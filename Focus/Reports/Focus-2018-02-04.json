{"url": "http://www.focus-news.net/news/2018/02/04/2484922/targovishte-chitalishteto-v-selo-strazha-organizira-natsionalen-konkurs-za-kukerska-maska-i-tematichna-risunka.html", "text": "За първи път читалището в село Стража организира Национален конкурс за кукерска маска и тематична рисунка. Това каза пред Радио „Фокус“- Шумен Илияна Петрова, секретар на НЧ „Развитие - 1926“. Творбите се очакват най-късно до 10 февруари. Изработката на кукерска маска е на тема „Вълшебството на кукерската маска“, а за рисунките- „Да изгоним злото от селото“. Първите участниси са от училища и читалища от София, посочи Илияна Петрова. Конкурсът е насочен към деца и ученици, посветен е на местния празник Сирни Заговезни.  Той се празнува на мегдана в селото, като се изпълняват обичаите „хамкане“ и „въртене на оратник“. „Кукерският обичай не е характерен за региона, но нашите хора са преселници от Кюстендилско, Радомирско, Пернишко, затова искаме да го възстановим“, заяви Илияна Петрова. В конкурса могат да вземат участие деца и ученици от 5 до 18 години, разпределени в четири  възрастови групи в категорията за рисунка, за изработката на кукерска маска няма възрастови ограничения. Предвидени са награди, ще бъдат отличени и най- малък и най- голям участник, а за всички ще има грамоти. Конкурсните работи няма да бъдат връщани. Те ще бъдат подредени в благотворителна изложба- базар, а средствата от продажбата им ще бъдат използвани за благотворителни кампании. Една от каузите е доизграждането на храма „Св. Параскева“ в село Стража.\r\nИвелина ИВАНОВА", "date": "2018.02.04", "title": "Търговище: Читалището в село Стража организира Национален конкурс за кукерска маска и тематична рисунка"}
{"url": "http://www.focus-news.net/news/2018/02/04/2484923/gabrovo-uchilishte-za-lazarki-organizirat-v-etnografski-muzey-na-otkrito-etar.html", "text": "Училище за лазарки организират отново в Етъра. В инициативата могат да се включат момичета на възраст от 14 до 18 години, ученички в Габровски училища. Записването е до 25 март, а занятията ще се проведат от 26 до 30 март, обясни за Радио „Фокус“ – Велико Търново уредникът от Етнографски музей на открито „Етър“ Любомира Иванова. Самото пресъздаване на обичая Лазаруване ще се случи на 31 март от 11.30  и 13.30 часа.  „Освен това около Велики Четвъртък, предвиждаме да проведем и Ателие за боядисване на яйца с растителни багрила, пак с образователна цел, насочено към децата. Такава инициатива беше и Националният ни конкурс за мартеници от гайтан. Целта ни е те да разберат всъщност как в миналото са се оцветявали не само яйца, въобще как се е багрело и боядисвало с естествени багрила – листа, треви, плодове от различни растения“, допълни уредникът.\r\nРаботилницата „Майсторете ръчички“ ще се организира на 5 април, като всеки, който иска да се включи в нея трябва да направи предварителна заявка.\r\nЛуиза ТРАНЧЕВА", "date": "2018.02.04", "title": "Габрово: Училище за лазарки организират в Етнографски музей на открито „Етър“"}
{"url": "http://www.focus-news.net/news/2018/02/04/2484929/tezhki-katastrofi-s-zhertvi-i-postradali-prez-nedelniya-den-obzor.html", "text": "Няколко тежки катастрофи затвориха основни пътища в страната през неделния ден. \r\nТрима души загинаха на място при тежка катастрофа между  ТИР с турска регистрация и лек автомобил „Опел Зафира“. Сигналът за сблъскали се челно превозни средства в участъка между градовете Гурково и Велико Търново е бил подаден малко след 13.00 часа. При ударът пострада и 10-годишно дете, което е настанено в старозагорската болницата УМБАЛ „Проф. д-р Стоян Киркович“. Детето е в критично състояние, има фрактури на черепа, на таза и на дясното бедро. Проходът остана затворен с часове, като служители на „Пътна полиция“ отбиваха леките автомобили през град Шипка, а тежкотоварните изчакваха на паркинг. \r\nВременно бе ограничено бе и движението в двете посоки по път II-19 Симитли - Разлог, в участъка Предел - Разлог, поради пътнотранспортно произшествие. Сигналът за катастрофа между товарен автомобил и два леки автомобила е бил подаден малко около 16.36 часа. При инцидента са пострадали 5 души, които са транспортирани за оказване на медицинска помощ в МБАЛ - Разлог. \r\nЗаради два пътни инцидента движението по път I-1 Благоевград – ГКПП \"Кулата\" в участъците Кресна – Струмяни и Струмяни - Сандански се извършваше в едната лента. При катастрофите няма пострадали.\r\nКатастрофа между три автомобила затрудни движението и на пътя Самоков - София в района на язовир „Искър“ в посока София.", "date": "2018.02.04", "title": "Тежки катастрофи с жертви и пострадали през неделния ден (ОБЗОР)"}
{"url": "http://www.focus-news.net/news/2018/02/04/2484925/sofiya-vremenno-e-ogranicheno-dvizhenieto-po-aktivnata-lenta-pri-km-2-na-am-trakiya-v-posoka-burgas-v-rayona-na-novi-han-poradi-paten-intsident.html", "text": "Временно е ограничено движението по активната лента при км 2 на АМ \"Тракия\" в посока Бургас в района на Нови хан поради пътен инцидент. Това съобщиха от пресцентъра на Агенция \"Пътна инфраструктура\".\r\nДвижението се осъществява в изпреварващата лента и се регулира от пътна полиция.", "date": "2018.02.04", "title": "София: Временно е ограничено движението по активната лента при км 2 на АМ \"Тракия\" в посока Бургас в района на Нови хан поради пътен инцидент"}
{"url": "http://www.focus-news.net/news/2018/02/04/2484928/veneta-milusheva-muzeen-ekspert-cherkvata-sv-arhangel-mihail-kray-sapareva-banya-se-otkroyava-s-redki-stenopisi-na-posledovatelite-na-sveti-ivan-rilski.html", "text": "Черквата „Св. Архангел Михаил” край Сапарева баня се откроява с редки стенописи на последователите на свети Иван Рилски. Това каза пред Радио „Фокус” – Кюстендил Венета Милушева, музеен експерт. По думите й черквата е изградена през втората половина на 15 век. Най-ценното достояние на църквата са нейните частично запазени стенописи. „Забелязва се и една изключителна рядкост за тематичността на изображенията в Кюстендилския край, свързан с култа към свети Иван Рилски и неговите последователи – Гаврил Лесновски, Йоаким Осоговски и Прохор Пшински, като почти във всеки храм се срещат изображения на св. Иван Рилски, по-рядко на Йоаким Осоговски и още по-рядко на Гаврил Лесновски и Прохор Пшински, и никъде четиримата заедно. Но именно тук, в сапаревската черква ги намираме и четиримата заедно”, каза Венета Милушева. По думите й е интересен и фактът, че стилът на изписване на техните образи е много близък на тези в черквата „Свети Георги“ от началото на XIV век в село Старо Нагоричано, Македония. Прави впечатление, че те са разположени на необичайно почетно място – до патрона на храма, където обикновено се изписват най-популярните светци-мъченици. „Очевидно голямото значение, което се придава на тези български светци тук навярно е било продиктувано от силно изразено чувство за народностна принадлежност, както на монасите, обитавали манастира, така и на неговите ктитори”, каза Венета Милушева.\r\nВенцеслав ИЛЧЕВ", "date": "2018.02.04", "title": "Венета Милушева, музеен експерт: Черквата „Св. Архангел Михаил” край Сапарева баня се откроява с редки стенописи на последователите на свети Иван Рилски"}
{"url": "http://www.focus-news.net/news/2018/02/04/2484926/blagoevgrad-vazstanoveno-e-dvizhenieto-po-pat-ii-19-simitli-razlog-v-uchastaka-predel-razlog.html", "text": "Възстановено е движението по път II-19 Симитли - Разлог в участъка Предел - Разлог. Това съобщиха от пресцентъра на Агенция \"Пътна инфраструктура\".", "date": "2018.02.04", "title": "Благоевград: Възстановено е движението по път II-19 Симитли - Разлог в участъка Предел - Разлог"}
{"url": "http://www.focus-news.net/news/2018/02/04/2484930/anadolu-agency-kemal-kalachdaroglu-e-preizbran-za-predsedatel-na-osnovnata-turska-opozitsionna-partiya.html", "text": "Кемал Кълъчдароглу е преизбран за председател на основаната турска опозиционна Народнорепубликанска партия, предава  Anadolu Agency.\r\nГласуването се проведе в столицата Анкара по време на 36-тия конгрес на партията. Кълъчдароглу получи 790 от 1237 гласа. Неговият основен опонент Мухарем Индже, депутат от северозападната провинция Ялова получи 447 гласа. \r\nКълъчдароглу води партията от май 2010 г. Виктор Турмаков", "date": "2018.02.04", "title": "Anadolu Agency: Кемал Кълъчдароглу е преизбран за председател на основната турска опозиционна партия"}
{"url": "http://www.focus-news.net/news/2018/02/04/2484921/rumyana-glavcheva-ekspert-seizmolog-dopisen-chlen-na-bani-nyama-saobshteniya-za-materialni-shteti-ot-sabotniya-trus-v-zapadni-balkani.html", "text": "Къде е епицентърът на земетресението от събота в Западни Балкани? Медиите в района на събитието се позовават частично на Сръбското определение (7-8 км източно) и отчасти на Европейския център (7-8 км в западна посока спрямо горния). Евро-Средиземноморският център използва за решението 3 пъти по-голямо количество регистрации в сравнение с центъра в Северна Америка. Те добре  обкръжават мястото на проявата. Затова решението на Евро-Средиземноморския център е за предпочитане. Епицентърът е срещу остров Брач, по всяка вероятност под морското дъно. Това съобщава Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН).\r\nХърватският ежедневник \"Ютарни\" отбелязва съобщение на читателите, че сътресения са усетени в цяла Далмация, от Шибеник до Макарска, както и в части от съседната Босна и Херцеговина. От Шестановац се съобщава за слаби напуквания на тавани (вероятно къщи с гредоред), което дава основание да се смята, че потенциалната интензивност в епицентъра достига VI+ степени. Слаби единични усещания са докладвани от Карловац (Сърбия), Любляна (Словения), Баня Лука (главен град на Република Сръбска в състава на Босна и Херцеговина), т.е. на разстояния до 350 км от епицентъра – очевидно от високоетажни сгради (вж. илюстрация по сведения до Евро-центъра). \r\nВ българската преса се появиха заглавия “Силно земетресение удари Хърватия” (plovdivnews; glas.bg). Източниците на съобщението навярно са имали предвид трусова серия през 2002 година, започнала със земетресение с магнитуд 4.1. Сътресенията там причиниха повреди в голяма част от сградите в пловдивско Крумово. Магнитудната стойност на това земетресение е само ориентировъчна за тежестта на последствията. Освен нея трябва да бъдат отчитани фактори като дизайн и качество на строителството, приповърхностни условия, в които са издигнати сградите, податливост на почвата на свличане, овлажненост, възраст на застрояването и преживени земетръсни въздействия. \r\nТук, за бъдат избегнати неточни окачествявания, се прилага утвърдената по света научна класификация, съставена на базата на ефектите от недълбоки сеизмични огнища:\r\nСлаби – магнитуд до 4.9\r\nУмерени – магнитуд между 5.0 и 6.9;\r\nРазрушителни – магнитуд 7.0 до 7.9;\r\nСтрахотно силни (катастрофални) – магнитуд (над 8.0)", "date": "2018.02.04", "title": "Румяна Главчева, експерт-сеизмолог, дописен член на БАНИ: Няма съобщения за материални щети от съботния трус в Западни Балкани"}
{"url": "http://www.focus-news.net/news/2018/02/04/2484932/pazardzhik-obshto-117-zhalbi-sa-postapili-pri-obshtestveniya-posrednik-na-obshtinata-prez-2017-g.html", "text": "Общо 117 жалби, от които 56 устни и 61 писмени, са постъпили при обществения посредник на Пазарджик през 2017 година,  съобщи за Радио „Фокус“ – Пазарджик Георги Шопов, омбудсман на Пазарджик. Броят им е разпределен сравнително поравно в отделните тримесечия. По думите му най-често оплакванията касаят органите на местното самоуправление и техните администрации. „Сигналите можем условно да разделим на два типа. Едните са за проблеми, отнасящи се до личния статут на гражданите, а другите са за нарушаване на техни права и законни интереси от представители на местната власт. Жителите на община Пазарджик се жалват предимно за проблеми при издаването на различни видове удостоверения, за санкциониране при спорно паркиране, за това къде винетките са задължителни. От миналата година вече има жалби и за реда за саниране и документите за безплатната топлоизолация на многофамилните жилищни блокове“, уточни Шопов. Той каза също, че всеки един сигнал, който постъпи при него, има обратен отговор към жалбоподателя. Георги Шопов коментира, че и през миналата година при него са постъпили голям брой жалби и сигнали за проблеми, които са извън неговите правомощия и могат да бъдат решени единствено от съдебната власт.\r\nАлбена ЖИЛЕКОВА", "date": "2018.02.04", "title": "Пазарджик: Общо 117 жалби са постъпили при обществения посредник на общината през 2017 г."}
{"url": "http://www.focus-news.net/news/2018/02/04/2484934/the-japan-times-yaponskiyat-premier-shte-prizove-sasht-i-yuzhna-koreya-da-ne-ogranichavat-mashtaba-na-planiranite-voenni-ucheniya-sled-olimpiadata-v-pyonchan.html", "text": "Във водеща статия електронното издание The Japan times   акцентира върху призива, който японският премиер Шиндзо Абе се очаква да отправи към САЩ и Южна Корея по повод планираните съвместни военни учения.\r\nПо данни на редакцията Абе ще отправи апел да не бъде намаляван мащабът на ученията, които трябва да бъдат проведени след Зимните олимпийски игри в Пьончан, с цел продължаване на оказване на натиск върху Северна Корея да прекрати ядрената и ракетната програма, поясни източник от правителството в Токио.\r\nТемата ще бъде обсъдена  на предстоящата среща между японския премиер и вицепрезидента на САЩ Майк Пенс, която трябва да се състои в навечерието на церемонията по откриването на Олимпиадата в южнокорейския град Пьончан. \r\nСАЩ и Южна Корея се разбраха да отложат планираните съвместни учения за периода след провеждането на Зимните олимпийски и параолимпийски игри в Пьончан, които ще се състоят от 9 февруари до 18 март.\r\nСеверна Корея се противопоставя на планираните учения и ги разглежда като подготовка за инвазия.", "date": "2018.02.04", "title": "The Japan times:  Японският премиер ще призове САЩ и Южна Корея да не ограничават мащаба на планираните военни учения след  Олимпиадата в Пьончан"}
{"url": "http://www.focus-news.net/news/2018/02/04/2484935/veliko-tarnovo-80-trudovi-zlopoluki-sa-registrirani-v-oblastta-prez-2017-godina-nyama-zaginali-ili-trayno-invalidizirani-rabotnitsi.html", "text": "80 трудови злополуки са регистрирани в областта през 2017 година. Няма данни за загинали или трайно инвалидизирани работници. Това съобщи за Радио „Фокус“ – Велико Търново инж. Невена Стефанова, директор Дирекция „Инспекция по труда“ във Велико Търново. Тя припомни, че състоянието на трудовия травматизъм в региона се изготвя по данни на Териториалното поделение на Националния осигурителен институт. „През изминалата година в областта са станали общо 80 трудови злополуки в предприятия от различни икономически дейности. Повечето от тях са били с мъже. Най-голям брой злополуки са станали в икономическа дейност „Производство на метални изделия, без машини и оборудване“. Загубени са 6724 календарни дни поради временна неработоспособност в резултат на трудов травматизъм“, обобщи инж. Стефанова. За посочения период са издадени общо 344 акта на работодатели, грубо нарушили правилата на трудовото законодателство. След тях са последвали  наказателни постановления, чрез които са наложени имуществени санкции. Най-често наказвани са работодателите от строителството. Следват ги работодателите от икономическа дейност „Производство на хранителни продукти“ и „Ресторантьорство“.\r\nЛуиза ТРАНЧЕВА", "date": "2018.02.04", "title": "Велико Търново: 80 трудови злополуки са регистрирани в областта през 2017 година, няма загинали или трайно инвалидизирани работници"}
{"url": "http://www.focus-news.net/news/2018/02/04/2484710/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Бившият служител, който разпространи фалшивата тревога за ракетно нападение над Хаваи, сподели, че е „опустошен“ заради това, че е предизвикал паника сред гражданите, но увери, че в онзи момент е бил „100% сигурен“, че атаката е реална, пише американското списание TIME.\r\nМъжът, който е на около 50-годишна възраст, разговаря с репортери по-рано тази седмица, с изискване да не бъде разкривано името му. Причината – след инцидента от той има сериозни опасения за сигурността си, тъй като е получил редица заплахи. \r\nТой твърди, че сигналът от съдбовния за живота му 13 януари не е изглеждал като учение. Въпреки това други държавни служители уверяват, че ясно са чули думата „упражнения“ няколко пъти. \r\n„След като разбрахме, че това е учение, бях опустошен. Все още се чувствам много зле. После се почувствах като болен. Това беше като удар\", разказва мъжът. По-късно проблемите са се задълбочили – с храненето, със съня. „През последните няколко седмици за мен са ад“, признава отстраненото от длъжност лице. \r\nОт редакцията отбелязват, че бившият служител е имал проблеми при изпълнението на поставените му задачи и по-рано. В друг инцидент той е задействал предупредителната система за опасност от цунами. Колегите му не са се чувствали комфортно около него, а отговарящите за него често са го съветвали как да подобри работата си. Макар позицията му да налага смяна на назначения на него всяка година, мъжът е бил на нея в продължение на десетилетие, подчертават от редакцията. \r\nБившият служител обаче оспори информацията и увери, че не е имал никакви проблеми на работното си място.\r\n*** Звучи като роман от времето на Студената война: руско ядрено торпедо, което може да измине хиляди километри, за да удари крайбрежните градове в САЩ с минимално предупреждение. Но това оръжие не е плод на фантазията – то всъщност се разработва в Русия, става ясно от нов долад на Пентагона, в който се разглежда напредъкът на оръжията в редица страни, пише вестник USA Today. \r\nДокументът е призив към САЩ да се „събудят“ и да укрепят собствения си арсенал, поясниха американските военни при представянето му. Докладът призовава САЩ да разработят две нови ядрени оръжия, за да запазят баланса във въоръженията. \r\n„Статус-6“, руска разработка на многоцелева оръжейна система, предназначена да унищожи военноморските бази, инфраструктурата и икономиката в крайбрежната зона на потенциален противник, е в състояние да пренесе термоядрена бомба с мощност до 100 мегатона. Оръжието може да предизвика вълна цунами от радиоактивна вода, която да залее крайбрежен град. \r\nНо това бе само едно от оръжията, споменати в разпространения доклад, който преди всичко бе насочен върху настоящия и бъдещия оръжеен капацитет на САЩ, както и на страни като  Русия, Китай, Северна Корея и Иран.\r\nОт документа става ясно, че Руската федерация развива най-малко две нови системи от междуконтинентална гама: ядрено торпедо и хиперзвуково плавателно средство. Както Москва, така и Пекин разработват още и нови системи за противоракетна отбрана, е заключението в доклада. \r\nСеверна Корея също е развила ракетната си технология и шансовете в близко време да създаде такава, която да достигне до континенталната част на САЩ.\r\n„Докато САЩ продължават да намаляват броя на ядрените си оръжия, други страни, включително Русия и Китай, се движат в обратната посока. Те добавиха нови видове ядрени способности към своите арсенали, увеличиха значението на ядрените сили в своите стратегии и планове, и се ангажираха с все по-агресивно поведение, включително в космическото и киберпространството\", става ясно от доклада. \r\nВ документа се съдържат предложения САЩ да развият нов вид оръжия, които да позволяват нанасянето на ограничен ядрен удар. Вашингтон вече се е освободил от подобен вид въоръжение, но в Пентагона се притесняват, че този факт може да бъде разглеждан от противниците на САЩ като „използваема пропаст“. Ситуацията изглежда така: избор между ядрена атака с голям брой жертви или нанасяне на по-ограничен удар с по-малки оръжия, уверени са в Пентагона. Ако САЩ разработят втория вариант, то потенциалните им противници няма да дръзнат да насочат арсенала си към тях заради страх от отмъщение, обобщават авторите на доклада. \r\nОт редакцията обаче поясняват, че този вид ядрени оръжия са изключително смъртоносни и припомнят, че такива са използвани при ударите в Хирошима, Япония. Критиците се притесняват, че с новите оръжия по-вероятно САЩ да използват ядрена сила и следователно да влязат във водовъртежа на нова надпревара за ядрено въоръжение.\r\n*** През почивните дни основната опозиционната сила в Турция - Народно-републиканска партия (НРП), провежда своя 36-ти конгрес, в рамките на който ще бъде излъчен председателят й – ключов вот преди три решаващи избори в страната, насрочени за 2019 година, коментира Daily Sabah.\r\nПартията се бори да определи своя кандидат за президентските избори през 2019 г. и все още не е обявила името му; затова конгресът е от изключително голямо значение от гледна точка на избора на лидер и кадри, които ще водят партията на местните, общите и президентските избори догодина. \r\nНастоящият председател Кемал Кълъчдароглу, който води партията от 2010 г. насам, е главният претендент за поста. Още трима кандидати също обявиха намеренията си да премерят сили с Кълъчдароглу, но те се нуждаят от най-малко 10% от подкрепата на общо 1266-те делегати. \r\nМухаррем Индже, заместник-председател на партията, е водещият кандидат срещу настоящия председател на НРП. Той се кандидатира за поста на конгреса през 2014 г., но не успя да събере необходимата подкрепа, за да измести Кълъчдароглу. Индже все пак бе номиниран за поста с подписите на 165 от делегатите. \r\nБившият ръководител на асоциацията на истанбулските адвокати Юмит Кочасакал и Йомер Фарук, бивш ръководител на Сдружението на съдиите и прокурорите (YARSAV), също обявиха своите кандидатури за председателство на партията, но не успяха да съберат необходимия брой подписи.\r\n*** Като млад политик Хелмут Кол (1930-2017) е дарявал средства на организация, подпомагаща намиращи се в затвора нацистки престъпници и техните близки, съобщава германското издание Der Spiegel, като привежда данни, съгласно които според „стария канцлер“ Паул Хаусер, „бащата“ на страховитата паравоенна организация Вафен-СС, е бил „достоен човек“.\r\nСъответните документи, които потвърждават информацията, стават достъпни за обществеността едва сега. От тях става ясно, че годишно Кол е дарявал около 200 марки на „Фонд Хаусер“, набиращ средства за подпомагане на нацистки и техните роднини. \r\nФондът е основан през 1962 г., когато самият Хаусер все още е бил жив, като част от организацията HIAG (Асоциация за взаимопомощ на бивши членове на Вафен-СС), член на която е бил и самият той. Каузата й е била реабилитиране на репутацията и правния статус на Вафен-СС. Фондът, който носи името на Хаусер, е създаден за социална дейност.\r\nКол е смятал генерал-полковника на Вафен-СС за „достоен човек\". От редакцията обаче подчертават, че единиците на Паул Хаусер са извършили военни престъпления. Изданието не пропуска да отбележи, че той е оказвал съдействие за укриване на нацистки престъпления и техните извършители. \r\nDer Spiegel припомня на читателите, че Хелмут кол също е показал „странно разбиране“ за Вафен-СС. През 1985 г. той предизвика скандал, когато заедно с тогавашния президент на САЩ Роналд Рейгън посети военно гробище, в което са положени тленните останки на членове на Вафен-СС.", "date": "2018.02.04", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/02/04/2484933/reuters-stavros-malas-prizna-porazhenie-na-prezidentskite-izbori-v-kipar.html", "text": "Загубилият балотажа на президентските избори в Кипър Страврос Малас и признал поражение и се е обадил на преизбрания държавен глава Никос Анастасиадис, поздравявайки го, според местни медии, цитирани от  Reuters.\r\nСмята се, че 71-годишният Анастасиадис е извел кипърската икономика от кризата, в която тя се намира от 2013 г. насам. Президентът получи 55,9% от гласовете при преброени 95% от бюлетините.  Виктор Турмаков", "date": "2018.02.04", "title": "Reuters: Ставрос Малас призна поражение на президентските избори в Кипър"}
{"url": "http://www.focus-news.net/news/2018/02/04/2484711/predstoyashti-sabitiya-v-stranata-za-4-fevruari-agentsiya-fokus.html", "text": "***\r\nВ Синодния параклис \"Св. Цар Борис Първи Покръстител\" ще се състои каноничен избор за Видински епархийски митрополит. Изборният ден ще започне в 08:00 часа, когато е начало на Утренята в Синодния параклис. От 09.15 часа ще започне св. Литургия, която ще бъде отслужена при молитвеното участие на Негово Светейшество Българския патриарх Неофит. В 11.00 часа (точно след отпуста на Св. Литугия) ще започне каноничния избор за Видински митрополит в св. Олтар при спазване на строга канонична молитвена атмосфера. След гласуването Негово Светейшество патриарх Неофит ще съобщи името на новоизбрания Видински митрополит. Около 12.00 часа Архимандрит Василий ще доведе новоизбрания Видински митрополит от Патриаршеската катедрала “Св. Александър Невски”, където са се черкували двамата епископи, и ще го придружи до приемния салон на Св. Синод. Около 20-30 минути след това Новоизбраният Видински митрополит ще направи първото си изявление.\r\n***\r\nОт 11.00 часа, на голямата сцена на Софийската опера ще бъде представен мюзикълът „Бременските музиканти“. \r\n***\r\nОт 20.00 часа в зала 1 на НДК ще се проведе концерт на виртуозния цигулар Дейвид Гарет. \r\n***\r\nОт 12.30 часа, на площад „Македония“ пред паметника на героя, Благоевградската общественост ще отбележи 146 години от рождението на българския революционер Гоце Делчев. \r\n***\r\nОт 12.00 часа ВМРО Варна ще проведе Тържествено отбелязване на 146 години от рождението на Гоце Делчев пред паметника му в Морската градина.\r\n***\r\nОт 10.30 часа доброволци организират масово почистване на бреговете на река Янтра и ул. „Крайбрежна“ във Велико Търново. \r\n***\r\nОт 12.00 часа, пред паметника на Гоце Делчев на централния площад в града, ще се проведе церемония по отбелязването на 146 години от рождението на патрона на града. \r\n***\r\nОт 11.00 часа в Държавен куклен театър „Дора Габе“ ще се проведе кукления спектакъл „Аладин“. \r\n***\r\nОт 12.30 часа, в храм „Свети Георги“, ГЕРБ-Добрич организира молебен за здравето на българския народ по повод Световния ден за борба с рака.\r\n***\r\nОт 10.00 часа в Професионална гимназия „Христо Ботев“ – Дупница ще се проведе областният кръг от олимпиадата по български език и литература. \r\n***\r\nОт 11.00 часа пред паметника „Защитата на Каварна“ с общоградското поклонение градът ще отбележи 140 години от Освобождението си. \r\n***\r\nОт 10.00 часа в Основно училище „Св. Св. Кирил и Методий“ – Кюстендил ще се проведе областният кръг от олимпиадата по български език и литература. \r\n***\r\nОт 10.30 часа в катедралния храм „Света Богородица“, ПП ГЕРБ организира молебен и курбан. \r\n***\r\nОт 09.00 часа в митрополитския храм „Св.вмчца Марина” Знеполският епископ Арсений ще отслужи архиерейска света Литургия. \r\n***\r\nОт 11.00 часа в Кукления театър ще се проведе Куклен спектакъл за деца „Пипи Дългото Чорапче“.", "date": "2018.02.04", "title": "Предстоящи събития в страната за 4 февруари (Агенция „Фокус“)"}
{"url": "http://www.focus-news.net/news/2018/02/04/2484712/fond-za-strategicheska-kultura-sarbiya-i-neynite-sasedi-kontroliranoto-razrushenie-prodalzhava.html", "text": "След като през юни 2017-а година Черна гора официално влезе в НАТО като 29-ия й член, следващите цели по пътя на разширението на Алианса на Изток станаха останалите бивши югославски републики.\r\nВ продължение на много години, за Сърбия остава най-болезнен въпросът за откъсването от нея на Косово и Метохия. По инициатива на президента на Сърбия Александър Вучич в момента в страната се провеждат обществени дебати по косовския въпрос. Заключенията от дебата ще бъдат обявени през март, но сръбските граждани имат всички основания да си мислят, че от тях не зависи нищо. Сърбия така или иначе ще трябва да реши въпроса за признаването на Косово, както заяви Вучич в Давос, тъй като това е необходимо, за да стане член на Европейския съюз.\r\nРезонансно стана политическото убийство на 16 януари на Оливер Иванович в Косовска Митровица – центърът на сръбския анклав в Северно Косово. В историята на косовските сърби тази дата е свързана с няколко значими събития. Четири години по-рано, на 16 януари бе убит кандидатът за кмет на Косовска Митровица Димитър Яничиевич. На същия ден през 1999 година американският дипломат и ръководител на Верификационната мисия в Косово Уилям Уолкър направи многозначителното заявление, че сърбите осъществяват геноцид над албанците.\r\nШест дни преди убийството на Оливер Иванович, на официалният сайт на Държавния департамент на САЩ се появи съобщение с рекомендация към американските граждани да се въздържат от посещения в Косово във връзка с възможни терористически атаки и масови безредици. А в самото навечерие, в Черна Гора се проведе среща на представители на американските и косовско-албанските спецслужби. Малко по-рано, през декември 2017 година, в сръбските медии интензивно се обсъждаше информация, поместена на сайта на ЦРУ – предложение за работа в качеството на инструктори за обучение на сръбски, хърватски и босненски език (това са официалните езици в Босна и Херцеговина). И въпреки че би било полезно да се обсъди какви са босненския и хърватския „езици“ по отношение на сръбския, дискусията се въртеше около заплатата на инструкторите (по 160 хиляди долара годишно) и продължаващия натиск над Сърбия. От тук се раждат и предположенията, че убийството на Оливер Иванович е елемент от мащабен геополитически проект за реорганизацията не само на Косово, но и на цялата Сърбия.\r\nОсвен Косово, подозрителна активност се забелязва и в други райони. Неотдавна в областта Рашка в южната част на Сърбия се появиха паспорти, на които е указана нова гражданска принадлежност – „Република Санджак“. Надписът е изписан на три езика – сръбски (в латинска графика), албански и арабски. Санджак (от турски корен) е името, което местните мюсюлмани използват за региона.\r\nОще едно огнище на сепаратистки настроения е сръбската автономна област Войводина. Работата не е само в това, че живеещите там унгарци са поддържани от съседна Унгария, а и в това, че исторически в част от сърбите във Войводина се е развила определена неприязън към Белград като към „недостатъчно сръбски“ град, който дълго време е бил под турско влияние. Административният център на областта – Нови Сад, стана площадка за експерименти в областта на младежката култура. Там от много години се провежда фестивал на електронната музика, който стана своеобразна визитна картичка на града. Заедно с музиката идват и леките наркотици, както и пропаганда на содомията: всяка година през юли за две седмици в Нови Сад се установява атмосфера на секс, наркотици и рок енд рол. И всичко това се случва с подкрепата на местните власти.\r\nЦелият хор от Западни и прозападни НПО-та осъществяват дейност, целяща да промени културно-историческия код на сърбите. Основните от тях са: Фонда за хуманиарно право, Центърът за евроатлантически изследвания, Центърът за културна деконтаминация, Международната хелзинска група по правата на човека, Центърът за изучаване на проблеми на жените, „Жени в черно“, Комитет на юристите по правата на човека, Белградският център за политическа сигурност, Център на регионализма, организацията „Мост Изток-Запад“ (филиал на Тристранната комисия), Белградският фонд за политическо превъзходство ( директорът й – Соня Лихт, е ветеран от дисидентското движение, която се е занимавала с подривна антидържавна дейност още в Югославия).\r\nС пропаганда на „нетрадиционната ориентация“ (половите извращения) в Сърбия се занимават основно четири организации – Labris, Queeria, Gejten и Информационният център за гейове и лесбийки под ръководството на Предраг Аздеикович. През миналата година в Белград се състояха два гей парада: наистина, няколко десетки извратеняци бяха принудени да маршируват по улиците на сръбската столица под охраната на подразделенията на сръбската жандармерия, подкрепена от бронетехника.\r\nСърбия не е лишена и от вниманието на либералните западни интелектуалци. През миналата година в страната беше авторът на лозунга „Ние всички сме украинци\" Бернар-Анри Леви, известен също със своите „филипики“ по адрес на „кървавия режим на Башар Асад“ (наистина, неговата лекция беше провалена: активисти от лява организация го замериха с торта в лицето). През януари в Белград беше и началникът на американския Съвет по международни отношения Ричард хаас.\r\nВ Босна и Херцеговина (БиХ), разделена на мюсюлманско-хърватска Федерация и Република Сръбска, през октомври 2018 година трябва да се проведат всеобщи избори, които обещават да бъдат горещи. Трябва да се отбележи, че БиХ на Алия Изетбегович в началото на 90-те стана първата площадка в Европа, на която беше разгърната дейността на „войните на джихада“. Още един импулс на хаос и дезинтеграция в БиХ може да бъде придаден от това, че партията „Хърватски национален конгрес“ призова за създаване на отделно хърватско национално образувание в рамките на БиХ.\r\nВ Македония, след дълга политическа криза, организирана през юли миналата година по образците на „цветните революции“, правителството беше оглавено от креатурата на Сорос и корумпиран бизнесмен Зоран Заев. Неговата партия сключи съюз с албанските политически сили, в резултат от което получи мнозинство в парламента и веднага прокара закон за придаването на статут на втори държавен език на албанския в Македония. След това започнаха преговорите за присъединяване на Македония към НАТО. На срещата по време на Световния икономически форум в Давос с гръцкия премиер Алексис Ципрас (през януари 2018 година), Заев обеща да се отърве от всичко „македонско“ в топонимиката – да преименува летището, главната магистрала, а след това и името на страната (разчитайки, че Гърция ще престане да блокира влизането на „Бившата югославска република Македония“ в НАТО).\r\nГолямата игра на Балканите продължава. Засега – не в полза на Балканите.\r\nПревод и редакция:", "date": "2018.02.04", "title": "\"Фонд за Стратегическа култура\": Сърбия и нейните съседи: контролираното разрушение продължава"}
{"url": "http://www.focus-news.net/news/2018/02/04/2484713/kod-silen-vyatar-desetki-bez-tok-postradali-hora-i-padnali-darveta-obzor.html", "text": "Силен вятър нанесе щети в различни области на страната. Аварийни екипи реагираха на десетки сигнали за паднали дървета и отнесени покривни конструкции. Заради вятъра хиляди клиенти на ЧЕЗ в Северозападна България останаха без електрозахранване. \r\nНай-усложнена през целия ден беше ситуацията в областите София и Враца. В столицата са постъпили над 50 сигнала, повечето от тях за паднали клони и дървета. Вследствие на бурния вятър на ул. „Пиротска“ падна метална обшивка на покрив. При инцидента няма пострадали хора. Десетки снимки и видеа публикуваха потребителите на социалната мрежа „Фейсбук“ за паднали светофарни уредби, пътни знаци, клони затиснати автомобили, откъснати ламарини от сгради и др. В УМБАЛСМ „Пирогов“ са преминали и две жени, пострадали от летящи предмети. И двете са били с рани в областта на главата. След като дежурният екип ги е обработил жените са били освободени. \r\nНа територията на област Враца са постъпили над 40 сигнала. Заради усложнената ситуация Кризисният щаб за защита на населението при бедствия и аварии в града проведе заседание. По информация на щаба на територията на Община Враца е преминал вятър с пулсации от 115.2 км. в час. Вследствие на ураганния вятър в районна на Е-79, преди влизане във Враца, посока Монтана, се преобърнаха два товарни автомобила, а друг, в посока София върху мантинелата. На ул. „Поп Сава Катрафилов“ дърво падна върху движещ се лек автомобил. В града са съборени два билборда, счупените са витрините на десетки търговски обекти, както и на залата на Драматично-кукления театър. Силният вятър е откъснал и част от покрива на сградата на бившето кино в града. Две лица са с леки наранявания, вследствие на паднали предмети и са обслужени в Центъра за спешна медицинска помощ. Във Враца ще бъде сформирана комисия, която ще извърши оглед на щетите от силния вятър и ще направи оценка на нанесените поражения.\r\nВ област Монтана подадените сигнали са 7 (за град Берковица и град Вършец). \r\nПрез деня са подадени и 6 сигнала за паднали дървета и затиснати три автомобила в района на Боровец. За щастие там също няма пострадали.", "date": "2018.02.04", "title": "Код „Силен вятър“ - десетки без ток, пострадали хора и паднали дървета (ОБЗОР)"}
{"url": "http://www.focus-news.net/news/2018/02/04/2484924/dragovitiyskiyat-episkop-daniil-e-noviyat-vidinski-eparhiyski-mitropolit-obzor.html", "text": "Драговитийският епископ Даниил бешe избран за Видински епархийски митрополит от членовете на Светия Синод към Българската православна църквa по време на канонично гласуване, проведено в Синодалната палата. Той получи подкрепата на 11 от 13-те Високопреосвещени митрополити. За другия кандидат – Мелнишкия епископ Герасим, гласуваха Българският патриарх и Софийски митрополит Неофит и Западно-и средноевропейският митрополит Антоний.\r\nИзборът на нов Видински митрополит предизвика напрежение в епархията, след като на първия етап от гласуването – т.нар. епархийски избор, група миряни определиха епархийските избиратели за подкупни, тъй като техният фаворит – епископ Поликарп, получи само два гласа. Вследствие на това шестима от епархийските избиратели внесоха жалба за оклеветяване в Районната прокуратура във Видин.\r\n„Разбираемо е да има пристрастия при избора на митрополит, но той беше проведен канонично и по божията воля“, каза митрополит Даниил в първото си изявление пред журналисти след гласуването. Той уточни, че първото, което ще направи, е да се запознае с хората и с обстановката във Видинската епархия.\r\n„Първите ми думи са: „Бог да помага“, защото това е отговорно служение. И, второ, важно е да имаме единомислие и единодействие, защото народът отдавна го е казал и го е написал над входа на Народното събрание – съединението прави силата. Когато сме заедно, Бог помага. С Божията помощ напред“, каза още митрополит Даниил.\r\nВъв връзка с това, че през последните 7 години е бил епископ в Америка той посочи, че в днешно време разстоянията се преодоляват много по-лесно, отколкото това е ставало преди десетилетия. „Близостта с родината, приятелите и семейството винаги я е имало при мен и никога не съм се чувствал чужд, за да трябва да има преход. А и нашите сънародници там са същите хора, като тези тук“, коментира той.\r\nЦветилена СИМЕОНОВА", "date": "2018.02.04", "title": "Драговитийският епископ Даниил e новият Видински епархийски митрополит (ОБЗОР)"}
{"url": "http://www.focus-news.net/news/2018/02/04/2484714/bloomberg-sotsialisticheskata-partiya-na-venetsuela-izdigna-kandidaturata-na-nikolas-maduro-za-nov-prezidentski-mandat.html", "text": "Управляващата във Венецуела Социалистическа партия номинира настоящия президент Николас Мадуро за свой кандидат на предстоящите преди края на април президентски избори в страната, предава Bloomberg.\r\nОчакваният ход, пише агенцията, идва, след като Конституционното събрание внезапно обяви, че изборите трябва да бъдат проведени през първите четири месеца на тази година. Ако бъде преизбран, това ще бъде вторият шестгодишен мандат на Мадуро, след 14-те години управление на Уго Чавес.\r\nBloomberg смята, че решението на парламента е усложнило преговорите между правителството и опозицията, които бяха възобновени като част от международните усилия за разрешаване на политическата и икономическата криза в страната. След като миналата година опозицията обвини правителството в измами по време на изборите на губернатори, сега тя иска гаранции, че предстоящите президентски избори ще бъдат свободни и честни.\r\nМеждувременно, опозиционните сили не успяха да се обединят около общ кандидат. Докато някои искат провеждане на първични избори, други, като например бившият губернатор на щат Лара Хенри Фалкон, вече обявиха, че ще се кандидатират.\r\nПревод и редакция:", "date": "2018.02.04", "title": "Bloomberg: Социалистическата партия на Венецуела издигна кандидатурата на Николас Мадуро за нов президентски мандат"}
{"url": "http://www.focus-news.net/news/2018/02/04/2484716/vanshniyat-ministar-na-iran-yadrenata-doktrina-na-sasht-priblizhava-chovechestvoto-kam-unishtozhenie.html", "text": "Министърът на външните работи на Иран Мохамед Джавад Зариф разкритикува новата версия на ядрената доктрина на САЩ, като отбеляза, че тя може да стане крачка по пътя на унищожението на човечеството. Съответстващото заявление бе направено в събота на официалната му страница в Туитър, предава ТАСС.\r\n„Ядрената доктрина на САЩ демонстрира голямата зависимост от ядреното оръжие въпреки Договора за неразпространение, това приближава човечеството към унищожение. Не е учудващо, че стрелките на часовника на Деня на страшния съд са в най-опасното си положение от 1953 година. Упорството (на президента на САЩ Доналд) Тръмп за унищожаването на Съвместния всеобхватен план за действие (за ядрената програма на Иран) произлиза от невнимателност“, написа Зариф.\r\nСимволичният часовник, който има предвид иранският министър, се появява за първи път през 1947 година на обложката на американското списание Bulletin of Atomic Scientists. На 26 януари, в резултат от изострянето на ситуацията около ядрените оръжия, стрелките бяха преместени на 23:58. Т.е. до „ядрения апокалипсис“ остават само две минути, както през 1953 година, когато ядрените учени реагираха на проведеното от САЩ през октомври 1952 година изпитание на водородна бомба.\r\nПревод и редакция:", "date": "2018.02.04", "title": "Външният министър на Иран: Ядрената доктрина на САЩ приближава човечеството към унищожение"}
{"url": "http://www.focus-news.net/news/2018/02/04/2484927/kanal-5-makedoniya-v-bitolya-se-provede-simvolichen-protest-protiv-promyanata-na-imeto-na-makedoniya.html", "text": "Няколко десетки граждани протестираха в Битоля, заявявайки, че промяната на името на Македония би означавало жителите ѝ да  загубят идентичността си, предава македонската медия “Канал 5“.\r\nПо време на митинга се отправи и послание до други етнически общности да разберат проблема. Протестът се състоя в площад \"Магнолия\". Виктор Турмаков", "date": "2018.02.04", "title": "„Канал 5“ (Македония): В Битоля се проведе символичен протест против промяната на името на Македония"}
{"url": "http://www.focus-news.net/news/2018/02/04/2484717/ria-novosti-delegatsiya-ot-deputati-na-alternativa-za-germaniya-pristigna-v-krim.html", "text": "На официална визита в Крим пристигна делегация от депутати на германската партия „Алтернатива за Германия“ (АзГ) от три регионални германски парламента, съобщи пред РИА Новости заместник-председателят на комитета на кримския парламент по международни отношения и ръководител на кримската немска национално-културна автономия Юрий Гемпел.\r\nДелегацията ще остане в Крим от 3 до 9 февруари, а депутатите от АзГ са представители на регионалните парламенти на Берлин, Бранденбург и Рейн – Вестфалия.\r\nВ рамките на визитата е планирана среща с ръководството на републиката, представители на национално-културните обединения, както и посещение на строящи се мащабни инфраструктурни проекти и селскостопански предприятия.\r\nСпоред думите на Гемпел, делегацията проявява голям интерес към партньорските отношения с Крим, за да създаде благоприятни условия за влизане на немския бизнес в региона.\r\nНа 24 септември м.г. в Германия се проведоха парламентарни избори. Дясната партия АзГ влезе за първи път в Бундестага с 12,6% от гласовете и веднага стана третата политическа сила в страната.\r\nПревод и редакция:", "date": "2018.02.04", "title": "РИА Новости: Делегация от депутати на „Алтернатива за Германия“ пристигна в Крим"}
{"url": "http://www.focus-news.net/news/2018/02/04/2484715/kathimerini-gratskoto-pravitelstvo-e-nashtrek-zaradi-predstoyashtiya-v-nedelya-protest-makedoniya-v-atina.html", "text": "Докато преговорите под егидата на ООН за разрешаване на спора за името на Бившата югославска република Македония (БЮРМ) между Атина и Скопие е на ключов кръстопът, правителството на премиера Алексис Ципрас се стяга за неделната демонстрация в Атина срещу употребата на термина „Македония“ в бъдещото име на БЮРМ, която се очаква да привлече стотици хиляди гърци, пише електронното издание на гръцкия вестник Kathimerini.\r\nНад 1500 автобуса са ангажирани, за да транспортират демонстрантите от провинцията в столицата, където митингът ще започне в 14:00 часа на площад Синтагма.\r\nОчаква се повечето депутати от най-голямата опозиционна партия Нова Демокрация (НД)да се присъединят към протеста.\r\nЛидерът на НД Кирякос Мицотакис заяви, че партията уважава мнението и на тези, които ще се присъединят към митинга, и на тези, които не го направят. „Ние уважаваме всички мнения“, заяви той. Бившият премиер от партията Андонис Самарас заяви, че неделя ще е „велик ден за страната“.\r\nОсновният оратор на мероприятието ще е гръцкият композитор-ветеран Микис Теодоракис, който ще се обърне пред множеството лично, а не чрез видеосъобщение, както беше планирано първоначално.\r\nРечи ще изнесат и тримата представители на висшия гръцки клир, представляващи Гърцката православна църква (ГПЦ), която подкрепи демонстрацията, въпреки първоначалната резервираност на Архиепископ Йероним (предстоятел на ГПЦ).\r\nПолицията планира да издигне бариери, за да държи разделени демонстрантите на Синтагма от анархистите, организирали свой контрапротест, който започва в 12:00 пред Атинския университет.\r\nГолеми част от центъра ще бъдат затворени за трафик от 06:00, докато станциите на метрото Синтагма, Пенепистимио и Омония ще спрат да функционират в 10:00.\r\nМеждувременно, организаторите изглежда са приели предложение на националистическото политическо движение „Патриотически съюз – Гръцки народ съюз (ELLAS), съставено от военни ветерани, да охранява демонстрацията от анти-фашистки групи и анархисти.\r\nEkathimerini твърди, че „групите за наблюдение“ на ELLAS, ще включват членове на организацията на резервистите командоси ODEYO и „Щит за национално спасение“.\r\nПравителството омаловажи значението на протеста, докато разговорите между представителите на Атина и Скопие по спора за името навлязоха в решителна фаза. Изданието пише, че се очаква правителството да следи отблизо неделната демонстрация и, както твърдят източници, може да променят своя подход.\r\nГоворителят на правителството Димитрис Цанакопулос беше предпазлив и защити правото на гражданите да протестират, но все пак подчерта риска от това, валидните опасения да бъдат използвани от „националистически, крайно-десни и фанатични сили“.\r\nТой потвърди отново, че Гърция иска да постигне три неща в разговорите: комбинирано име, промени в конституцията на Македония и гаранции срещу всякакви иредентистки претенции.\r\nВъншният министър Никос Коциас заяви, че управляващата коалиция работи по проектодокумент, който да стане основата на предстоящите двустранни преговори със Скопие. Изданието смята, че като знак за нарасналото напрежение във връзка с разговорите, Коциас е получил две заплашителни писма, както се разбра в петък.\r\nОтделно от това, прокурорът от Върховния съд Ксени Димитриу нареди  разследване на заявленията на члена на анархистката група „Рубикон“, че по време на неделните протести „ще се лее кръв“, което бе възприето като подстрекаване към насилие.\r\nПревод и редакция:", "date": "2018.02.04", "title": "Kathimerini: Гръцкото правителство е нащрек заради предстоящия в неделя протест „Македония“ в Атина"}
{"url": "http://www.focus-news.net/news/2018/02/04/2484709/pentagonat-sasht-provezhdat-operatsiya-v-iztochna-siriya-i-ne-dostavyat-zenitni-kompleksi-v-stranata.html", "text": "Американските военни не доставят каквито и да е зенитни комплекси на своите съюзни формирования в Сирия, а действията на САЩ са съсредоточени в източната част на републиката единствено срещу групировката „Ислямска държава“. Това заяви на 3 февруари пред кореспондент на ТАСС представителят на Министерството на отбраната на САЩ майор Адриан Ранкин-Галолуей.\r\n„Заедно с нашите партньори, САЩ, както и преди, са съсредоточени в борбата срещу „Ислямска държава“. Не сме доставяли никакво зенитно въоръжение на съюзниците ни в Сирия“, заяви представителят на Пентагона.\r\nТой подчерта, че провежданите от САЩ операции са „географски ориентирани спрямо текущите бойни действия против „Ислямска държава“ в Източна Сирия“.\r\nКакто по-рано съобщиха от руското военно ведомство, на 3 февруари в провинция Идлиб терористите от „Джебхат ан Нусра“ свалиха руски щурмови бомбардировач Су-25 с преносим зенитно-ракетен комплекс. Пилотът на самолета успя да се катапултира, но е загинал при бой с джихадистите.\r\nПредставителят на Пентагона увери, че американските военни изучават „достоверността на тези заявления“, за да гарантират сигурността на своите партньори в коалицията.\r\nПревод и редакция:", "date": "2018.02.04", "title": "Пентагонът: САЩ провеждат операция в Източна Сирия и не доставят зенитни комплекси в страната"}
{"url": "http://www.focus-news.net/news/2018/02/04/2484722/deny-ukrayna-balgariya-otkaza-da-plashta-dopalnitelna-vnoska-v-byudzheta-na-es.html", "text": "Европейският комисар по въпросите на бюджета и човешките ресурси Гюнтер Йотингер в петък, 2 февруари, благодари на 8 източноевропейски страни-членки на Европейския съюз за тяхното съгласие да увеличат размера на вноските си към бюджета на ЕС. Но впоследствие България опроверга факта за подобна договорка, пише електронното издание на киевския вестник „День“.\r\nПредставители на правителствата на 8 източноевропейски страни-членки на ЕС се събраха на 2 февруари в Будапеща, за да обсъдят новия бюджетен план на Съюза. Във връзка с излизането на Великобритания от Блока, както заяви по-рано Йотингер, обемът на вноските към бюджета на ЕС на страните-членки ще нарасне от 1% до малко повече от 1,1%. Съответно, на тях ще им се наложи да увеличат отчисленията, за да компенсират загубата на постъпленията от Великобритания и да позволят продължаването на работата на програмите на ЕС без прекъсвания.\r\nСлед срещата еврокомисарят и представител на страната-домакин заявиха, че участниците са се съгласили да увеличат вноските си. „Много съм благодарен на осемте страни-членки, че са готови да платят малко повече“, заяви Йотингер, цитиран от агенция Reuters. Представителят на унгарското правителство е определил договорката като „главният успех на деня“.\r\nНо, няколко часа по-късно, министърът на финансите на България заяви, че страната „не е изказвала позиция за увеличаването на вноската на страната“ и въобще, тази позиция „не е обсъждана нито в работен, нито в официален формат на преговорите“.\r\nПревод и редакция:", "date": "2018.02.04", "title": "„День“ (Украйна): България отказа да плаща допълнителна вноска в бюджета на ЕС"}
{"url": "http://www.focus-news.net/news/2018/02/04/2484723/the-guardian-bezhantsite-vinyat-granichno-sporazumenie-mezhdu-frantsiya-i-velikobritaniya-za-nasilieto-v-kale.html", "text": "Внезапна вълна от пристигащи във френския пристанищен град Кале бежанци е станала причина за напрежението между мигрантските общности, довело до масово сбиване, стрелби и няколко загинали, които шокираха Франция миналата седмица, пише британското издание The Guardian.\r\nВ последно време напливът на мигрантите към френското пристанище се е увеличил с 25%, като това е станало причина за изхабяването на запасите от безплатна храна за бежанците, както и за крайно изостряне на конкуренцията по пътищата, водещи към Великобритания.\r\nМигрантите и благотворителни организации хвърлиха вината за това върху подписаното наскоро гранично споразумение между Франция и Великобритания, което е довело бежанците до „заблуждението“, че ще е по-лесно да се прехвърлят в Обединеното кралство.\r\nДоговорът, подписан между президента на Франция Еманюел Макрон и премиера на Великобритания Тереза Мей миналата седмица, предвижда ускоряване на процеса на прием на мигранти на Острова и „по-хуманен подход“ към тях.\r\nНо, докато имигрантите се надяваха за по-бързо пътешествие през Ламанша, те откриха, че в Кале няма нито достатъчно храна, нито подслон.\r\nМалко след 14:30 в четвъртък, най-малко петима мигранти бяха застреляни от близко разстояние, докато се редяха на опашката за безплатна храна, което предизвика масови сбивания между афганците и еритрейците из целия град. Четирима еритрейци, на възраст между 16 и 18 година, са в критично състояние в болница, а френската полиция все още издирва стрелеца, който се предполага, че е 37-годишен афгански трафикант на хора.\r\nЛаура Грифитс, от благотворителната фонданция за бежанци „Безопасен път“, заяви: „Споразумението доведе до пристигането на много нови бежанци, но също и до слухове и заблуждения, че достъпът до Обединеното кралство ще се улесни. Новопристигналите повишиха напрежението около пунктовете за безплатна храна. Реално, единствените, които могат да преминат легално са невръстните деца, но дори и това не работи ефективно“.\r\nГрифитс уточни, че след анонсирането на граничното споразумение, фондацията е регистрирала пристигането на най-малко 200 мигранти в Кале, довеждайки общия им брой до 800.\r\nМигрантите твърдят, че договорът е предизвикал яростта на отчаяните бежанци, много от които спят на голата земя в горите край Кале.\r\nПревод и редакция:", "date": "2018.02.04", "title": "The Guardian: Бежанците винят гранично споразумение между Франция и Великобритания за насилието в Кале"}
{"url": "http://www.focus-news.net/news/2018/02/04/2484719/a1-on-makedoniya-prolivnite-dazhdove-v-makedoniya-prichiniha-razlivane-na-voda-ot-nyakolko-reki-patyat-ot-yegunovtse-kam-raduza-e-zalyat-napalno.html", "text": "На входа на село Долно Орашие се излива водата на Голяма Река по пътя, който води от село Йегуновце до село Радуша-Скопие и е напълно прекъснат, предава скопската телевизия \"A1 On\".\r\nОколо 20:30 в село Доброще, водата от река Поника се излива на главния път Тетово-Яжинце, където трафикът се отбива по една лента.\r\nВ село Порой-Тетово водата от р. Поройска се излива върху моста край джамията.\r\nПревод и редакция:", "date": "2018.02.04", "title": "“A1 On” (Македония): Проливните дъждове в Македония причиниха разливане на вода от няколко реки, пътят от Йегуновце към Радуза е залят напълно"}
{"url": "http://www.focus-news.net/news/2018/02/04/2484931/makedoniya-ne-obedini-gartsite-ili-kak-mediite-v-yugozapadnata-ni-sasedka-otraziha-protesta-v-atina-agentsiya-fokus.html", "text": "„Македония не обедини гърците, в Атина се сбъскаха протестиращи и контрапротестиращи“ е заглавието, което скопското електронно издание МКД избра за статия, посветена на масовия протест в гръцката столица.\r\nОт редакцията акцентираха върху разпространените медийни доклади за сблъсъци между участващи в митинга под мотото „Македония е гръцка“ и участниците в контрапротест, организиран на по-малко от 1,6 километра от площад „Синтагма“. „Плюс Инфо“ изведе в заглавие: „Демонстрантите в Атина се сблъскаха с полицията, тя им отговори със сълзотворен газ“. \r\nИнформационната агенция „Макфакс“ и телевизионниите канали A1 On и „Алсат-М“ също обръщат внимание на сблъсъците между участващите в митинга под мотото „Македония е гръцка“ и контрапротестиращите в близост до площад „Синтагма“. Македонският „Фокус“ привежда информация, разпространена в гръцките медии, съгласно която част от влезлите в сблъсъци с полицията са членове на крайнодясната организация „Златна зора“.\r\n„Анархистите организираха контрапротест“, отбеляза на свой ред телевизия „Канал 5“, като подчерта, че гръцката правоохранителните органи са отделили с полицейски автобуси двете групи протестиращи в центъра на Атина. \r\nГоляма част от медиите в Македония отразяват нагласите на гръцкото общество по въпроса за името на съседната им държава. Телевизиите „Телма“,„Алсат-М“, ТВ 21, електронните издания „Фактор“, „Мета“, „Курир“ , „Локално“ и редица други привеждат данни от социологически проучвания, от които става ясно, че мнозинството граждани на Гърция не приемат решение на спора със Скопие, който да включва понятието „Македония“.\r\nТелевизия „Алфа“ цитира призивите, отправени от световноизвестния композитор Микис Теодоракис от трибуната на площад „Синтагма“, съгласно които „Македония е гръцка“ и никой няма право да преговаря!“\r\nМедията отбелязва, че в центъра на Атина е издигнато гигантско знаме на Гърция с размер от 150 квадратни метра, което се е развявало над Акропола. \r\nРечта на Теодоракис не бе пропусната и от други македонски медии. МКД обърна внимание на изявлението му, че „скопяните искат да разширят границите си към Гърция“.Press 24 отбелязва, че световноизвестният гръцки композитор е отправил остри критики към управляващите в Атина и е призовал да бъде организиран референдум, на който гражданите да се произнесат за разрешаването на спора за името на Македония.\r\n„Масов протест в Атина, правителството продава името Македония“, е заглавието, което телевизионният канал „Телма“ избира за публикация, посветена на митинга в Атина. \r\nОт редакцията подчертават, че за участие в протеста в гръцката столица са пристигнали общо 283 автобуса с демонстранти, които са призовали „правителството да не продава името“. Телевизията привежда също и мнения на участници в протеста. \r\nБроят на участниците в протеста също занимава медиите в югозападната ни съседка, като  обръщат внимание в разликите между данните от полицията и тези, представени от организаторите на митинга. Докато властите твърдят, че включилите се в протеста „Македония е гръцка“ са около 140 хил. души, организаторите говорят за 1,5 млн. души. Тереза Герова", "date": "2018.02.04", "title": "„Македония не обедини гърците“, или как медиите в югозападната ни съседка отразиха протеста в Атина (Агенция „Фокус“)"}
{"url": "http://www.focus-news.net/news/2018/02/04/2484726/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министър-председателят на Великобритания Тереза Мей може да стане жертва на преврат на „трима поддръжници на Брекзит“, в резултат от който начело на правителството на Великобритания трябва да застане „триумвират“ от евроскептици. Това ще се случи ако тя продължи да настоява на плана си да задържи Обединеното кралство в митническия съюз с Европейския съюз, пише авторитетното британско издание The Sunday Times, като се позовава на информация от депутати на управляващата Консервативна партия.\r\nСпоред информацията на вестника, групата евроскептици са се свързали с външния министър Борис Джонсън в петък и са му предложили да сключи пакт, съгласно който той ще стане премиер, министърът на околната среда Майкъл Гоув ще бъде негов вицепремиер, а влиятелният консерватор-евроскептик Якоб Рийсс-Могг ще стане финансов министър, при положение, че настоящият премиер бъде свален.\r\nКакто пише The Times, докато е окуражавал депутатите на „Торите“ да се обединят около Мей, Джонсън е казал на един от заговорниците, че е готов за бъдещо съревнование с нея. Той е бил категоричен, че „кавалерията идва“, за да плана за оставане в митническия съюз, когато поддръжниците на Брекзит в кабинета се съберат, за да обсъдят бъдещите отношения с Брюксел следващата седмица.\r\nДруг източник на изданието от евроскептичния лагер е казал на депутатите, че Лиъм Фокс, министърът на международната търговия, ще си подаде оставката, ако бъде прието оставането в митнически съюз.\r\nВ последното си предизвикателство към Тереза Мей:\r\n•\tЕвроскептиците са заплашили да пуснат „цунами“ от писма с искане за вот на недоверие, ако Мей не се откаже от митнически съюз, като са предупредили, че ще „си върнат контрола“ над правителството, когато решат, че това е нужно.\r\n•\tОт кабинета на премиера са назначили около 10 министри „бушони“ заради опасенията, че евентуален разрив при „Торите“ може да доведе до колапс на правителството, като министърът на отбраната Тобиас Елууд е начело на списъка.\r\n•\tРийс-Могг, по време на разгорещен спор с Джулиан Смит, началникът на канцеларията на премиера, миналата седмица е поискал Мей да уволни един от главните преговарящи за Брекзит Оливър Робинс.\r\n•\tСмит е казал на депутатите, че вината за търканията около Брекзит е на финансовия министър Филип Хамънд, който, според него, е политически „недалновиден“.\r\n•\tЕвроскептиците са поискали изпращане на специален представител за Брекзит в Брюксел, който да наглежда британските представители, като за ролята е бил препоръчан бившият министър Ян Дънкън Смит.\r\n*** Внезапна вълна от пристигащи във френския пристанищен град Кале бежанци е станала причина за напрежението между мигрантските общности, довело до масово сбиване, стрелби и няколко загинали, които шокираха Франция миналата седмица, пише британското издание The Guardian.\r\nВ последно време напливът на мигрантите към френското пристанище се е увеличил с 25%, като това е станало причина за изхабяването на запасите от безплатна храна за бежанците, както и за крайно изостряне на конкуренцията по пътищата, водещи към Великобритания.\r\nМигрантите и благотворителни организации хвърлиха вината за това върху подписаното наскоро гранично споразумение между Франция и Великобритания, което е довело бежанците до „заблуждението“, че ще е по-лесно да се прехвърлят в Обединеното кралство.\r\nДоговорът, подписан между президента на Франция Еманюел Макрон и премиера на Великобритания Тереза Мей миналата седмица, предвижда ускоряване на процеса на прием на мигранти на Острова и „по-хуманен подход“ към тях.\r\nНо, докато имигрантите се надяваха за по-бързо пътешествие през Ламанша, те откриха, че в Кале няма нито достатъчно храна, нито подслон.\r\nМалко след 14:30 в четвъртък, най-малко петима мигранти бяха застреляни от близко разстояние, докато се редяха на опашката за безплатна храна, което предизвика масови сбивания между афганците и еритрейците из целия град. Четирима еритрейци, на възраст между 16 и 18 година, са в критично състояние в болница, а френската полиция все още издирва стрелеца, който се предполага, че е 37-годишен афгански трафикант на хора.\r\nЛаура Грифитс, от благотворителната фонданция за бежанци „Безопасен път“, заяви: „Споразумението доведе до пристигането на много нови бежанци, но също и до слухове и заблуждения, че достъпът до Обединеното кралство ще се улесни. Новопристигналите повишиха напрежението около пунктовете за безплатна храна. Реално, единствените, които могат да преминат легално са невръстните деца, но дори и това не работи ефективно“.\r\nГрифитс уточни, че след анонсирането на граничното споразумение, фондацията е регистрирала пристигането на най-малко 200 мигранти в Кале, довеждайки общия им брой до 800.\r\nМигрантите твърдят, че договорът е предизвикал яростта на отчаяните бежанци, много от които спят на голата земя в горите край Кале.\r\n***Президентът на САЩ Доналд Тръмп излезе с поредна тирада в Туитър след декласификацията и публикацията на доклад, разобличаващ ФБР в злоупотреба с власт, пише лондонският ежедневник London Evening Standard.\r\nТръмп сподели с 47-те милиона свои последователи, че нивата на одобрение за него „са скочили до 49%“ и, озовавайки се за себе си в трето лице, заяви, че докладът „тотално оправдава „Тръмп““.\r\nТой написа: „Расмусен тъкмо обявиха, че нивата ми на одобрение са скочили до 49%, много по-добър, отколкото имах, когато спечелих изборите и по-високо от определени „свещени крави“.\r\n„Други анкети също показват голямо повишение. Но защо медиите отказват да пишат за това? Е добре, някой друг ден!“\r\n„Този доклад тотално оправдава „Тръмп“ по това разследване. Но руския лов на вещици продължава и продължава“.", "date": "2018.02.04", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/02/04/2484724/ria-novosti-kazahstanets-stigna-do-finala-na-zhenski-konkurs-za-krasota-bez-da-si-smenya-pola.html", "text": "Жителят на най-големия град в Казахстан – Алмати, Илай Дягилев стигна до финала на женски конкурс за красота, след което си призна, че е мъж. Това бе съобщено от Sputnik Kazakhstan, предава РИА Новости.\r\nКакто се съобщава, 22-годишният Дягилев е изпратил свои снимки в образа на Арина Алиева за участие в конкурса Miss Virtual Kazakhstan. Но, когато младият човек се класира за финала, той решил да си признае, че не е жена, след което неговото „алтер его“ е дисквалифицирано и заменено с друга участница.\r\n„Стигнах до финала и когато разбрах, че нещата са отишли много далеч, реших да разоблича образа Арина Алиева. В началото постъпиха 4 хиляди заявки от цял Казахстан, а накрая аз стигнах до финала“, разказа Дягилев.\r\nМладият човек обясни постъпката си с „пропаганда на естествената женска красота и харизма“, тъй като, според неговото мнение, днешните момичета нямат тези качества.\r\n„Между мен и мои приятели възникна спор за красотата. Тогава реших да участвам в този конкурс. Самият аз винаги съм защитавал естествената красота. Сега, както сами можете да забележите, много от момичетата са еднотипни, гримират се еднакво, обличат се еднакво и смятат, че ако следват модата, вече са красиви. Аз не мисля така“, заяви Дягилев.\r\nПревод и редакция:", "date": "2018.02.04", "title": "РИА Новости: Казахстанец стигна до финала на женски конкурс за красота без да си сменя пола"}
{"url": "http://www.focus-news.net/news/2018/02/04/2484727/tass-kim-chen-un-i-saprugata-mu-se-voziha-na-troley-iz-noshtniya-phenyan.html", "text": "Лидерът на Северна Корея Ким Чен-ун се повози на нов тролейбус, произведен в столичен завод, из нощния Пхенян заедно със съпругата си . Това съобщи в неделя севернокорейската държавна агенция ЦТАК, предава ТАСС.\r\nСъпровождан от редица представители на ръководството на Трудовата партия на Корея, държавният глава провери лично продукцията на предприятията и стигна до извода, че да се возиш на такъв транспорт е удобно: амортисьорите работят добре, скоростта е порядъчна, возенето е меко и няма излишен шум.\r\nПреди няколко дни Ким посети Пхенянския тролейбусен завод, където отбеляза, че този вид транспорт е необходим за „обезпечаването на цивилизован живот на гражданите без замърсяване на околната среда“. Той разгледа различните цехове на предприятието и новите модели тролеи и отбеляза, че Ким Ир Сен би щеше да се зарадва, ако можеше да види щастливите граждани, които отиват на работа на новите тролейбуси. По време на посещението си, той заяви още, че този транспорт трябва да стане лицето на Пхенян.\r\nОттогава изминаха само няколко дни и лидерът на страната реши лично да се повози на новия тролей. „Уважаемият висш ръководител каза, че ще се успокои само тогава, когато сам изпробва как вози новият тролейбус ... той отдели време, за да огледа града късно през нощта“, пише ЦТАК.\r\nПревод и редакция:", "date": "2018.02.04", "title": "ТАСС: Ким Чен-ун и съпругата му се возиха на тролей из нощния Пхенян"}
{"url": "http://www.focus-news.net/news/2018/02/04/2484728/pregled-na-mezhdunarodnite-novini-do-6-chasa-agentsiya-fokus.html", "text": "Внезапна вълна от пристигащи във френския пристанищен град Кале бежанци е станала причина за напрежението между мигрантските общности, довело до масово сбиване, стрелби и няколко загинали, които шокираха Франция миналата седмица.\r\nВ последно време напливът на мигрантите към френското пристанище се е увеличил с 25%, като това е станало причина за изхабяването на запасите от безплатна храна за бежанците, както и за крайно изостряне на конкуренцията по пътищата, водещи към Великобритания.\r\nМигрантите и благотворителни организации хвърлиха вината за това върху подписаното наскоро гранично споразумение между Франция и Великобритания, което е довело бежанците до „заблуждението“, че ще е по-лесно да се прехвърлят в Обединеното кралство.\r\nДоговорът, подписан между президента на Франция Еманюел Макрон и премиера на Великобритания Тереза Мей миналата седмица, предвижда ускоряване на процеса на прием на мигранти на Острова и „по-хуманен подход“ към тях.\r\nНо, докато имигрантите се надяваха за по-бързо пътешествие през Ламанша, те откриха, че в Кале няма нито достатъчно храна, нито подслон.\r\nМалко след 14:30 в четвъртък, най-малко петима мигранти бяха застреляни от близко разстояние, докато се редяха на опашката за безплатна храна, което предизвика масови сбивания между афганците и еритрейците из целия град. Четирима еритрейци, на възраст между 16 и 18 година, са в критично състояние в болница, а френската полиция все още издирва стрелеца, който се предполага, че е 37-годишен афгански трафикант на хора.\r\nЛаура Грифитс, от благотворителната фонданция за бежанци „Безопасен път“, заяви: „Споразумението доведе до пристигането на много нови бежанци, но също и до слухове и заблуждения, че достъпът до Обединеното кралство ще се улесни. Новопристигналите повишиха напрежението около пунктовете за безплатна храна. Реално, единствените, които могат да преминат легално са невръстните деца, но дори и това не работи ефективно“.\r\nГрифитс уточни, че след анонсирането на граничното споразумение, фондацията е регистрирала пристигането на най-малко 200 мигранти в Кале, довеждайки общия им брой до 800.\r\nМигрантите твърдят, че договорът е предизвикал яростта на отчаяните бежанци, много от които спят на голата земя в горите край Кале.\r\n*** Министър-председателят на Великобритания Тереза Мей може да стане жертва на преврат на „трима поддръжници на Брекзит“, в резултат от който начело на правителството на Великобритания трябва да застане „триумвират“ от евроскептици. Това ще се случи ако тя продължи да настоява на плана си да задържи Обединеното кралство в митническия съюз с Европейския съюз.\r\nСпоред информацията на вестника, групата евроскептици са се свързали с външния министър Борис Джонсън в петък и са му предложили да сключи пакт, съгласно който той ще стане премиер, министърът на околната среда Майкъл Гоув ще бъде негов вицепремиер, а влиятелният консерватор-евроскептик Якоб Рийсс-Могг ще стане финансов министър, при положение, че настоящият премиер бъде свален.\r\nКакто пише The Times, докато е окуражавал депутатите на „Торите“ да се обединят около Мей, Джонсън е казал на един от заговорниците, че е готов за бъдещо съревнование с нея. Той е бил категоричен, че „кавалерията идва“, за да плана за оставане в митническия съюз, когато поддръжниците на Брекзит в кабинета се съберат, за да обсъдят бъдещите отношения с Брюксел следващата седмица.\r\nДруг източник на изданието от евроскептичния лагер е казал на депутатите, че Лиъм Фокс, министърът на международната търговия, ще си подаде оставката, ако бъде прието оставането в митнически съюз.\r\nВ последното си предизвикателство към Тереза Мей:\r\n•\tЕвроскептиците са заплашили да пуснат „цунами“ от писма с искане за вот на недоверие, ако Мей не се откаже от митнически съюз, като са предупредили, че ще „си върнат контрола“ над правителството, когато решат, че това е нужно.\r\n•\tОт кабинета на премиера са назначили около 10 министри „бушони“ заради опасенията, че евентуален разрив при „Торите“ може да доведе до колапс на правителството, като министърът на отбраната Тобиас Елууд е начело на списъка.\r\n•\tРийс-Могг, по време на разгорещен спор с Джулиан Смит, началникът на канцеларията на премиера, миналата седмица е поискал Мей да уволни един от главните преговарящи за Брекзит Оливър Робинс.\r\n•\tСмит е казал на депутатите, че вината за търканията около Брекзит е на финансовия министър Филип Хамънд, който, според него, е политически „недалновиден“.\r\n•\tЕвроскептиците са поискали изпращане на специален представител за Брекзит в Брюксел, който да наглежда британските представители, като за ролята е бил препоръчан бившият министър Ян Дънкън Смит.\r\n*** Докато преговорите под егидата на ООН за разрешаване на спора за името на Бившата югославска република Македония (БЮРМ) между Атина и Скопие е на ключов кръстопът, правителството на премиера Алексис Ципрас се стяга за неделната демонстрация в Атина срещу употребата на термина „Македония“ в бъдещото име на БЮРМ, която се очаква да привлече стотици хиляди гърци.\r\nНад 1500 автобуса са ангажирани, за да транспортират демонстрантите от провинцията в столицата, където митингът ще започне в 14:00 часа на площад Синтагма.\r\nОчаква се повечето депутати от най-голямата опозиционна партия Нова Демокрация (НД)да се присъединят към протеста.\r\nЛидерът на НД Кирякос Мицотакис заяви, че партията уважава мнението и на тези, които ще се присъединят към митинга, и на тези, които не го направят. „Ние уважаваме всички мнения“, заяви той. Бившият премиер от партията Андонис Самарас заяви, че неделя ще е „велик ден за страната“.\r\nОсновният оратор на мероприятието ще е гръцкият композитор-ветеран Микис Теодоракис, който ще се обърне пред множеството лично, а не чрез видеосъобщение, както беше планирано първоначално.\r\nРечи ще изнесат и тримата представители на висшия гръцки клир, представляващи Гърцката православна църква (ГПЦ), която подкрепи демонстрацията, въпреки първоначалната резервираност на Архиепископ Йероним (предстоятел на ГПЦ).\r\nПолицията планира да издигне бариери, за да държи разделени демонстрантите на Синтагма от анархистите, организирали свой контрапротест, който започва в 12:00 пред Атинския университет.\r\nГолеми част от центъра ще бъдат затворени за трафик от 06:00, докато станциите на метрото Синтагма, Пенепистимио и Омония ще спрат да функционират в 10:00.\r\nМеждувременно, организаторите изглежда са приели предложение на националистическото политическо движение „Патриотически съюз – Гръцки народ съюз (ELLAS), съставено от военни ветерани, да охранява демонстрацията от анти-фашистки групи и анархисти.\r\nEkathimerini твърди, че „групите за наблюдение“ на ELLAS, ще включват членове на организацията на резервистите командоси ODEYO и „Щит за национално спасение“.\r\nПравителството омаловажи значението на протеста, докато разговорите между представителите на Атина и Скопие по спора за името навлязоха в решителна фаза. Изданието пише, че се очаква правителството да следи отблизо неделната демонстрация и, както твърдят източници, може да променят своя подход.\r\nГоворителят на правителството Димитрис Цанакопулос беше предпазлив и защити правото на гражданите да протестират, но все пак подчерта риска от това, валидните опасения да бъдат използвани от „националистически, крайно-десни и фанатични сили“.\r\nТой потвърди отново, че Гърция иска да постигне три неща в разговорите: комбинирано име, промени в конституцията на Македония и гаранции срещу всякакви иредентистки претенции.\r\nВъншният министър Никос Коциас заяви, че управляващата коалиция работи по проектодокумент, който да стане основата на предстоящите двустранни преговори със Скопие. Изданието смята, че като знак за нарасналото напрежение във връзка с разговорите, Коциас е получил две заплашителни писма, както се разбра в петък.\r\nОтделно от това, прокурорът от Върховния съд Ксени Димитриу нареди  разследване на заявленията на члена на анархистката група „Рубикон“, че по време на неделните протести „ще се лее кръв“, което бе възприето като подстрекаване към насилие.\r\n*** Въоръжените сили на Русия нанесоха удар с високоточно оръжие по контролирания от групировката „Джебхат ан Нусра“ район в сирийската провинция Идлиб, на небето над който беше свален руския Су-25.\r\n„По района, контролиран от терористичната групировка „Джебхат ан Нусра“ в провинция Идлиб, от където беше изстреляна ракетата от ПЗРК (преносим зенитно-ракетен комплекс) по руския самолет Су-25, беше нанесен групов удар с високоточно оръжие. Според данните от прихванати радио съобщения, в резултат от удара са унищожени повече от 30 бойци от „Джебхат ан Нусра“\", се казва в заявлението на военното ведомство.\r\nВ събота вечерта джихадистите, използвайки ПЗРК свалиха щурмови бомбардировач Су-25 от Военно-космическите сили на Русия. Пилотът на самолета успя да се катапултира, но загина в бой с терористите.\r\nРуският център за примиряване на враждуващите страни, съвместно с представители на Турция, отговорна за зоната за деескалация „Идлиб“, предприемат мерки за предаването на тялото на руския пилот.\r\n*** Броят на загиналите мирни жители в резултат от авиационни удари и артилерийски обстрели на турските войски в северозападния сирийски район Африн достигна 150 души. Това съобщи в събота агенция Firat, позовавайки се на информация от Министерството на здравеопазването на Африн.\r\nСпоред данните на агенцията, броят на ранените е около 300 души, повечето от които жени и деца. „Турската войска увеличи обстрелите по населените места и броят на загиналите расте с всеки час“, е заявил представител на здравното ведомство.\r\nСпоред съобщение на саудитския телевизионен канал Al Arabiya, формированията на „Свободната сирийска армия“ (ССА), с поддръжката на турска бронетехника, в момента настъпват в района на село Раджо, на север от административния център Африн. По-рано те овладяха височината Джебел-Дермек и заеха селата Химам и Шейх Хадид. Боевете продължават в пограничния сектор Булбул, където кюрдските опълченци са нанесли загуби на противника край селището Али кара. Според сведенията на агенция Firat, в този район са загинали не по-малко от пет турски военнослужещи членове на ССА.\r\n*** Министрите на вътрешните работи на Македония и Албания Оливер Спасовски и Фатмир Джафар подписаха Меморандум за полицейско сътрудничество в областта на тероризма в събота в Охрид, като в него се предвижда обмен на информация за лица и групи, фигуриращи като потенциални извършители на терористични нападения в двете държави и в региона.\r\nСпасовски заяви: „Тероризмът е глобално предизвикателство, но и риск, пред който са изправени страните в региона. Меморандумът, подписан днес, предполага два начина за справяне с тероризма  - по превантивен и репресивен начин. Министерствата на вътрешните работи на двете страни активно си съдействат за защитата на границите, а чрез модерен подход за нейното осигуряване се провежда едновременен контрол, както и улесняване на движението на потока от хора и стоки“.\r\nДжафар, от своя страна, изрази задоволството си, че няма нито един отворен въпрос в областта на сигурността и сътрудничеството, който засяга и двете държави. За всички аспекти на въпросите, които са под ръководството на министерствата на вътрешните работи, както македонската, така и албанската страна имат еднаква позиция.\r\nНа работната среща в Охрид е разговаряно още за сътрудничество между Скопие и Тирана в областта в спирането  на трафика на наркотици, хора и оръжия, обмен на информация, опит и положителни практики, възможности за засилване на сътрудничеството, както на двустранна основа, така и в рамките на регионалните инициативи.\r\nОсвен това македонското Министерство на вътрешните работи подкрепи инициативата на албанската полиция за създаване на регионален център за полицейско сътрудничество на страните от Западните Балкани. На срещата беше договорено да се създадат групи за сътрудничество на оперативно ниво и да се подготви план за срещи за обмен на информация, съвместни действия и оперативни действия, както и анализът им.", "date": "2018.02.04", "title": "Преглед на международните новини до 6 часа ( Агенция „Фокус“ )"}
{"url": "http://www.focus-news.net/news/2018/02/04/2484721/the-sunday-times-evroskeptitsite-v-britanskoto-pravitelstvo-gotvyat-prevrat-na-tereza-mey.html", "text": "Министър-председателят на Великобритания Тереза Мей може да стане жертва на преврат на „трима поддръжници на Брекзит“, в резултат от който начело на правителството на Великобритания трябва да застане „триумвират“ от евроскептици. Това ще се случи ако тя продължи да настоява на плана си да задържи Обединеното кралство в митническия съюз с Европейския съюз, пише авторитетното британско издание The Sunday Times, като се позовава на информация от депутати на управляващата Консервативна партия.\r\nСпоред информацията на вестника, групата евроскептици са се свързали с външния министър Борис Джонсън в петък и са му предложили да сключи пакт, съгласно който той ще стане премиер, министърът на околната среда Майкъл Гоув ще бъде негов вицепремиер, а влиятелният консерватор-евроскептик Якоб Рийсс-Могг ще стане финансов министър, при положение, че настоящият премиер бъде свален.\r\nКакто пише The Times, докато е окуражавал депутатите на „Торите“ да се обединят около Мей, Джонсън е казал на един от заговорниците, че е готов за бъдещо съревнование с нея. Той е бил категоричен, че „кавалерията идва“, за да плана за оставане в митническия съюз, когато поддръжниците на Брекзит в кабинета се съберат, за да обсъдят бъдещите отношения с Брюксел следващата седмица.\r\nДруг източник на изданието от евроскептичния лагер е казал на депутатите, че Лиъм Фокс, министърът на международната търговия, ще си подаде оставката, ако бъде прието оставането в митнически съюз.\r\nВ последното си предизвикателство към Тереза Мей:\r\n•\tЕвроскептиците са заплашили да пуснат „цунами“ от писма с искане за вот на недоверие, ако Мей не се откаже от митнически съюз, като са предупредили, че ще „си върнат контрола“ над правителството, когато решат, че това е нужно.\r\n•\tОт кабинета на премиера са назначили около 10 министри „бушони“ заради опасенията, че евентуален разрив при „Торите“ може да доведе до колапс на правителството, като министърът на отбраната Тобиас Елууд е начело на списъка.\r\n•\tРийс-Могг, по време на разгорещен спор с Джулиан Смит, началникът на канцеларията на премиера, миналата седмица е поискал Мей да уволни един от главните преговарящи за Брекзит Оливър Робинс.\r\n•\tСмит е казал на депутатите, че вината за търканията около Брекзит е на финансовия министър Филип Хамънд, който, според него, е политически „недалновиден“.\r\n•\tЕвроскептиците са поискали изпращане на специален представител за Брекзит в Брюксел, който да наглежда британските представители, като за ролята е бил препоръчан бившият министър Ян Дънкън Смит.\r\nПревод и редакция:", "date": "2018.02.04", "title": "The Sunday Times: Евроскептиците в британското правителство готвят преврат на Тереза Мей"}
{"url": "http://www.focus-news.net/news/2018/02/04/2484725/london-evening-standard-donald-tramp-s-tirada-v-tuitar-sreshtu-ruskiya-lov-na-veshtitsi-sled-kato-deklasifitsira-razoblichitelen-doklad-za-fbr.html", "text": "Президентът на САЩ Доналд Тръмп излезе с поредна тирада в Туитър след декласификацията и публикацията на доклад, разобличаващ ФБР в злоупотреба с власт, пише лондонският ежедневник London Evening Standard.\r\nТръмп сподели с 47-те милиона свои последователи, че нивата на одобрение за него „са скочили до 49%“ и, озовавайки се за себе си в трето лице, заяви, че докладът „тотално оправдава „Тръмп““.\r\nТой написа: „Расмусен тъкмо обявиха, че нивата ми на одобрение са скочили до 49%, много по-добър, отколкото имах, когато спечелих изборите и по-високо от определени „свещени крави“.\r\n„Други анкети също показват голямо повишение. Но защо медиите отказват да пишат за това? Е добре, някой друг ден!“\r\n„Този доклад тотално оправдава „Тръмп“ по това разследване. Но руския лов на вещици продължава и продължава“.\r\nПревод и редакция:", "date": "2018.02.04", "title": "London Evening Standard: Доналд Тръмп с тирада в Туитър срещу „руския лов на вещици“, след като декласифицира разобличителен доклад за ФБР"}
{"url": "http://www.focus-news.net/news/2018/02/04/2484729/ria-novosti-kitay-razkritikuva-novata-yadrena-doktrina-na-sasht.html", "text": "В своята нова ядрена доктрина САЩ са преувеличили заплахата от китайския ядрен арсенал и Пекин се обявява против подобни твърдения, се казва в заявление от Министерството на отбраната на Китай, предава РИА Новости.\r\n„Министерството на отбраната на САЩ публикува ядрена доктрина, в която са направени абсурдни предположения за плановете за развитие на Китай и е преувеличена заплахата от ядрените сили на Китай, ние възразяваме категорично срещу това“, се казва в публикуваното на официалния сайт на ведомството съобщение.\r\nТам се подчертава още, че „Китай се придържа твърдо към мирния път на развитие и отбранителния характер на държавната си политика, спазва своите задължения за реализацията на принципа никога и при никакви условия да не използва ядрено оръжие първи, както и никога да не използва или заплашва с използване на ядрено оръжие по отношение на страни, които нямат ядрен потенциал“.\r\nВ петък Пентагонът обнародва ядрена доктрина на САЩ, в която се отделя голямо внимание на развитието на руските ядрени сили. Сред другите потенциални заплахи Пентагонът посочи Северна Корея, Иран и Китай.\r\nПревод и редакция:", "date": "2018.02.04", "title": "РИА Новости: Китай разкритикува новата ядрена доктрина на САЩ"}
{"url": "http://www.focus-news.net/news/2018/02/04/2484718/kathimerini-neizvestni-vandali-izpisaha-zaplahi-po-doma-na-osnovniya-orator-na-predstoyashtata-v-nedelya-demonstratsiya-makedoniya-v-atina.html", "text": "Неизвестни вандали в събота следобяд са хвърлили боя по дома на гръцкия композитор-ветеран Микис Теодоракис, който ще е основният оратор на неделния митинг „Македония“ в Атина, пише електронното издание на гръцкия вестник Kathimerini.\r\nСпоред сведенията на местната полиция, вандалите са използвали червена боя, за да залеят входа на дома в столичния квартал Акропола и за да изпишат заплахи по стените.\r\n„Историята ти започна в планината и ще свърши сред калта на нацията на площад Синтагма“, гласи един от надписите.\r\nПревод и редакция:", "date": "2018.02.04", "title": "Kathimerini: Неизвестни вандали изписаха заплахи по дома на основния оратор на предстоящата в неделя демонстрация „Македония“ в Атина"}
{"url": "http://www.focus-news.net/news/2018/02/04/2484731/afp-v-nedelya-kipar-glasuva-na-vtoriya-tur-na-prezidentskite-izbori.html", "text": "В неделя Кипър ще гласува на втория тур на оспорваните президентски избори в страната, като настоящият държавен глава Никос Анастасиадис и неговият съперник-левичар Ставрос Малас се изправят в битка кой да се опита да обедини острова и да даде тласък на възстановяването на местната икономика, предава AFP.\r\nНа първия тур, проведен на 28 януари, консерваторът Анастасиадис спечели 35,5% от гласовете, докато подкрепяният от комунистите негов опонент събра 30%.\r\nДвустранният сблъсък в неделя е повторение на президентските избори от 2013 година, когато Анастасиадис спечели безапелационно правото да застане начело на източния член на ЕС.\r\nНастоящият президент обеща, че ако спечели втори и последен 5-годишен мандат ще възобнови разговорите с лидера на кипърските турци Мустафа Акънчъ, въпреки рязкото им прекратяване през юли м.г.\r\nБившият министър на здравеопазването Малас, известен с по-миролюбивите си възгледи, е един от най-гласовитите поддръжници на дългоочакваното обединение и разкритикува остро опонента си за това, че, според него, той не е показал достатъчно желание за постигане на договорка.\r\nПревод и редакция:", "date": "2018.02.04", "title": "AFP: В неделя Кипър гласува на втория тур на президентските избори"}
{"url": "http://www.focus-news.net/news/2018/02/04/2484730/protothema-poveche-ot-2500-avtobusa-ot-tsyala-gartsiya-shte-pristignat-v-atina-za-demonstratsiyata-za-imeto-na-makedoniya-na-koyato-se-ochakva-da-se-saberat-1-milion-dushi.html", "text": "Гръцката столица отброява часовете до 14:00 часа в неделя, когато на площад Синтагма ще започне демонстрацията под надслов „Македония“ срещу употребата на този термин в бъдещо решение на спора за името на бившата югорепублика, пише електронното издание на гръцкия вестник „Protothema”.\r\nПлатформата и ораторите вече са на позиция, докато полицията е предприела всички необходими мерки, за да премине всичко спокойно.\r\nСтанциите на метрото в близост до площад Синтагма ще бъдат затворени в течение на деня заради мерки за сигурност.\r\nИзданието пише, че гражданите имат съмнения, че затварянето на станция Синтагма може да е косвен опит на правителството да ограничи броя на хората, които ще отидат на демонстрацията.\r\nОрганизаторите не са политически партии, а организации от цялата страна, както и от гръцката диаспора. Основният оратор ще е известният гръцки композитор-ветеран Микис Теодоракис.\r\n„Protothema” очаква рекорден брой демонстранти от цялата страна, като посочва бройка от около 1 милион души, които биха поставили гръцкото правителство под огромно напрежение да не се огъва пред исканията на посредника на ООН Матю Нимиц, БЮРМ или който и да е друг...\r\nИзточниците на вестника твърдят, че за извозването на желаещите да отидат на Синтагма от провинцията са наети около 2500 автобуса.\r\nПревод и редакция:", "date": "2018.02.04", "title": "Protothema: Повече от 2500 автобуса от цяла Гърция ще пристигнат в Атина за демонстрацията за името на Македония, на която се очаква да се съберат 1 милион души"}
{"url": "http://www.focus-news.net/news/2018/02/04/2484733/predstoyashti-mezhdunarodni-sabitiya-za-4-fevruari-agentsiya-fokus.html", "text": "*** В гръцката столица ще се проведе мащабен протест срещу включването на понятието „Македония“ в уреждането на спора за името между Атина и Скопие.\r\n*** Изтича крайният срок за постигане на коалиционно споразумение между Съюза (ХДС/ХСС) и Германската социалдемократическа партия (ГСДП).\r\n*** Държавният секретар на САЩ Рекс Тилърсън продължава обиколката си в Латинска Америка. \r\n*** В Република Кипър ще се проведе вторият тур от президентските избори. \r\n*** Продължава турската операция „Маслинова клонка“.\r\n***", "date": "2018.02.04", "title": "Предстоящи международни събития за 4 февруари (Агенция „Фокус“)"}
{"url": "http://www.focus-news.net/news/2018/02/04/2484734/aktualna-patna-obstanovka.html", "text": "Информация за състоянието на републиканските пътища към 05:30 часа за 04.02.2018 г., съобщена от Агенция \"Пътна инфраструктура\".\r\nТемпературите са в интервала от +2° до +15°. Времето страната е облачно. Слаб до силен вятър духа в областите Враца, Търговище, Шумен, Силистра, Ямбол, Сливен, Добрич, Варна, Разград, Бургас/ бурен/, Смолян, Перник и Кърджали. \r\nДъжд вали в областите Враца, Видин, Силистра, Кюстендил, Благоевград, Русе, Ловеч, Плевен, В.Търново, Разград, София, Перник, Смолян, Кърджали и районите на пр. „Шипка“, Карлово и Кърнаре, \r\nСняг вали на пр. „Петрохан“. Пътните настилки са предимно мокри, а по високите и усойни участъци частично заледени и обработени.\r\nСъстояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-539: Движението по път III-539 Средец – Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.04", "title": "Актуална пътна обстановка"}
{"url": "http://www.focus-news.net/news/2018/02/04/2484735/predstoyashti-sabitiya-v-stranata-za-4-fevruari-agentsiya-fokus.html", "text": "***\r\nВ Синодния параклис \"Св. Цар Борис Първи Покръстител\" ще се състои каноничен избор за Видински епархийски митрополит. Изборният ден ще започне в 08:00 часа, когато е начало на Утренята в Синодния параклис. От 09.15 часа ще започне св. Литургия, която ще бъде отслужена при молитвеното участие на Негово Светейшество Българския патриарх Неофит. В 11.00 часа (точно след отпуста на Св. Литугия) ще започне каноничния избор за Видински митрополит в св. Олтар при спазване на строга канонична молитвена атмосфера. След гласуването Негово Светейшество патриарх Неофит ще съобщи името на новоизбрания Видински митрополит. Около 12.00 часа Архимандрит Василий ще доведе новоизбрания Видински митрополит от Патриаршеската катедрала “Св. Александър Невски”, където са се черкували двамата епископи, и ще го придружи до приемния салон на Св. Синод. Около 20-30 минути след това Новоизбраният Видински митрополит ще направи първото си изявление.\r\n***\r\nОт 11.00 часа, на голямата сцена на Софийската опера ще бъде представен мюзикълът „Бременските музиканти“. \r\n***\r\nОт 20.00 часа в зала 1 на НДК ще се проведе концерт на виртуозния цигулар Дейвид Гарет. \r\n***\r\nОт 12.30 часа, на площад „Македония“ пред паметника на героя, Благоевградската общественост ще отбележи 146 години от рождението на българския революционер Гоце Делчев. \r\n***\r\nОт 12.00 часа ВМРО Варна ще проведе Тържествено отбелязване на 146 години от рождението на Гоце Делчев пред паметника му в Морската градина.\r\n***\r\nОт 10.30 часа доброволци организират масово почистване на бреговете на река Янтра и ул. „Крайбрежна“ във Велико Търново. \r\n***\r\nОт 12.00 часа, пред паметника на Гоце Делчев на централния площад в града, ще се проведе церемония по отбелязването на 146 години от рождението на патрона на града. \r\n***\r\nОт 11.00 часа в Държавен куклен театър „Дора Габе“ ще се проведе кукления спектакъл „Аладин“. \r\n***\r\nОт 12.30 часа, в храм „Свети Георги“, ГЕРБ-Добрич организира молебен за здравето на българския народ по повод Световния ден за борба с рака.\r\n***\r\nОт 10.00 часа в Професионална гимназия „Христо Ботев“ – Дупница ще се проведе областният кръг от олимпиадата по български език и литература. \r\n***\r\nОт 11.00 часа пред паметника „Защитата на Каварна“ с общоградското поклонение градът ще отбележи 140 години от Освобождението си. \r\n***\r\nОт 10.00 часа в Основно училище „Св. Св. Кирил и Методий“ – Кюстендил ще се проведе областният кръг от олимпиадата по български език и литература. \r\n***\r\nОт 10.30 часа в катедралния храм „Света Богородица“, ПП ГЕРБ организира молебен и курбан. \r\n***\r\nОт 09.00 часа в митрополитския храм „Св.вмчца Марина” Знеполският епископ Арсений ще отслужи архиерейска света Литургия. \r\n***\r\nОт 11.00 часа в Кукления театър ще се проведе Куклен спектакъл за деца „Пипи Дългото Чорапче“.", "date": "2018.02.04", "title": "Предстоящи събития в страната за 4 февруари (Агенция „Фокус“)"}
{"url": "http://www.focus-news.net/news/2018/02/04/2484737/nimh-ot-severozapad-valezhite-postepenno-shte-zapochnat-da-spirat-no-v-iztochnite-rodopi-i-yugoiztochna-balgariya-shte-sa-znachitelni.html", "text": "Днес ще духа до умерен, в Дунавската равнина временно силен, запад-северозападен вятър с който ще продължи да нахлува студен въздух. Преди обяд в Югоизточна България все още вятърът ще е силен от юг-югозапад. От северозапад валежите постепенно ще започнат да спират, а след обяд и облачността ще се разкъса. Такава е прогнозата за времето на Националния институт по метеорология и хидрология (НИМХ) към БАН, съобщи за Агенция „Фокус“ дежурният синоптик Георги Цеков. В Източните Родопи и Югоизточна България валежите ще са значителни и ще спрат едва през нощта срещу понеделник. Към 14.00 часа температурите ще бъдат между 7° и 12°, в София около 8°. Атмосферното налягане ще се повишава, но ще остане по-ниско от средното за февруари.\r\nНад Черноморието ще бъде облачно с валежи от дъжд. Ще духа до умерен запад-северозападен вятър, но преди обяд по южното крайбрежие все още вятърът ще е силен от юг-югозапад. През деня температурите ще се понижат и към 14 часа ще са между 8° и 10°. Температурата на морската вода е 6-7°. Вълнението на морето сутринта ще бъде 3-4 бала, но ще отслабва и след обяд вече ще е 2-3 бала.\r\nНад планините ще бъде облачно с валежи от сняг, в Родопите от дъжд и сняг, но след обяд от северозапад валежите ще започнат да спират. Ще духа силен запад-северозападен вятър, с който ще нахлува студен въздух, но през деня ще отслабне до умерен. Към 14 часа температурата на 1200 метра ще е около 4°, на 2000 метра минус 2°.", "date": "2018.02.04", "title": "НИМХ: От северозапад валежите постепенно ще започнат да спират, но в Източните Родопи и Югоизточна България ще са значителни"}
{"url": "http://www.focus-news.net/news/2018/02/04/2484732/afp-angela-merkel-izliza-na-finalnata-prava-na-maratona-za-formirane-na-upravlyavashta-koalitsiya-v-germaniya.html", "text": "Канцлерът на Германия Ангела Меркел и оглавяваният от нея Съюз (ХДС/ХСС) ще седнат на масата за преговори със своя исторически съперник ГСДП, за да опитат да постигнат коалиционно споразумение за ново германско правителство, повече от четири месеца след провеждането на парламентарните избори, предава AFP.\r\nДвете партии си поставиха краен срок за постигане на споразумение до неделя вечерта, с опция за удължаването му до понеделник, или най-късно вторник.\r\nВ дневния ред влизат ключови въпроси като здравеопазването, Законът за труда, пенсиите, реформи в ЕС и единната европейска валута.\r\nСъюза (ХДС) и ГСДП не са особено от перспективата да правят големи компромиси една на друга, поради риска от загуба на електорална подкрепа, но същевременно не желаят предсрочни избори, на които почти сигурно „Алтернатива за Германия“ ще увеличи влиянието си.\r\nПревод и редакция:", "date": "2018.02.04", "title": "AFP: Ангела Меркел излиза на финалната права на маратона за формиране на управляваща коалиция в Германия"}
{"url": "http://www.focus-news.net/news/2018/02/04/2484736/interfaks-pochti-80-poleta-sa-otmeneni-ili-zabaveni-na-letishtata-v-moskva.html", "text": "Почти 80 полета са отменени или забавени на летищата в Москва в неделя, заради обилния снеговалеж, който е най-силният отчетен в руската столица от 1957 г. насам, съобщава Интерфакс. \r\nНай-засегнато е летище Шерметиево, където са забавени 58 полета. По-рано авиокомпанията „Авиофлот“ съобщи, че в неделя, четвърти февруари, ще бъдат отменени 21 полета. \r\nСпоред метеоролозите, силният снеговалеж ще продължи и в неделя, като се очаква метеорологичните условия да се подобрят едва в понеделник сутринта. : Цанко Цолов", "date": "2018.02.04", "title": "Интерфакс: Почти 80 полета са отменени или забавени на летищата в Москва"}
{"url": "http://www.focus-news.net/news/2018/02/04/2484738/granichna-politsiya-intenziven-e-trafikat-na-izhod-na-gkpp-kapitan-andreevo-i-gkpp-lesovo.html", "text": "На българо-турската граница трафикът е интензивен на ГКПП Капитан Андреево и ГКПП Лесово на изход. Това съобщиха от пресцентъра на ГД „Гранична полиция“. На българо-сръбската, българо-македонската, българо-румънската граница и българо-гръцката граници трафикът е нормален на всички гранични контролно-пропускателни пунктове.", "date": "2018.02.04", "title": "„Гранична полиция“: Интензивен е трафикът на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/02/04/2484740/stara-zagora-slabo-zemetresenie-s-magnitud-2-po-skalata-na-rihter-e-registrirano-tazi-nosht-kray-chirpan.html", "text": "Слабо Земетресение с магнитуд 2 по скалата на Рихтер е регистрирано тази нощ югозападно от Чирпан, в района на село Плодовитово. Това показва справка на сайта на Националния институт по геофизика, геодезия и география към БАН. Земетресението е регистрирано малко след 03.00 часа тази нощ и е с дълбочина 5.9 км. \r\nОт НИГГГ към БАН съобщиха за Агенция \"Фокус\", че земният трус е бил прекалено слаб, за да бъде усетен от местното население. \r\nИван ЛАЗАРОВ", "date": "2018.02.04", "title": "Стара Загора: Слабо земетресение с магнитуд 2 по скалата на Рихтер е регистрирано тази нощ край Чирпан"}
{"url": "http://www.focus-news.net/news/2018/02/04/2484743/gerb-dobrich-organizira-moleben-za-zdrave-po-povod-svetovniya-den-za-borba-s-raka.html", "text": "ГЕРБ-Добрич организира молебен за здравето на българския народ по повод Световния ден за борба с рака. Той ще бъде отслужен в храм „Свети Георги“ от 12,30 часа на 4 февруари, неделя. Това съобщиха от пресцентъра на ПП ГЕРБ.\r\nЧленове на Младежи и Жени ГЕРБ ще направят обществеността съпричастна към каузата, като ще закичат над 300 граждани с розови лентички, които сами са изработили. Ще бъдат раздадени розови балони, както и флаери с информация за мащабите на онкологичните заболявания, както и рисковите фактори за това. \r\nПо данни на Националния статистически институт през 2016 година от онкологични заболявания са починали 283,5 на 100 000 жители от област Добрич.", "date": "2018.02.04", "title": "ГЕРБ-Добрич организира молебен за здраве по повод Световния ден за борба с рака"}
{"url": "http://www.focus-news.net/news/2018/02/04/2484739/tass-v-kipar-zapochva-vtoriyat-tur-na-prezidentskite-izbori.html", "text": "В 07:00 часа започна вторият тур от президентските избори в Кипър, предава ТАСС. \r\nДвамата кандидати с най-много гласове от първия тур участват на балотажа. Единият от тях е действащият държавен глава Никос Анастасиадис, за когото гласуваха 35,5% от избирателите, докато негов опонент е Ставрос Малас, издигнат от опозиционната Прогресивна партия на трудещите се, който получи подкрепа от 30,25% на първия тур. \r\nИзбирателните секции затварят в 18:00 часа. Първите резултати се очакват до един час по-късно. \r\nПраво на глас имат около 550 хил. души. : Цанко Цолов", "date": "2018.02.04", "title": "ТАСС: В Кипър започва вторият тур на президентските избори"}
{"url": "http://www.focus-news.net/news/2018/02/04/2484745/tanjug-snegovalezhite-predizvikaha-zatrudneniya-v-trafika-v-harvatiya-i-bosna-i-hertsegovina.html", "text": "Обилните снеговалежи предизвикаха затруднения в трафика в Хърватия и Босна и Херцеговина, съобщава сръбската информационна агенция Tanjug. И в двете страни има места, оставени без електричество или водоснабдяване, по-сериозно е положението в Черна гора, където снегът не спира вече втори ден, предизвиквайки сериозни проблеми по пътищата. Според данни от агенцията, в Босна и Херцеговина снежната покривка на места достига до половин метър. : Цанко Цолов", "date": "2018.02.04", "title": "Tanjug: Снеговалежите предизвикаха затруднения в трафика в Хърватия и Босна и Херцеговина"}
{"url": "http://www.focus-news.net/news/2018/02/04/2484747/sofiya-vavezhda-se-vremenna-organizatsiya-na-dvizhenieto-za-ofitsialno-poseshtenie-na-prezidenta-na-malta.html", "text": "Въвежда се временна организация на движението в София за официално посещение на президента на Малта. Това съобщиха от пресцентъра на Столична община. \r\nЗабранява се престоят и паркирането на пътни превозни средства, както следва: \r\nОт 08.00 часа на 4 февруари 2018 г. до отпътуване на делегацията на 6 февруари 2018 г. на ул. „Ген. Гурко” между ул. „Дякон Игнатий” и ул. „Кн. Александър І”, от страната на хотела. \r\nОт 07.00 часа до приключване на мероприятието на 5 февруари 2018 г.: \r\n- на ул. „Оборище” между ул. „Г. С. Раковски” и пл. „Св. Александър Невски”; \r\n- на северозападната дъга на пл. „Св. Александър Невски” между ул. „Оборище” и ул. „11-ти август”. \r\nОт 08.00 часа до приключване на мероприятието на 5 февруари 2018 г. на бул. „Джеймс Баучър” между ул. „Златен рог” и бул. „Черни връх”. \r\nОт 08.00 часа до приключване на мероприятието на 6 февруари 2018 г.: \r\n- на ул. „Хан Крум” между ул. „Г.С.Раковски” и ул. „Уилям Гладстон”; \r\n- на ул. „Уилям Гладстон” между ул. „Хан Крум” и пл. „П. Р. Славейков”. \r\nОт 09.00 часа до приключване на мероприятието на 5 февруари 2018 г. се забранява влизането на пътни превозни средства по ул. „Оборище” между ул. „Г.С.Раковски” и ул. „11-ти август”, само при необходимост и по преценка на отдел „Пътна полиция” при СДВР. \r\nСтолична дирекция на вътрешните работи осигурява постове за контрол и регулиране на движението.", "date": "2018.02.04", "title": "София: Въвежда се временна организация на движението за официално посещение на президента на Малта"}
{"url": "http://www.focus-news.net/news/2018/02/04/2484746/otbelyazvame-146-godini-ot-rozhdenieto-na-gotse-delchev.html", "text": "Отбелязваме 146 години от рождението на Гоце Делчев. Той е един от най-видните български революционери. Възпитан в духа на родолюбие, патриотизъм и уважение на семейните ценности, той остава в историята като най-значимата фигура в борбата за освобождението на българските земи, Гоце Делчев е основател, водач и идеолог на Българските македоно-одрински революционни комитети, изработва техните програми и устави. Най-близките му съратници са Дамян Груев, Гьорче Петров и Пейо Яворов. Думите на войводата „Аз разбирам света единствено като поле за културно съревнование между народите” носят своето пророческо послание и в наши дни.", "date": "2018.02.04", "title": "Отбелязваме 146 години от рождението на Гоце Делчев"}
{"url": "http://www.focus-news.net/news/2018/02/04/2484748/dobrich-s-obshtogradskoto-poklonenie-v-kavarna-shte-badat-otbelyazani-140-godini-ot-osvobozhdenieto-na-grada.html", "text": "Общината кани всички жители и гости на града да се включат в общоградското поклонение и церемонията по поднасяне на венци и цветя по повод 140 години от Освобождението на града от османско владичество. Това съобщиха от пресцентъра на Община Каварна. Церемонията ще се състои пред паметника „Защитата на Каварна“ днес от 11.00 часа. Паметникът е издигнат от признателните жители на Каварна там, където някога са се разполагали предните отбранителни позиции на града. \r\nДатата 4 февруари 1878 г. е паметна за историята на града. След десанта на руските войски на 22 юни 1877 г. при Мачин, в периода 25 юни – 24 юли 1877 г., каварненци и българи от околните села геройски бранят града от башибозушки орди, местни турци и черкезка конница, които превръщат Добруджа в пепелища. Тези събития стават известни в историята като Каварненско въстание. Начело на защитата застава каварненският търговец и народен лечител Андрей Василев Димитров с прякор Амира. Бунтът на каварненци и тяхната саможертвена борба срещу петвековния поробител по време на Освободителната война, остават в историята на града, а и в цяла Добруджа. На паметната за града дата 4 февруари 1878 година свободата идва с войниците на Първа донска казашка дивизия с командир генерал-майор Николай Янов.", "date": "2018.02.04", "title": "Добрич: С общоградското поклонение в Каварна ще бъдат отбелязани 140 години от Освобождението на града"}
{"url": "http://www.focus-news.net/news/2018/02/04/2484742/kanonichen-izbor-za-vidinski-eparhiyski-mitropolit-shte-se-sastoi-v-sinodniya-paraklis-sv-tsar-boris-parvi-pokrastitel.html", "text": "Членовете на Светия синод на Българската православна църква начело със своя председател - Негово светейшество Българският патриарх и Софийски митрополит Неофит, ще избират измежду двамата достоизбираеми епископи, събрали най-много гласове от епархийския избор във Видин, предаде репортер на Агенция \"Фокус\". Това са Негово преосвещенство Драговитийски епископ Даниил - викарий на митрополита на САЩ, Канада и Австралия Негово високопреосвещенство митрополит Йосиф , получил 27 гласа и Негово преосвещенство Мелнишки епископ Герасим - главен секретар на Светия Синод на Българската православна църква, получил 26 гласа.\r\nИзборният ден ще започне в 08:00, когато е начало на Утренятав Синодния параклис “Св. Цар Борис”.Определен да служи е Негово високопреподобие Архимандрит Василий, Протосингел на Софийска епархия.\r\nОт 09:15 часа ще започне св. Литургия. Тя ще бъде отслужена при молитвеното участие на Негово Светейшество Българския патриарх и Софийски митрополит Неофит, заедно с Високопреосвещените епархийски митрополити.\r\nВ 11:00 часа (точно след отпуста на Св. Литугия) ще започне каноничния избор за Видински митрополит.Светейшият Патриарх и Високопреосвещените митрополити един по един ще гласуват в св. Олтар при спазване на строга канонична молитвена атмосфера. След гласуването на последния от листата на митрополитите - Негово високопреосвещенство Врачански митрополит Григорий, Негово Светейшество патриарх Неофит ще се обърне към народа, ще прочиете резултата от избора и ще огласи името на новия Видински митрополит.\r\nОколо 12:00 часа Архимандрит Василий ще доведе новоизбрания Видински митрополит от Патриаршеската катедрала “Св. Александър Невски”, където са се черкували двамата епископи, и ще го придружи до приемния салон на Св. Синод. По това време в салона ще се намират Светейшият Патриарх и Епархийските митрополити, гостите и представителите на медиите . Патриарх Неофит ще приветства със слово новия Видински митрополит, който ще му отговари също със слово.\r\nОколо 20-30 минути след това Новоизбраният Видински митрополит ще слезе по стълбите и долу ще даде първото си интервю. \r\nНикола ПЕТКОВ", "date": "2018.02.04", "title": "Каноничен избор за Видински епархийски митрополит ще се състои в синодния параклис \"Св. Цар Борис Първи Покръстител\""}
{"url": "http://www.focus-news.net/news/2018/02/04/2484749/denyat-4-fevruari-v-balgarskata-istoriya.html", "text": "2007 г.\r\nПловдивски митрополит ще се избира между Знеполския епископ Николай и Деволския епископ Теодосий. На първия тур от гласуването най-много гласове получава Знеполският епископ Николай - 38 гласа. На втория и третия тур борбата е между епископ Теодосий и игумена на Рилския манастир Евлогий. При преброяването на гласовете става ясно, че печели епископ Теодосий с 31 гласа. На заседание на Светия Синод на 11 февруари ще бъде избран митрополитът на най-голямата българска епархия, която включва 9 духовни околии - Пловдив, Пазарджик, Асеновград, Хасково, Карлово, Панагюрище, Пещера, Смолян и Ивайловград.\r\nОсвен игумена на Рилския манастир и бивш ректор на Пловдивската духовна семинария Евлогий, в църковния вот участват Тихон - викарий на Западноевропейската митрополия, Теодосий и Николай - викарии на патриарх Максим и епископите Павел, Амбросий, Константин и Яков.\r\nЗнеполският епископ Николай (Николай Методиев Севастиянов) е роден на 19 юли 1969 г. в София. Завършва Софийската духовна семинария и Духовната академия в София. През 1990 г. е постриган в монашество във Враца. На 17 май 1993 г. е ръкоположен за йеромонах от Н. Св. Българския патриарх и Софийски митрополит Максим. Служи като ефимерий и преподавател в Софийската духовна семинария. На 29 юни 1993 г. е възведен в архимандритско достойнство. След това служи като протосингел на Софийска митрополия. През 2001 г. е хиротонисан в епископски сан с титлата „Знеполски епископ”. Епископ Николай е викарий на Софийския митрополит. \r\nВ началото на май 2006 г. Знеполският епископ Николай подава оставката си, с която се отказва от поста викарий на Софийския митрополит. Причината са поисканите от Св. Синод доклади за работата на всеки епископ в Българската православна църква. Счита се, че синодалното решение е предизвикано от натиска на група епископи под неизвестно влияние и по-специално от страна на Павел Левкийски. На мястото на епископ Николай начело на Св. Синод застава Варненският митрополит Кирил, докато Негово Светейшество Максим е хоспитализиран поради счупения си крак. В оставката си епископ Николай пише, че щом патриархът не забелязва дейността му, значи тя е нищожна.\r\nДеволският епископ Теодосий (Тодор Минчев Купичков) е роден на 9 ноември 1934 г. в с. Драгижево, Великотърновско. През 1955 г. приема монашество в Троянския манастир. Завършва Духовна семинария. Той обаче няма висше богословско образование. Ръкоположен е за йеродякон на 8 януари 1956 г. През 1962 г. е ръкоположен за йеромонах. На 27 юли 1967 г. е възведен в архимандритско достойнство. Епископ Теодосий е бил игумен на Лопушанския манастир. На 19 февруари 1997 г., по време на разкола, е хиротонисан за епископ от разколниците. След Всеправославния събор, проведен в София през 1998 г., хиротонията му е призната. Той е приет в единството на Българската православна църква с титлата Деволски епископ. Бил е назначен за викарий на Врачанския митрополит, но не е встъпил в длъжност.\r\n2002 г.\r\nПарламентарната група на ОДС внася в XXXIX НС първия вот на недоверие към правителството. Част от мотивите на опозиционната група на ОДС са: \"хаосът в управлението, въвеждането на убийствени данъци върху имуществото на гражданите, увеличението на патентните данъци, както и ДДС върху лекарствата, които създават сериозни социални напрежения\". Вотът на недоверие е внесен 6 месеца след избирането на Симеон Сакскобургготски за премиер.\r\n1997 г.\r\nБСП се отказва от мандата си за съставяне на правителство. С посредничеството на президента Петър Стоянов политическите сили подписват споразумение за провеждане на предсрочни парламентарни избори през април 1997 г. и за запазване на социалния мир.\r\n1974 г.\r\nНа заседание на Управителния съвет на Съюза на българските писатели е гласувана декларация по повод на току-що излязлата в Париж книга на Александър Солженицин \"Архипелаг ГУЛАГ\". Писателят е квалифициран като \"предател и враг на СССР\".\r\n1960 г.\r\nБългарска делегация участва в заседанията на Политическия консултативен съвет на държавите - участнички във Варшавския договор. Обсъждат се въпросите на разоръжаването, сключването на мирен договор с Германия и др.\r\nВаршавският договор е военно-политически съюз, създаден с договор, подписан на 14 май 1955 г. във Варшава от България, ГДР, Полша, Румъния, СССР, Унгария, Чехословакия и Албания ( през 1968 г. излиза от Варшавския договор). В съответствие с Устава на ООН участниците се задължават да се въздържат в международните си отношения от заплаха със сила или нейната употреба. В случай на нападение над някоя от държавите участнички, подписалите Варшавския договор, те са задължени да и окажат незабавна помощ с всички средства, включително и въоръжена сила. Висш орган на Организацията на Варшавския договор е Политическият консултативен комитет. Създадено е Обединено командване на въоръжените сили, което заедно с Военния съвет и щаб ръководи дейността на Обединените въоръжени сили. Варшавският договор е прекратен на 1 юли 1991 г.\r\n1952 г.\r\nВ София е създадена Българска търговска палата като обществена организация за развитие на икономическите връзки и сътрудничество на България с чужбина.\r\nБългарската търговско-промишлена палата е неправителствена обществена организация за подпомагане, насърчаване, представителство и защита на стопанските интереси на членовете си, както и за съдействие в развитието на международното икономическо сътрудничество. Създадена е през 1952 г. като юридическо лице. Тя се явява като наследник на съществуващите през 1895-1947 г. търговско-индустриални камари. Седалището й е в София. Основава се на принципите на доброволно членство, автономия и самофинансиране. Членуват над 22 000 стопански субекта на територията на България с различна форма на собственост. В големите градове са учредени 27 регионални промишлени палати. БТПП е част от единната международна мрежа от търговски палати в света, с 200 от тях поддържа редовни връзки. Участва в дейността на 30 правителствени и неправителствени международни организации. От 1992 г. е редовна членка на Международната търговска камара със седалище в Париж.\r\n1947 г.\r\nЗавършва Първата национална конференция на ТКЗС. Тя се провежда в продължение на 4 дни и се приема правилник за вътрешния ред в тях. Набляга се на най-строго спазване принципите на доброволността.\r\n1945 г.\r\nОфицери, подофицери и войници от Първа българска армия са изпратени в 57-а армия за усвояване на съветски противотанкови средства за близка борба с танкове.\r\n1923 г.\r\nИзвършен е неуспешен атентат на ВМРО срещу премиера Александър Стамболийски и министрите Александър Оббов, Петър Янев и Цанко Бакалов в ложата на Народния театър.\r\n1889 г.\r\nСъс заповед № 62 по Военно ведомство е обявено Положение за въоръжението в армията.\r\n1844 г.\r\nВ дните между 4 и 22 февруари Георги Раковски е в затвора в Русе.На тази дата са родени: \r\n1943 г.\r\nРоден е Петър Чернев - български певец, композитор. Завършва Естрадния отдел при БДК (1969 г.). Особено популярен е в средата на 70-те години с авторската си песен “Заклинание”, която печели III награда на фестивала “Златен Орфей” (1975 г.). Същата година се представя в международна конкурс за изпълнители на фестивала и е отличен с награда на ОНС - Бургас, а изпълнената от него песен - “Балада за българката” (музика Й. Колев) - със специалната награда. Специална награда получава и песента “Посвещение” (1974 г., музика Д. Вълчев). През 80-те години на ХХ в. работи с група “Черен Петър”. Занимава се с продуциране на музика.\r\n1935 г.\r\nРоден е Месру Мехмедов - български диригент. Първоначално учи в родния си град, основава хор и дирижира. Завършва Ленинградската консерватория през 1960 г., възпитаник е на проф. Мусим. След завръщането си в България работи в Симфоничния оркестър в Пловдив, отначало като помощник, по-късно и като главен диригент на оркестъра. Дирижира хора на Пловдивското певческо дружество (1963-1969 г.) и често гостува на други симфонични оркестри в страната и в чужбина. Успява да се наложи като перфектен професионалист. Лауреат е на Втора награда на международния конкурс за диригенти “Николай Малко” в Копенхаген и Първа награда на международния диригентски конкурс “Димитри Митропулос” в Ню Йорк (за фантазията “Франческа ди Римини” от П. И. Чайковски). През 1969 г. Л. Бърнстейн го кани за свой помощник в Нюйоркската филхармония. Умира на 18 януари 1971 г. при самолетна катастрофа в Швейцария.\r\n1885 г.\r\nРоден е Асен Златаров - химик органик и биохимик, учен демократ и хуманист. Роден е в Хасково. Следва химия в СУ \"Св. Климент Охридски\", завършва обучението си в Женева. По-късно специализира химия на храненето и хранителните продукти в Мюнхен. От 1910 г. е асистент в катедрата по органична химия и частен доцент (1920 г.) по физиологична химия в Медицинския факултет на СУ \"Св. Климент Охридски\". От 1920 г. е и частен доцент по биохимия, а след това и редовен доцент по химия на храненето при катедрата по органична химия, извънреден и редовен (1936 г.) професор в същата катедра на Физико–математическия факултет на СУ \"Св. Климент Охридски\". От 1929 г. до смъртта си е председател на Съюза на химиците в България. \r\nАсен Златаров е основоположник на биохимията в България. Изследва състава, калоричността и начина на приготвяне на храните от българската национална кухня. Открива специфична реакция за нитритни йони, която е наречена на негово име. Изключително продуктивен, Асен Златаров изнася стотици научни съобщения и доклади, издава редица трудове, по-важните от които са: \"Фитобиохимични студии\", \"Изхранването на България\", \"Приноси към ензимохимията на тежките метали\", \"Розата и индустрията за розово масло в България\" и др. Сътрудничи на почти целия литературен печат, пише стихотворения, автор е на две лирични книги – \"Цветя за него\" и \"Песен за нея\" и на романа \"В града на любовта\". \r\nАсен Златаров умира на 22 декември 1936 г.\r\n1880 г.\r\nРоден е Венелин Генев - политически и държавен деец, юрист, професор. Завършва право в Женева (Швейцария) и след завръщането си в България постъпва на преподавателска работа във Висшето училище в София (дн. Софийски университет \"Св. Кл. Охридски\"). През 1908 г. е избран за доцент, през 1913 г. - за извънреден професор, и през 1918 г. - за редовен професор. Занимава се с проблемите на общата теория на държавата и правото. Наред с преподавателската и научноизследователската си дейност, включва се и в обществено-политическия живот на страната. Влиза в редовете на Радикалдемократическата партия и става един от ръководните и дейци. От май до октомври 1919 г. е министър на правосъдието. Участва в състава на българската делегация за изготвянето и подписването на Ньойския мирен договор 1919 г., след което до май 1920 г. е български пълномощен министър в Париж. След държавния преврат на 9 юни 1923 г. преминава в редовете на Демократическия сговор, но през есента на 1925 г. го напуска и минава в опозиция на сговористкия режим. В следващите години постепенно се оттегля от активна политическа дейност. След 9 септември 1944 г. заедно с Цв. Бобошевски и Т. Павлов е включен в състава на Регентството 1944-1946 г. По-късно минава в опозиция на отечественофронтовската власт, за която е преследван и интерниран вън от столицата. По-главни негови трудове са \"Правните отношения и правните институции\", \"Съвременно асоциационно право и дружествата с ограничена отговорност\", \"Историческото развитие на несъстоятелността в неговите главни моменти\", \"Историческото развитие на търговското право\", \"Държавата като колективна сигурност\", \"Научната и правна синтеза\" и др.\r\n2006 г.\r\nУмира Павел Матев. Той е български поет, писател, есеист и публицист. Роден е на 6 декември 1924 година. Завършва славянска филология в Софийския университет през 1949 г. Работи в Комитета за наука, изкуство и култура (1949-1951 г.), председател е на Комитета за българите в чужбина (1978-1979 г.), председател на СБП (1988-1990 г.). За пръв път печата стихове през 1946 г. в старозагорския в-к “Литературен подем”. Стихотворенията му са преведени на много езици сред които са руски, немски, молдовски и полки език. \r\nНякои съчинения: “Стихове” (1951 г.), “Дълг” (1955 г.), “Човешка тревога” (1960 г.), “Време, родина, любов” (1962 г.), “Родословие” (1963 г.), “Чайките почиват на вълните” (1965 г.), “Неоскърбени светове” (1969 г.), “Натрупани мълчания” (1973 г.), “Внезапни паузи” (1976 г.), “Когато птиците летят по-бавно” (1979 г.), “Повикан от щастливи бездни” (1982 г.), “Сърдечни затишия” (1985 г.), “В часа, когато сенките се раждат” (1987 г.), “Ти сън ли си” (1989 г.), “Ехо от олтара” (стих, 1992 г.), “Световъртеж” (1994 г.), “Бдения” (1996 г.), “Любов - магическа реалност” (стих., 1997 г.), “Смълчано време” (стих., 1997), “Преображения. Избрани произведения” (1998 г.), “Елегични изповеди”, (стих., 1999 г.) и др.\r\n1992 г.\r\nУмира Христо Христов - български историк, академик (1974 г.). Завършва Историческия факултет на Софийския университет през 1940 г. От 1953 г. е професор по нова и най-нова история на България в Софийския университет. От 1963 г. е директор на Института по история към БАН. Негови съчинения са: “Захари Стоянов. Обществена и политическа дейност” (1948 г.), “Революционната криза в България през 1918-1919 г.” (1957 г.), “Освобождението на България и политиката на западните държави (1876-1878 г.)” (1968 г.), множество публикации и др. Съавтор е на колективния труд “История на България” (т. 1-3, 1961-1964 г.).\r\n1968 г.\r\nУмира Димитър Димов - политически и военен деец, генерал. Роден е в с. Търново, Източна Тракия. От 1922 г. е член на БКП . Участва в Септемврийското въстание 1923 г. и след поражението му е заловен и хвърлен в затвора. Пуснат е на свобода през 1924 г. като след това продължава активната си политическа дейност. Оглавява партийната организация в Ямбол. След априлския атентат 1925 г. е осъден на смърт, но по-късно присъдата му е заменена с доживотен затвор. След като излежава 15 години е освободен. В годините 1943–1944 г. е командир на VI въстаническа оперативна зона и пълномощник на ЦК в Ямболския край. След 9 септември 1944 г. заема отговорни политически и държавни постове.На тази дата умират:\r\n1901 г.\r\nУмира Димитър (Мицо) Николов Делчев - български деец на македонско-одринското революционно движение, брат на Г. Делчев. Като ученик в Солунската българска мъжка гимназия се включва в революционно-освободителното движение, участва в терористични акции. От лятото на 1900 г. е в четата на Хр. Чернопеев.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други;", "date": "2018.02.04", "title": "Денят 4 февруари в българската история"}
{"url": "http://www.focus-news.net/news/2018/02/04/2484750/nimh-zhalt-kod-za-silen-vyatar-i-valezhi-ot-dazhd-e-v-sila-za-chetiri-oblasti-na-stranata.html", "text": "Жълт код за силен вятър и валежи от дъжд е в сила за четири области на страната за 4 февруари. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Жълтият код е в сила за областите Кърджали, Хасково, Ямбол и Бургас. В тези райони ще има значителни валежи от дъжд, сумарно за денононщието 20-25 л/кв.м. В сутрешните часове ще продължи да духа силен южен вятър с пулсации до 24-25 м/сек, с тенденция към отслабване.", "date": "2018.02.04", "title": "НИМХ: Жълт код за силен вятър и валежи от дъжд е в сила за четири области на страната"}
{"url": "http://www.focus-news.net/news/2018/02/04/2484753/pazardzhik-pp-gerb-organizira-moleben-i-kurban-v-katedralniya-hram-sveta-bogoroditsa-za-namalyavane-na-proizshestviyata-na-patya.html", "text": "Молебен и курбан за здраве и за намаляване на жертвите от пътнотранспортни произшествия в България ще се проведе  от 10.30 часа в катедралния храм „Света Богородица“ в Пазарджик. Това съобщиха за Радио „Фокус“ – Пазарджик от пресцентъра на ПП ГЕРБ - Пазарджик. Организатори са общинското ръководство на ПП ГЕРБ Пазарджик и общинските съветници на ГЕРБ в Община Пазарджик. Молебенът се провежда със специалното разрешение на Константийския епископ Яков.", "date": "2018.02.04", "title": "Пазарджик: ПП ГЕРБ организира молебен и курбан в катедралния храм „Света Богородица“ за намаляване на произшествията на пътя"}
{"url": "http://www.focus-news.net/news/2018/02/04/2484744/denyat-4-fevruari-v-svetovnata-istoriya.html", "text": "2015 г.\r\nСамолет на тайванската авиокомпания „ТрансЕйша еъруез“ с 58 души на борда, от които две деца, и 5 членен екипаж пада в река Цзилун. Загиват 31 души.\r\n2013\r\nГенетици от университета Лестер в Англия потвърждават, че кости намерени в града принадлежат на последния английския крал, загинал в битка – Ричард III.\r\n2007 г.\r\nОколо 200 привърженици на десните политически сили в Унгария искат оставката на премиера и правителството по време на протест пред парламента днес. Органите на реда в унгарската столица са приведени в състояние на повишена готовност заради опити на протестиращите да демонтират полицейските заграждения. През последните три дни полицията е задържала около 20 протестиращи, които са обвинени в нарушаване на обществения ред и агресивни действия.\r\n2003 г.\r\nСъюзна република Югославия официално е преименувана на Сърбия и Черна гора, и е приета нова конституция, наречена Конституционна харта.\r\n2000 г.\r\nОтбелязва се за първи път Световен ден за борба с рака, обявен от Световната здравна организация.\r\n1998 г.\r\nС политически консенсус е прието Национално знаме на Босна и Херцеговина.\r\n1997 г.\r\nСедемдесет израелски войника загиват при сблъсък на два транспортни вертолета, южно от Ливан.\r\n1992 г.\r\nУго Чавес оглавява неуспешно войнишко въстание във Венецуела срещу тогавашния президент Карлос Андре Перес, загиват стотици хора.\r\n1976 г.\r\nОлимпийски игри: XII-те Зимни олимпийски игри се откриват в Инсбрук, Австрия.\r\n1974 г.\r\nКитайският комунистически лидер Мао Цзедун обявява програмата за “културна революция” в страната.\r\n1972 г.\r\nВ Австралия е намерен най-големият в света опал (1520 карата). \r\nОпалът е минерал, аморфен силициев двуокис, който може да бъде жълт (восъчен опал), зелен (празопал) или с пъстри отблясъци. Опалът е използван за декорация и като полускъпоценен камък.\r\n1945 г.\r\nВ периода 4 – 11 февруари се провежда Ялтенската конференция. В нея участват държавните ръководители на СССР, САЩ и Великобритания, с участието на министрите на външните работи и висши военни. Й. В. Сталин, Ф. Д. Рузвелт и У. Чърчил уточняват плановете за окончателния разгром на нацистка Германия; набелязват основни принципи на следвоенния международен ред и прякото участие на СССР, САЩ и Великобритания в решаването на унаследените от войната проблеми. Взема се решение за разделяне на Германия на 3 окупационни зони (съветска, американска и британска, като от американската и британската зона се отделя територия за френска окупационна зона). Държавниците одобряват подготовката на конференция за приемане на Устава на ООН и за нейното създаване. На 13 февруари се приема споразумение за Далечния изток, което признава Монголската народна република, предоставя Южен Сахалин и Курилските острови на СССР, постановява сътрудничеството между Съветския съюз и Китай. СССР се съгласява да участва в разгрома на Япония 3 месеца след края на войната в Европа.\r\n1922 г.\r\nКомпанията “Форд” купува за 8 милиона долара компанията “Линкълн”.\r\n1915 г.\r\nГермания обявява британските териториални води за зона на военни действия: всички намиращи се там кораби ще бъдат потопявани без предупреждение.\r\n1911 г.\r\nФирмата “Ролс-Ройс” утвърждава емблемата за своите автомобили – статуетката “Духът на екстаза” (Spirit of Ecstasy), създадена от скулптура Чарлс Сайкс.\r\n“Ролс-Ройс” са марка леки автомобили, произвеждани във Великобритания от 1904 г. от едноименната фирма.\r\n1906 г.\r\nДепартаментът на полицията в Ню Йорк взима решение за използване на пръстовите отпечатъци за идентифициране на престъпници.\r\n1889 г.\r\nСъс заповед № 62 по Военно ведомство е обявено Положение за въоръжението в армията.\r\n1797 г.\r\nЗеметресение разрушава столицата на Еквадор - Кито. Кито е един от най-старите градове в Южна Америка. Основан е от испанците през 1534 г. Пострадал от големите земетресения през 1797 г. и 1859 г\r\n1794 г.\r\nФранция забранява робството в своите колонии и обявява робите за свободни граждани.\r\n1789 г.\r\nИзбирателите във Филаделфия единодушно избират Джордж Вашингтон за първи президент на САЩ. Встъпва в длъжност на 30 април. Той е президент до 1797 г. Организира американската армия и освобождава отечеството си от английско владичество. Воюва срещу индианци и французи (1753-1759 г.). Представител е на американския Конгрес във Филаделфия през 1774 г. Главнокомандващ е американската армия във Войната за независимост на Северна Америка. През 1787 г. под председателството на Вашингтон, е изработена Конституцията на САЩ, която с малки поправки е валидна и днес.\r\n1708 г.\r\nКантата № 71 става първото напечатано произведение на Й. С. Бах.\r\nЙохан Себастиан Бах е немски композитор и органист. От 1703 г. до 1723 г. работи като придворен и църковен музикант в Арнщат, Ваймар, Мюлхаузен, Кьотен. От 1723 г. до края на живота си е органист в църквата \"Св. Тома\" в Лайпциг. Автор е на около 300 религиозни и 20 светски кантати, пасиони, прелюдии, токати и фуги за орган и за пиано, сюити, концерти за цигулка и др. (\"Коледна оратория\", \"Меса в си-минор\", \"6 Бранденбургски концерта\" и др.; около 30 творби, написани по поръчка на светски лица) на теоретичния труд \"Изкуството на фугата\" (1748-1750 г.). От 1950 г. в Лайпциг на всеки 4 години се провежда международен конкурс на името на Бах.\r\n1585 г.\r\nФренският крал Хенри III провъзгласява независимостта на Нидерландия. \r\nПрез 57 г. пр. Хр. земите на Нидерландия, заселени с германски племена и келти, са завладени от Цезар. Нидерландия. е римска провинция през 15 г. пр. Хр. През VII-VIII в. влиза в състава на Франкската държава. В периода X-XII г. се обособяват феодални графства и херцогства - Холандия, Брабант, Фландрия и др. XII-XIII се характеризират с икономическо развитие на градовете (търговия и текстилно производство), разширяване на привилегиите им. През XIV – XV в. след династични бракове отделните държавици са включени в Бургундското херцогство (XV в.) и към австрийските Хабсбурги (1477 г.). В резултат на Нидерландската революция през XVI в. и на освобождаването й от испанското владичество, е образувана независимата република на Съединени провинции (призната с Вестфалския мир 1648 г.) - една от най-големите държави в света. През XVIII в. след Войната за австрийското наследство е завладяна от Австрия. След Виенския конгрес 1815 г. е обявена за Нидерландско кралство, към което са присъединени Белгия и Люксембург. През 1830 г. (след Белгийската революция) Белгия излиза от Нидерландското кралство. По време на Втората световна война е окупирана от нацистка Германия. До Втората световна война Нидерландия е третата по големина колониална империя в света. След войната участва в сформирането на Бенилюкс. През 1958 г. се присъединява към Европейската икономическа общност. През 1949 г. Нидерландия става една от основателките на НАТО. \r\nНидерландия е държава в Западна Европа, край Северно море. Площта й е 41 500 кв. км. Населението по преброяване от 1996 г. е 15 500 000 души. То се състои от холандци, фламандци, фризи. Официалният език е нидерландски. Столица й е Амстердам. Парична единица - евро (до 2002 г. - гулден). Административно се дели на 12 провинции. Законодателният орган е Двукамарен парламент. Нидерландия е Конституционна монархия.\r\n786 г.\r\nХарун Ал Рашид става халиф на Багдад.Той е от династията Абасиди. Идва на власт и управлява с помощта на везири от династията Бармакиди, представители на иранската аристокрация. През 803 г. след отстраняването им управлява сам. По време на неговото управление в халифата се развиват селското стопанство, занаятите, търговията и културата (предимно литературата). Продължава борбата с Византия, започната от неговите предшественици. Умира по време на военен поход в Средна Азия. Известен от приказките “Хиляда и една нощ”.На тази дата са родени:  \r\n1913 г.\r\nРоден е Етиен Мартен - френски скулптор. Получава солидно образование в Художественото училище в Лион. Автор е на нетрадиционни, оригинални скулптури от естествени материали, на поредицата “Домовете”. Носител е на Голямата награда на биеналето във Венеция, Голямата национална награда за изкуство. Член е на Френския институт.\r\n1902 г.\r\nРоден е Адолф Хайнц Бекерле - германски дипломат. Роден e във Франкфурт на Майн. Завършва стопански науки в университета \"Гьоте\" и следва няколко семестъра право, философия и медицина. Член е на Националсоциалистическата партия от 1922 г. В края на 20-те и началото на 30-те години прави бърза кариера в отрядите на СА. Депутат е в Райхстага от юли 1932 г. Дълги години е полицейски служител, като заема различни длъжности. От 6 юли 1941 г. е назначен за пълномощен министър в София, на който пост остава до 5 септември 1944 г. Заловен е при опита му да напусне България и изпратен в СССР, където е осъден на 25 години затвор. Освободен е на 13 октомври 1955 г. и върнат в родния му град. Работи в консултантска фирма за изкуствени материали. В края на 50-те и началото на 60-те години срещу него е предявено обвинение, че като пълномощен министър в България е съдействал за избиването на евреи, но делото е прекратено поради влошеното му здравословно състояние.\r\n1871 г.\r\nРоден е Фридрих Еберт - немски политик, държавник. От 1893 г. е редактор на локалния социално-демократичен в-к \"Бремер Бюргерцайтунг\" и заема висши постове в бременската социално-демократична организация. След 1906 г. е секретар на ЦК на ГСДП, а от 1913 г. (след смъртта на А. Бебел) е съпредседател на партията (заедно с Х. Хаазе). Ръководи социал-демократична фракция в Райхстага в годините на Първата световна война и изиграва ключова роля в драматични дни на Ноемврийска революция в Германия. На 9 ноември 1918 г. е обявен за канцлер, а ден по-късно е избран за председател на Съвета на народните представители. Той е първият в историята на Германия райхспрезидент, избран на 11 февруари 1919 г. от заседаващото във Ваймар Националното събрание и заема поста до смъртта си. Като канцлер и президент допринася за омиротворяването на страната, за утвърждаването на Ваймарската република и възстановяване мястото на Германия сред водещите европейските държави. Подкрепя водената от Г. Щреземан политика на разбирателство с Франция и си навлича омразата на германските националистични групи.\r\n1863 г.\r\nРоден е Алфред Франсоа Лакроа - френски минералог, член на Френската АН (1904 г.). През 1887 г. завършва Фармацевтичния институт в Париж.. От 1893 г. е професор в Националния музей за естествена история, където работи до края на живота си. От 1914 г. е несменяем секретар на Френската АН. Автор е на трудове по теоретична и регионална минералогия, по вулканология. Описва изригването на вулкана Мон Пеле на о-в Мартиника (1902 г.). През 1930 г. му е присъден медалът \"Пенроуз\" на Американското геологическо дружество. В негова чест е наречен минералът лакруит (Na4Ca2Al3 [PO4] (OH,F)8. Алфред Франсоа Лакроа умира на 16 март 1948 г. в Париж.\r\n1846 г.\r\nРоден е Николай Алексеевич Умов – руски физик. След завършване на Московския университет (1867 г.) е доцент (1871 г.), професор (от 1875 г.) в Новорусийския университет в гр. Одеса. Професор е в Московския университет (от 1893 г.), в който създава физически институт. Води експерименталната работа в лабораториите на Московското техническо училище. Изследванията му са посветени на теорията на трептящите процеси в еластични среди, която Николай Умов разпространява и върху термомеханичните явления в тези среди. Въвежда понятието плътност на потока енергия. Предлага общо решение на задачата за разпределението на електрическите токове по произволни проводящи повърхности (1875 г.). Има изследвания върху теорията на земния магнетизъм (1902-1904 г.). Николай Умов умира на 28 януари 1915 г. в Москва.\r\n1820 г.\r\nРодена e Божена Немцова (Барбора Панклова) - чешка писателка. Литературната си дейност започва със стихотворение \"Чешки жени\" (1843) и книгата \"Народни приказки и предания\" (ч. 1-7, 1845-1847). Известност й носят реалистичните разкази и повести от 50-те години на XIX в.: \"Барушка\", \"Дивата Бара\", \"В замъка и около него\", повестта \"Баба\" (1855) и др. Събира и издава в чешкия превод \"Словашки приказки\" (1857-1858).\r\n1815 г.\r\nРоден е Йосип Юрай Щросмайер - хърватски политически деец, епископ. Получава богословско образование. През 1834 г. получава научната степен доктор по философия, а от 1842 г. и теология. От 1850 г. е епископ в Джяково. В периода 1860-1873 г. е един от ръководителите на Народно-либералната партия, която се бори за автономия и независимост на хърватски земи в пределите на Хабсбургската монархия. Бори се за политическо сближение между славянските народи и за единство на южните славяни (“югославизъм”). На Ватиканския събор (1870 г.) се обявява срещу догмата за папската непогрешимост. Той е един от основателите на Югославския АН и изкуствата в Загреб (1867 г.), на университета (1874 г.) и др. Съдейства за развитието на книжовната дейност в южнославянските земи. Подпомага братя Д. и К. Миладинови за издаване на сборник “Български народни песни” (1861 г.), както и други българи в книжовната им дейност.\r\n1808 г.\r\nРоден е Йозеф Кайетан Тил - чешки писател, възрожденски деец, един от създателите на чешкия театър. Автор е на повести и романи с исторически и съвременни сюжети: “Розина Рутхардова” (1839 г.), “Последният чех” (1844 г.) и др. Създава гражданската драма (“Дъщерята на подпалвача”, 1877), пише историко-патриотични драми (“Ян Хус”, 1848 г., “Жижка”, 1849 г.). Автор е на драмите “Страконицкият гайдар, или Празникът на горските духове (1847 г.), “Кървавият съд, или Кутнохорските миньори” (1848 г.),”Видението на Иржи” (1849 г.) и др. Песента “Къде е моят роден край?” от музикалната комедия “Фидловачка” (1843 г.) е включена като първа част на чешкия национален химн (от 1918 г.).На тази дата умират:\r\n1928 г.\r\nУмира Хендрик Антоан Лоренц - холандки физик. Работи в областта на теоретичната физика. Създател е на класическата електронна теория, с помощта на която обяснява много електрически и оптични явления. Разработва динамиката на движещите се среди, извежда преобразуването на теорията на относителността. Лауреат е на Нобелова награда за физика през 1902 г., заедно с П. Зееман.\r\n1894 г.\r\nУмира Адолф Сакс (Антоан Жозеф) - белгийски майстор на духови инструменти. Работи в Брюксел, а от 1836 г. - в Париж. Усъвършенства редица духови инструменти. Изобретател е на саксофона, както и на семинарни духови инструменти - саксхорни (патентовани през 1845 г. в Париж).\r\n1774 г.\r\nУмира Шарл Мари дьо ла Кондамин - френски математик, астроном, географ, пътешественик. Почетен член на Петербургската, Берлинската и други чуждестранни академии на науките, член е на Парижката АН (1760 г.). Участва в Перуанската експедиция (1736-1743 г.). Съставя първата сравнително точна карта на басейна на Амазонка. Той е един от учените, които измерват градусите на меридиана под екватора. Описва методите за приготвяне на каучукови изделия.\r\n1498 г.\r\nУмира Антонио дел Полайоло (Антонио дел Бенчи) - италиански живописец, скулптор, гравьор. Представител на Флорентинската школа от късното куатроченто. Стилът му е повлиян от творбите на Донатело и А. дел Кастаньо. Полайоло е създателят на гробницата на папа Сикст IV във Ватикана, бронз, 1489 - 1493 г. Живопис – “Херакъл и Антей\", ок. 1465 г., Уфици, Флоренция; \"Похищението на Деянира\", музей на Йейлския университет, Ню Хейвън.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други;", "date": "2018.02.04", "title": "Денят 4 февруари в световната история"}
{"url": "http://www.focus-news.net/news/2018/02/04/2484741/mkd-makedoniya-715-ot-gartsite-sa-protiv-vklyuchvane-na-dumata-makedoniya-v-imeto-prez-2016-g-protsentat-e-bil-57.html", "text": "71,5% от гърците са заявили, че не желаят думата „Македония“ да е включена в името на бившата югославска република и техен северен съсед, съобщава македонското електронно издание МКД, като отбелязва, че преди две години процентът е бил 57 на сто. \r\nСпоред проведената анкета, 65% от населението на Гърция смята, че въпросът по спора за името е „много важен“, докато 9,5% от участвалите са заявили, че не считат проблема за важен.\r\nПроучването е проведено в период 23-25 януари от университетът „Македония“.: Цанко Цолов", "date": "2018.02.04", "title": "МКД (Македония): 71,5% от гърците са против включване на думата „Македония“ в името, през 2016 г. процентът е бил 57%"}
{"url": "http://www.focus-news.net/news/2018/02/04/2484755/afp-siriya-otreche-obvineniyata-spored-koito-stranata-vse-oshte-izpolzva-boen-gaz-zarin.html", "text": "В събота Сирия отрече отправените от САЩ обвинения, според които режимът в Дамаск все още използва боен газ зарин срещу бунтовниците в Източна Гута, предава AFP.\r\n„Външното министерство осъжда тези погрешни обвинения на САЩ, според които сирийското правителство използва химически оръжия в Източна Гута“, са заявили от външното ведомство, цитирани от държавната агенция SANA. Съгласно разпространеното съобщение, „твърденията че сирийската държава използва хлорен газ в един момент и зарин в следващия показват, че тези обвинения са нищо повече от лъжи“, допълниха от министерството.\r\nВ петък министърът на отбраната на САЩ Джеймс Матис изрази своите съмнения, че Дамаск може да е използвал зарин отново, позовавайки се на данни от бунтовнически и неправителствени организации, като обаче отбеляза, че към момента Вашингтон не разполагат с доказателства по въпроса. : Цанко Цолов", "date": "2018.02.04", "title": "AFP: Сирия отрече обвиненията, според които страната все още използва боен газ зарин"}
{"url": "http://www.focus-news.net/news/2018/02/04/2484756/plovdiv-mokri-i-hlazgavi-sa-patishtata-na-teritoriyata-na-oblastta-dazhd-vali-v-rayona-na-gradovete-plovdiv-asenovgrad-i-karlovo.html", "text": "Мокри и хлъзгави са пътищата на територията на Пловдивска област. Това съобщиха за Радио „Фокус“ – Пловдив от Областното пътно управление. Към момента вали дъжд в района на градовете Пловдив, Асеновград и Карлово. Призовават се водачите да шофират с повишено внимание и съобразена скорост. Трафикът по основните направления на Пловдивска област се извършва с нормална интензивност и без затруднения. По-засилено движение на автомобили се отчита единствено по пловдивския участък на автомагистрала „Тракия“. Поради валежите от дъжд е повишена опасността от свличане на земна и скална маса по пътищата Юговско ханче - Югово - Лъки - Здравец, Троян - Кърнаре, Бачково - Нареченски бани, Смолян - Кричин - Стамболийски и Кричим - Девин. Остава забранено движението на моторни превозни средства над 12 тона през прохода Троян - Кърнаре и по пътя Поповица - Болярци.\r\nТрафикът в град Пловдив се извършва нормално и без затруднения към този час на деня. По-натоварено движение се отчита в централната градска част – по булевардите „Шести септември“, „Руски“, „Цар Борис III Обединител“ и „Христо Ботев“. Пътните настилки в града са мокри и хлъзгави.\r\nТони МИХАЙЛОВ", "date": "2018.02.04", "title": "Пловдив: Мокри и хлъзгави са пътищата на територията на областта, дъжд вали в района на градовете Пловдив, Асеновград и Карлово"}
{"url": "http://www.focus-news.net/news/2018/02/04/2484752/blagoevgrad-gradat-shte-otbelezhi-146-godini-ot-rozhdenieto-na-gotse-delchev.html", "text": "Благоевградската общественост ще отбележи 146 години от рождението на българския революционер Гоце Делчев. Ритуалът по полагане цветя ще се проведе от 12:30 часа на 4 февруари пред паметника на героя на площад „Македония“. Това съобщиха от пресцентъра на Община Благоевград.\r\nГоце Делчев (Георги Николов Делчев) е един от най-видните български революционери. Възпитан в духа на родолюбие, патриотизъм и уважение на семейните ценности, той остава в историята като най-значимата фигура в борбата за освобождението на българските земи, Гоце Делчев е основател, водач и идеолог на Българските македоно-одрински революционни комитети, изработва техните програми и устави. Най-близките му съратници са Дамян Груев, Гьорче Петров и Пейо Яворов. Думите на войводата „Аз разбирам света единствено като поле за културно съревнование между народите” носят своето пророческо послание и в наши дни.", "date": "2018.02.04", "title": "Благоевград: Градът ще отбележи 146 години от рождението на Гоце Делчев"}
{"url": "http://www.focus-news.net/news/2018/02/04/2484751/bbc-sedem-turski-voynitsi-sa-zaginali-v-sabota-po-vreme-na-operatsiyata-v-afrin.html", "text": "Седем турски войници са загинали в събота по време на операция „Маслинова клонка“ в сирийската провинция Африн, съобщава BBC. Съгласно разпространените данни, петима от тях за били убити след атака срещу танк, извършена от кюрдските „Отряди за народна самоотбрана“, североизточно от град Африн. Другите двама военни са загинали по-рано. По-късно бе организира въздушен удар срещу позиции на кюрдската групировка, считана от Анкара като терористична. \r\nСпоред официални данни общо 14 турски военни са загинали в операцията от нейното начало на 20 януари насам.: Цанко Цолов", "date": "2018.02.04", "title": "BBC: Седем турски войници са загинали в събота по време на операцията в Африн"}
{"url": "http://www.focus-news.net/news/2018/02/04/2484759/military-daily-kitay-vodi-pregovori-za-izgrazhdane-na-voenna-baza-v-afganistan.html", "text": "Китайското правителство води преговори за създаване на военна база в Афганистан, това заявиха властите в Кабул в събота, съобщава електронното издание Military Daily. Причината е повишеният брой на бунтовници, преминаващи от Афганистан в Китай. Базата ще бъде разположена в т.нар. Вахански коридор в планината Памир, където афганистански и китайски военни често провеждат съвместни патрули. Районът граничи с китайската провинция Синдзян.\r\nПекин се опасява, че екстремисти от „Ислямска държава“ бягащи от Ирак и Сирия могат да преминат през централна Азия в Афганистан или Синдзян. Опасност представлява и действащото в региона Източнотуркменистанско ислямистко движение. : Цанко Цолов", "date": "2018.02.04", "title": "Military Daily: Китай води преговори за изграждане на военна база в Афганистан"}
{"url": "http://www.focus-news.net/news/2018/02/04/2484758/veliko-tarnovo-zatvoren-za-dvizhenie-e-patyat-mezhdu-veliko-tarnovo-i-selo-shemshevo-nastilkite-v-oblastta-sa-mokri-i-hlazgavi.html", "text": "Дъжд вали на територията на цялата област. Настилките навсякъде са мокри и хлъзгави. Водачите трябва да карат с повишено внимание и съобразена скорост. Това съобщиха за Радио „Фокус” – Велико Търново от Агенция „Пътна инфраструктура“. Видимостта е нормална, но времето е облачно. Трафикът в почивния ден е спокоен. Затворен за движение е пътят между Велико Търново и село Шемшево през Западна промишлена зона, а причината е влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4 през село Леденик. Ограничено движението на МПС над 3.5 тона на път Чешма - Кесарево поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма - Сливовица - Горско Ново село - Джулюница - Кесарево. Остава затворен поради свлачище участък от път Царски извор – Драганово, обходният маршрут е през село Сушица. Отворен за всички видове автомобили е Проходът на Републиката. Там все още е в сила предупреждението за опасност от падащи камъни.\r\nЛуиза ТРАНЧЕВА", "date": "2018.02.04", "title": "Велико Търново: Затворен за движение е пътят между Велико Търново и село Шемшево, настилките в областта са мокри и хлъзгави"}
{"url": "http://www.focus-news.net/news/2018/02/04/2484760/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-bogoroditsa.html", "text": "Негово преосвещенство Константийският епископ Яков ще оглави архиерейска света Литургия в  храм \"Св. Богородица\", град Пазарджик тази неделя, предаде репортер на Агенция \"Фокус\".\r\nВ празничния за християните неделен  ден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света Литургия в пазарджишкия храм \"Св. Богородица\". Началото е от 9.00 часа.  \r\nНикола ПЕТКОВ", "date": "2018.02.04", "title": "Пазарджик: Негово преосвещенство Константийският епископ Яков ще оглави архиерейска света Литургия в  храм \"Св. Богородица\""}
{"url": "http://www.focus-news.net/news/2018/02/04/2484754/koi-sa-dvamata-kandidati-za-vidinski-mitropoliti-spravka-agentsiya-fokus.html", "text": "Днес митрополитите от Светия Синод ще изберат и утвърдят канонически за митрополит на овдовялата Видинска епархия един от двамата избрани кандидати. Новоизбраният епархийски митрополит ще встъпи в правата си в същия ден, след като Светият Синод му съобщи официално, че е канонически избран. Избрът ще се проведе в параклиса „Св. цар Борис – Покръстител” в Синодната палата, при който митрополитите от Светия Синод начело с Негово Светейшество Българския патриарх Неофит ще изберат един от двамата епархийски избраници и ще го утвърдят окончателно за Видински митрополит. Съгласно Устава на БПЦ-БП новоизбраният митрополит става и постоянен член на Светия Синод в пълен състав. Агенция \"Фокус\" публикува справка за двамата кандидати: \r\nКой е Драговитийски епископ Даниил? Драговитийският епископ Даниил - Атанас Трендафилов Николов е роден на 2 Март 1972 г. в гр. Смолян. Завършва основно и средно образование в родния си град. През 1996 г. записва и учи Английска филология в СУ „Св. Климент Охридски“, а на следващата година пренасочва образованието си в Богословския факултет при същия университет.\r\nПрез 1997 г. е приет като послушник в Хаджидимовския манастир „Св. Георги“ под духовното ръководство на приснопаметния Неврокопски митрополит Натанаил. На 07.08.1999 г. е постриган от него в монашество, а на следващия ден е ръкоположен за йеродякон.\r\nПрез 2002 г. завършва задочно БФ на СУ „Св. Климент Охридски“.\r\nНа 21 юли 2004 г. е изпратен на послушание в Роженския манастир „Рождество Богородично“. На 27 ноември същата година е ръкоположен от епархийския му архиерей за йеромонах.\r\nНа 01 юни 2006 г. е възведен в архимандритско достойнство.\r\nПо решение на Св. Синод на 20 януари 2008 г. е хиротонисан за епископ с титлата Драговитийски в Патриаршеска катедрала ставропигиален храм-паметник „Св. Александър Невски“ и назначен за викарий на Неврокопския митрополит. Такъв остава до 15 юни 2010 г., когато по молба на митрополита на САЩ, Канада и Австралия Йосиф е назначен за негов викарий, която длъжност изпълнява до днес.\r\nКой е Мелнишкият епископ Герасим?Мелнишкият епископ Герасим - Александър Георгиев Георгиев е роден на 2 ноември 1979 г. в гр. София. Завършил е 31-во Средно училище за чужди езици и мениджмънт „Иван Вазов” в София и Националната академия за театрално и филмово изкуство „Кръстьо Сарафов”. Владее свободно немски, руски и английски език. На 09 декември 2009 г. е постриган за монах с името Герасим в Дивотинската св. обител „Св. Троица”. Ръкоположен е в йеродяконски и в йеромонашески чин от Знеполския епископ Йоан (сега Варненски и Великопреславски митрополит). По решение на Св. Синод бива изпратен на специализация в Москва. На 17 септември 2014 г. е възведен в архимандритско достойнство от Българския патриарх Неофит и по решение на Св. Синод от същия ден е назначен за Главен Секретар на Св. Синод.\r\nПо решение на Св. Синод от 20 май 2016 г. е назначен за Председател на Църковното настоятелство при Патриаршеска катедрала ставропигиален храм-паметник „Св. Александър Невски“. По единодушно решение на Св. Синод от 14 декември 2016 г. е хиротонисан за епископ с титлата Мелнишки на 18 декември 2016 г. в Патриаршеска катедрала ставропигиален храм-паметник „Св. Александър Невски”, като продължава своето служение на Гл. секретар на Св. Синод и Председател на ЦН при Патриаршеска катедрала ставропигиален храм-паметник „Св. Александър Невски”.", "date": "2018.02.04", "title": "Кои са двамата кандидати за Видински митрополит? (Справка Агенция „Фокус“)"}
{"url": "http://www.focus-news.net/news/2018/02/04/2484761/gabrovo-dazhd-vali-v-rayona-na-prohoda-shipka-nastilkite-sa-mokri-i-hlazgavi.html", "text": "Дъжд вали в района на прохода Шипка, настилките са мокри и хлъзгави. Остава в сила ограничението за движение на товарни автомобили над 12 тона, съобщи за Радио „Фокус” – Велико Търново дежурният в Областно пътно управление – Габрово. Трафикът към този час не е натоварен. Пътищата в останалата част от областта също за мокри. На повечето места времето е облачно, без ограничена видимост и мъгли, но с валежи от дъжд. За изминалото денонощие няма регистрирани тежки инциденти, както и допълнително затворени участъци. Ограничено е движението за автомобили над 10 тона по път III-3011 Крамолин - Велико Търново. Забраната е въведена за отсечката от км 22+129 до км 28+380. Причината е влошено състояние на мостово съоръжение. Срокът за приключване на ремонта е до 30 юни. Забранено е движението на моторни превозни средства с ширина по – голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско – Малък Вършец при км 46+800 по общински път до III-403 в село Малък Вършец.\r\nЛуиза ТРАНЧЕВА", "date": "2018.02.04", "title": "Габрово: Дъжд вали в района на прохода Шипка, настилките са мокри и хлъзгави"}
{"url": "http://www.focus-news.net/news/2018/02/04/2484762/tolo-news-afganistan-pochti-100-buntovnitsi-sa-ubiti-v-afganistan-v-ramkite-na-antiteroristichna-operatsiya.html", "text": "Почти 100 бунтовници са убити в Афганистан в рамките на антитерористична операция, проведена на територията на страната, съобщиха от министерството на отбраната, предава Tolo news. По време на операцията също така е иззето голямо количество оръжие, използвано от бунтовниците. Говорителят на ведомството не е дал информация относно наличието на жертви или ранени от правителствените военни.: Цанко Цолов", "date": "2018.02.04", "title": "Tolo news (Афганистан): Почти 100 бунтовници са убити в Афганистан в рамките на антитерористична операция"}
{"url": "http://www.focus-news.net/news/2018/02/04/2484757/blagoevgrad-v-gotse-delchev-shte-badat-otbelyazani-146-godini-ot-rozhdenieto-na-patrona-na-grada.html", "text": "146 години от рождението на патрона на града – Гоце Делчев, се навършват на 4 февруари 2018 г. Това съобщиха от пресцентъра на Общината. Годишнината ще бъде официално отбелязана с тържество, което ще започне в 12.00 часа пред паметника на Гоце Делчев на централния площад в града. На церемонията ще присъства ръководството на Общината, представители на институции, неправителствени организации и политически партии, както и на учебните заведения, които ще положат венци и цветя пред паметника на Гоце Делчев, в знак на почит и признателност.", "date": "2018.02.04", "title": "Благоевград: В Гоце Делчев ще бъдат отбелязани 146 години от рождението на патрона на града"}
{"url": "http://www.focus-news.net/news/2018/02/04/2484764/blagoevgrad-dazhd-vali-v-grada-patnite-nastilki-sa-mokri-i-hlazgavi.html", "text": "Дъжд вали в града, пътните настилки са мокри и хлъзгави, предаде репортер на Радио „Фокус“ – Пирин. В сутрешните часове на деня спокойно се осъществява преминаването на входно-изходните улици от града при квартал „Струмско“. Без проблеми се извършва и трафикът на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Нормално натоварено е и движението през кръговото кръстовище на бул. „Св. св. Кирил и Методий“ при Трето основно училище „Димитър Талев“. Всички светофарни уредби в града са изправни. Автобусите се движат по разписание.\r\nЛивия НИНОВА", "date": "2018.02.04", "title": "Благоевград: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/02/04/2484763/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) при БЧК. Навсякъде времето е мъгливо и вали дъжд. Във високите части на планините има силен вятър и превалявания от мокър сняг. Лифтовите съоръжения в ски курортите работят с обичайния си режим. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.02.04", "title": "ПСС: Лоши са условията за туризъм в планините"}
{"url": "http://www.focus-news.net/news/2018/02/04/2484766/pazardzhik-mokri-i-hlazgavi-sa-patishtata-v-oblastta.html", "text": "Спокойно е движението по главните пътища в област Пазарджик. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са мокри. Вали слаб дъжд. Въведени са и ограничения за товарните автомобили. Остава в сила забраната за преминаване на товарни автомобили над 12 тона с ремаркета и полуремаркета по пътя Белово – Юндола. Обходният маршрут за тях е Белово – Варвара – Велинград – Юндола. Въведено е ограничение на моста в село Бошуля. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nВаня НИКОЛОВА", "date": "2018.02.04", "title": "Пазарджик: Мокри и хлъзгави са пътищата в областта"}
{"url": "http://www.focus-news.net/news/2018/02/04/2484765/157-dushi-sa-noshtuvali-v-krizisniya-tsentar-za-nastanyavane-na-bezdomni-v-sofiya.html", "text": "157 души са нощували в Кризисния център за настаняване на бездомни в София. Това съобщи за Агенция „Фокус“ директорът на Кризисния център за настаняване на бездомни лица в столицата - Пепи Джуренов.", "date": "2018.02.04", "title": "157 души са нощували в Кризисния център за настаняване на бездомни в София"}
{"url": "http://www.focus-news.net/news/2018/02/04/2484770/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-po-vtoroklasen-pat-19-simitli-gotse-delchev.html", "text": "Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Необходимо е шофьорите да карат с особено внимание в тези райони, за да бъдат избегнати инциденти. Нормално натоварен е трафикът по автомагистрала „Струма“ и главен път Е-79, по-натоварено е движението в посока Банско. Пътищата в областта са проходими при зимни условия. Пътните настилки са мокри и хлъзгави. В региона няма затворени пътища. Проходът Предел е отворен за преминаването на всички видове моторни превозни средства. През нощта няма регистрирани тежки пътни инциденти. Към момента никъде не се извършват ремонти дейности.\r\nЛивия НИНОВА", "date": "2018.02.04", "title": "Благоевград: Повишена е опасността от падащи камъни в района на Кресненското дефиле и по второкласен път-19 Симитли – Гоце Делчев"}
{"url": "http://www.focus-news.net/news/2018/02/04/2484771/kyustendil-hlazgavi-sa-patnite-nastilki-na-mesta-v-oblastta.html", "text": "Нормално натоварен е трафикът по автомагистрала „Струма”. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно мокри, по усойните места е възможно да са хлъзгави, но са обработени. Без проблеми се извършва и движението по главен път Е-79, както и по направлението София – Кюстендил. Слаб трафик има в посока от и за ГКПП „Гюешево”. Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360.\r\nЛивия НИНОВА", "date": "2018.02.04", "title": "Кюстендил: Хлъзгави са пътните настилки на места в областта"}
{"url": "http://www.focus-news.net/news/2018/02/04/2484767/blagoevgrad-bez-zatrudneniya-se-osashtestvyava-preminavaneto-na-avtomobili-prez-gkpp-kulata.html", "text": "Нормално натоварен е трафикът на ГКПП „Кулата“. Това съобщиха за Радио „Фокус“ – Пирин от пункта. На ГКПП „Илинден“ преминаването също се осъществява без проблеми. На останалите пунктове между България и Гърция, трафикът е обичайно натоварен за неделен ден.\r\nЛивия НИНОВА", "date": "2018.02.04", "title": "Благоевград: Без затруднения се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/02/04/2484768/afp-novata-yadrena-strategiya-na-sasht-doblizhava-sveta-do-unishtozhenie-smyata-iranskiyat-vanshen-ministar.html", "text": "Новата ядрена стратегия на САЩ, обявена в петък, доближава света до унищожение, това заявил иранският външен министър Мохамад Джавад Зариф, предава AFP.  В съобщение в социалната мрежа „Туитър“, първият дипломат на Техеран заяви, че „Стратегията на САЩ за ядрените оръжия противоречи на Договора за неразпространение на ядрените оръжия и доближава човечеството по-близо до унищожение“. \r\nСпоред Договора за неразпространение на ядрените оръжия, подписан през 1970 г., всички участващи страни „се задължават в най-ранната възможна дата да постигнат прекратяване на надпреварата за ядрено въоръжаване и работят за денуклеаризация“. : Цанко Цолов", "date": "2018.02.04", "title": "AFP: Новата ядрена стратегия на САЩ доближава света до унищожение, смята иранският външен министър"}
{"url": "http://www.focus-news.net/news/2018/02/04/2484773/mia-protest-i-kontraprotest-v-gartsiya.html", "text": "Под засилени мерки за сигурност, затворени улици и метростанции на площад „Синтагма“ в гръцката столица ще бъде проведен дългоочакваният протест, съобщава кореспондент на Македонската информационна агенция. На митинга ще пристигнат хора от всички краища на страната чрез специално организирани автобуси или използвайки обявеното в неделя намаление на междуградските превози. \r\nВ социалните мрежи организаторите заявиха, че „Солун се изказа, време е и Атина да извика: Македония е една и е гръцка“. Според ръководителите се очаква близо милион души да присъстват на митинга, на който обръщение ще държи и известният гръцки композитор Микис Теодоракис. Представители на организаторите, митрополитът Сирос Доротеос и университетският професор по право Йоргос Касиматис също ще бъдат сред хората, които ще говорят пред насъбралите се протестиращи. \r\nКонтрапротест е организиран за 12:00 часа, два часа преди началото на този за името на Македония. Негови ръководители са гръцките анархисти и антифашисти. Двата протеста, които се провеждат на само 800 метра един от друг, предизвикат опасността от сблъсъци и загриженост от страна на полицията. : Цанко Цолов", "date": "2018.02.04", "title": "MIA: Протест и контрапротест в Гърция"}
{"url": "http://www.focus-news.net/news/2018/02/04/2484777/veliko-tarnovo-v-grada-shte-se-provede-kampaniya-za-pochistvane-na-brega-na-reka-yantra-i-ulitsa-kraybrezhna.html", "text": "Кампания за почистване на брега на река Янтра и улица „Крайбрежна“ организират в сграда. Събитието е насрочено за днес и ще започне в 10.30 часа, въпреки лошото време. Това съобщиха за Радио „Фокус“ – Велико Търново организаторите от групата „Доброволно чистене – Велико Търново“. Избраният терен е изключително замърсен и се очаква да се съберат около 20 чувала с отпадъци. Маршрутът за почистване тръгва от ул. „Тунел“, след което продължава в посока железния жп мост и стига до бреговете на река Янтра, където всъщност се намират пътеките, осеяни с отпадъци. „Теренът има трудна и лесна част и е хубаво да си носите по-високи и стабилни обувки“, добавиха организаторите. Сборният пункт е зад Старопрестолната гимназия по икономика на ул. „Максим Райкович“, пред паметника на Христо Иванов – Големия. „Днес може да превали, може и да се изсипе порой. Ние ще сме там и ще Ви чакаме. Важно е да даваме пример. Дори и двама човека да дойдат, ние ще почистим част от бреговете“, казват още организаторите.„Фокус“ припомня, че в началото на месец януари над 70 доброволци се включиха в масовото почистване на останките от църквата „Св. Спас“ във Велико Търново. В рамките на два часа бяха събрани над 40 чувала с боклук и три камиона с храсти и изсъхнали дървета.\r\nЛуиза ТРАНЧЕВА", "date": "2018.02.04", "title": "Велико Търново: В града ще се проведе кампания за почистване на брега на река Янтра и улица „Крайбрежна“"}
{"url": "http://www.focus-news.net/news/2018/02/04/2484769/pazardzhik-desetki-signali-za-padnali-darveta-i-opasno-nadvisnali-lamarini-i-kozirki-sa-polucheni-v-pozharnata-zaradi-burniya-vyatar-nyama-postradali-hora.html", "text": "На десетки сигнали са се отзовали дежурните служители от Районната служба „Пожарна безопасност и защита на населението“ в Пазарджик в резултат на бурния вятър. Това съобщи за Радио „Фокус“ – Пазарджик говорителят на ОДМВР Мирослав Стоянов. Той уточни, че екипите са реагирали на информация за паднали дървета на улици в Пазарджик, на пътя Пазарджик-Пловдив. „Дърво е паднало и върху подвижен навес на ресторант в центъра на областния град. Освен това пожарникарите са отстранили надвиснали опасни предмети – ламарини и козирки, от района на театъра и читалище в квартал „Изток“. При всички случаи няма пострадали хора“, добави Стоянов. Екипите на пожарната са действали във взаимодействие с аварийни групи към електроразпределителното дружество и Община Пазарджик.\r\nВаня НИКОЛОВА", "date": "2018.02.04", "title": "Пазарджик: Десетки сигнали за паднали дървета и опасно надвиснали ламарини и козирки са получени в пожарната заради бурния вятър, няма пострадали хора"}
{"url": "http://www.focus-news.net/news/2018/02/04/2484772/yavor-gechev-fondatsiya-chetiri-lapi-dvete-lavcheta-masud-i-terez-otpatuvat-dnes-za-holandiya.html", "text": "Двете лъвчета Масуд и Терез тръгват в 10.00 часа за Спасителния център в Холандия, съобщи за Радио „Фокус“ – Пазарджик Явор Гечев от Фондация „Четири лапи“. Той обясни, че те ще пътуват със специализиран транспорт на Фондацията. „Това е линейка за диви животни. Тя се използва само за превоз на диви животни. Общо пътуването на Масуд и Терез ще продължи между 30 и 40 часа“, уточни Гечев. Той добави, че след като пристигнат в Холандия, двете лъвчета ще бъдат настанени в Спасителния център, където ще получат необходимите грижи.\r\nВаня НИКОЛОВА", "date": "2018.02.04", "title": "Явор Гечев, Фондация „Четири лапи“: Двете лъвчета Масуд и Терез отпътуват днес за Холандия"}
{"url": "http://www.focus-news.net/news/2018/02/04/2484779/interfaks-loshoto-vreme-v-moskva-dovede-do-zhertvi.html", "text": "Лошото време в Москва доведе до жертви, съобщава кметът на руската столица Сергей Собянин, предава Интерфакс. По данни на общината, един човек е загинал вследствие на паднало дърво върху част от електропреносната мрежа, други двама са ранени. \r\nСпоред официални данни, 360 дървета са били съборени от вятъра в Москва.\r\n„Днес изглежда, че ситуацията ще се влоши“, отбеляза Собянин в една от социалните мрежи. Градоначалникът призова гражданите да стоят далеч от жици и дървета, тъй като в неделя се очаква скоростта на вятъра да достигне до 20 метра в секунда. Очаква се също така силният снеговалеж да продължи поне до понеделник сутринта. : Цанко Цолов", "date": "2018.02.04", "title": "Интерфакс: Лошото време в Москва доведе до жертви"}
{"url": "http://www.focus-news.net/news/2018/02/04/2484781/plovdiv-13-strelkovi-trenirovki-shte-se-provedat-prez-fevruari-na-ucheben-tsentar-anevo-kray-sopot.html", "text": "През месец февруари на учебен център „Анево“ край Сопот ще се проведат общо 13 стрелкови тренировки на военнослужещите. Това съобщиха за Радио „Фокус“ – Пловдив от отдел „Връзки с обществеността“ на Община Сопот. Стрелковите тренировки ще се проведат на датите 9, 20, 21 и 23 февруари за времето от 08.10 до 13.20 часа, а на 5, 6, 13, 22, 26, 27 и 28 февруари – от 08.10 до 22.00 часа. Две от тренировките вече са проведени на 1 и 2 февруари. Забранява се влизането на хора, животни и машини в района на учебния център за времето на провеждане на стрелбите, съобщиха от пресцентъра на Общината.\r\nТони МИХАЙЛОВ", "date": "2018.02.04", "title": "Пловдив: 13 стрелкови тренировки ще се проведат през февруари на учебен център „Анево“ край Сопот"}
{"url": "http://www.focus-news.net/news/2018/02/04/2484780/elena-aleksandrova-rim-blagoevgrad-gotse-delchev-ima-privilegiyata-da-bade-chast-ot-pametta-na-pokoleniya-balgari-ot-pirinskiya-kray.html", "text": "Гоце Делчев има привилегията да бъде част от паметта на поколения българи от Пиринския край. Това каза за Радио „Фокус“ – Пирин историкът и уредник в Регионален исторически музей – Благоевград Елена Александрова по повод 146 години от рождението на големия български революционер. Според нея за населението в тези географски ширини Делчев е бил толкова важен, колкото и Васил Левски в земите на българското землище преди Освобождението през 1878 година. „Гоце Делчев е бил главният ревизор и идеологът на Четническия институт. Гоце Делчев създава революционните комитети в Македония. Подобно на Левски той обикаля всяка част от Македония и агитира, създава революционни комитети, създава организационно-агитационните чети“, каза още Елена Александрова. Тя добави, че Гоце Делчев не участва в учредяването на Вътрешната македоно-одринска революционна организация през 1893 година, но се включва непосредствено след това в нея. Заедно с Гьорче Петров през 1896 година на Солунския конгрес разработват първия устав и правилник на организацията. „От 1897 година пък е задграничен представител на организацията в Княжеството отново с Гьорче Петров“, добави Александрова.\r\nЛивия НИНОВА", "date": "2018.02.04", "title": "Елена Александрова, РИМ – Благоевград: Гоце Делчев има привилегията да бъде част от паметта на поколения българи от Пиринския край"}
{"url": "http://www.focus-news.net/news/2018/02/04/2484774/blagoevgrad-ekipi-na-oblastno-patno-upravlenie-razchistvat-padnali-kamani-v-rayona-na-prohoda-predel.html", "text": "Екипи на Областно пътно управление – Благоевград разчистват паднали камъни в района на прохода Предел. Това съобщи за Радио „Фокус“ – Пирин дежурният служител в пътното управление. Той уточни, че въпреки дейностите, които се извършват движението при пътния участък не е спряно. Заради силният вятър и валежите от дъжд паднали камъни е имало и през нощта в прохода Предел, но те са били изчистени малко след подаването на сигнала. Дежурният служител апелира към водачите на моторни превозни средства да карат внимателно и с повишено внимание, за да бъдат избегнати инциденти.\r\nЛивия НИНОВА", "date": "2018.02.04", "title": "Благоевград: Екипи на Областно пътно управление разчистват паднали камъни в района на прохода Предел"}
{"url": "http://www.focus-news.net/news/2018/02/04/2484775/malina-nikolova-oblasten-upravitel-na-vratsa-ovladyana-e-situatsiyata-v-oblastta-sled-silniya-vyatar-vchera.html", "text": "Овладяна е ситуацията в областта след силния вятър вчера. Това каза Агенция „Фокус“ областният управител на Враца Малина Николова. По думите ѝ в момента дежурни екипи отстраняват аварии на уличното осветление в отделни райони на Враца, а електрическото захранване е възстановено във всички населени места. „Общинското предприятие „БКС“ е осигурило екипи за почистване на паднали дървета и клони. Гражданите, пострадали вчера от падащи предмети, са в добро здравословно състояние и са изписани от болничното заведение. Възстановено е движението по път Е-79 в посока София и Монтана, като обърналите се тежкотоварни автомобили са изтеглени от екипи на „Пожарна безопасност и защита на населението“, обясни Николова.\r\nЦветилена СИМЕОНОВА", "date": "2018.02.04", "title": "Малина Николова, областен управител на Враца: Овладяна е ситуацията в областта след силния вятър вчера"}
{"url": "http://www.focus-news.net/news/2018/02/04/2484778/radio-svobodna-evropa-organizatorite-na-protesta-v-gartsiya-go-opredeliha-kato-velichestven.html", "text": "Говорителят на организаторите на протеста за името на Македония, насрочен за 14:00 часа в неделя на гръцкия площад Синтагма, заяви, че демонстрацията ще бъде „величествена“, предава радио „Свободна Европа“. \r\nГоворителят Михалис Пацикас подчерта, че протестът „ще изпрати много силно послание едновременно във и извън Гърция“. Според неговите думи, организаторите очакват до един милион души да вземат участие в демонстрацията. \r\n„Това ще бъде величествено. Никога не се е случвало подобно нещо“, отбеляза Пацикас. : Цанко Цолов", "date": "2018.02.04", "title": "Радио „Свободна Европа“: Организаторите на протеста в Гърция го определиха като „величествен“"}
{"url": "http://www.focus-news.net/news/2018/02/04/2484783/veliko-tarnovo-priemat-na-zayavleniya-za-bezplatna-godishna-vinetka-v-direktsiya-sotsialno-podpomagane-shte-prodalzhi-prez-tsyalata-godina.html", "text": "Копия от ТЕЛК решение, документ за регистрация на лекия автомобил и лични документи трябва да предоставят лицата, кандидатстващи за безплатна годишна винетка. Приемът на заявления започна още в началото на декември 2017 г. и ще продължи през цялата 2018 година. Това каза за Радио „Фокус“ – Велико Търново юристконсултът от Дирекция „Социално подпомагане“ Ивайло Деев. Той уточни, че право на безплатен стикер имат лицата с 50 и над 50% намалена работоспособност, както и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. „Имащите право на безплатна винетка трябва да подадат заявление-декларация по образец в дирекциите „Социално подпомагане“. Заявление-декларацията може да бъде подадена и чрез упълномощено лице въз основа на пълномощно с нотариално заверен подпис по постоянен адрес на правоимащото лице. Към заявление-декларацията се прилагат копие от експертно решение на ТЕЛК/НЕЛК, копие от свидетелство за регистрация на лекия автомобил и копие от застрахователна полица за сключена застраховка „Гражданска отговорност“, лична карта или личен паспорт на правоимащото лице“, обясни експертът. През настоящата година отпадна  необходимостта от предоставянето на копие на удостоверението за раждане на детето, заповедта на директора на Дирекция „Социално подпомагане“ и/или решение на съда за настаняване на детето в семейство на роднини, близки или в приемно семейство по реда на чл. 26 от Закона за закрила на детето и удостоверение от учебното заведение.\r\nЛуиза ТРАНЧЕВА", "date": "2018.02.04", "title": "Велико Търново: Приемът на заявления за безплатна годишна винетка в Дирекция „Социално подпомагане“ ще продължи през цялата година"}
{"url": "http://www.focus-news.net/news/2018/02/04/2484786/poslanikat-ni-v-stokholm-predstavi-prioritetite-na-balgarskoto-predsedatelstvo-pred-vanshniya-ministar-na-shvetsiya-margot-valstryom.html", "text": "Посланикът ни в Стокхолм Валентин Порязов представи приоритетите на Българското председателство на Съвета на ЕС пред шведския външен министър Маргот Валстрьом на среща с посланиците на държавите членки на ЕС и страните кандидатки, която се проведе на 31 януари 2018 г. Това съобщиха от пресцентъра на Министерството на външните работи.\r\nМинистър Валстрьом пожела успех на България в първото ѝ председателство. Валстрьом изрази подкрепа за усилията на нашата страна да върне европейската перспектива на страните от Западните Балкани във фокуса на внимание на институциите на ЕС. Тя сподели, че очаква с нетърпение Срещата на високо равнище в София през май. По време на събитието бяха обсъдени и предизвикателствата, пред които е изправен Съюзът, като присъстващите отбелязаха, че единството на държавите членки, каквото е и посланието на мотото на Българското председателство, е важно за справянето с тях. В контекста на глобалните предизвикателства външният министър на Швеция Маргот Валстрьом представи пред посланик Порязов приоритетите на страната си като непостоянен член на Съвета за сигурност на ООН, както и на шведското председателство на Съвета на балтийските държави.", "date": "2018.02.04", "title": "Посланикът ни в Стокхолм представи приоритетите на Българското председателство пред външния министър на Швеция Маргот Валстрьом"}
{"url": "http://www.focus-news.net/news/2018/02/04/2484950/regnum-spored-kosovskiya-vanshen-ministar-belgrad-e-otdelil-300-mln-dolara-za-lobirane-sreshtu-prishtina.html", "text": "Според косовския външен министър Бехджет Пацоли Сърбия е изразходвала 300 млн. долара за лобиране на политици, насочено срещу  Косово, предава  Regnum.\r\nМинистърът заяви, че разполага с данни, че в Белград е нает екип от 20 експерти, които посещават различни страни на света, за да ги склонят да не признават Косово. \r\n„В Африка не е имало страна, където Сърбия да не е пратила делегация, която да лобира срещу независимостта на Косово“, заяви Пацоли. Заявлението на косовския министър, очевидно, прозвучава като противовес на неотдавнашното обвинения от страна на Белград, че Прищина манипулира списъка на страните, признали суверенитета на Косово.\r\nСъгласно последните заявления на представителите на САЩ в Съвета за сигурност на ООН суверенитетът на Косово в момента е признат от 110 държави. Виктор Турмаков", "date": "2018.02.04", "title": "Regnum: Според косовския външен министър Белград е отделил 300 млн. долара за лобиране срещу Прищина"}
{"url": "http://www.focus-news.net/news/2018/02/04/2484782/ria-novosti-ankara-predupredi-amerikanskite-voenni-namirashti-se-v-reditsite-na-otryadite-za-narodna-samootbrana.html", "text": "Анкара предупреди американските военни, намиращи се в редиците на кюрдските „Отряди за народна самоотбрана“, че могат да станат жертва на удари от страна на турските военновъздушни сили, предава РИА Новости, като се позовава на съобщение, направено от турския вицепремиер Бекир Боздаг. \r\nВ интервю за местна телевизия, Боздаг е заявил, че „ако „Отрядите за народна самоотбрана“(YPG) не напуснат град Манбидж, ние ще започнем военна операция в този регион на Сирия, както и в района на изток от р. Ефрат. При това американските военни в редиците на групировката ще станат цел на нашите военновъздушни сили“. \r\nПо-рано тази седмица Боздаг призова Вашингтон да положи усилия за предотвратяване ан сблъсъци между американски и турски военни в Северна Сирия. : Цанко Цолов", "date": "2018.02.04", "title": "РИА Новости: Анкара предупреди американските военни, намиращи се в редиците на „Отрядите за народна самоотбрана“"}
{"url": "http://www.focus-news.net/news/2018/02/04/2484776/chez-okolo-5-000-abonati-v-zapadna-balgariya-prodalzhavat-da-badat-s-narusheno-elektrozahranvane-zaradi-silniya-vyatar.html", "text": "Около 5 000 абонати в Западна България продължават да бъдат с нарушено електрозахранване заради силния вятър през изминалото денонощие. Това съобщиха за Агенция \"Фокус\" от пресцентъра на ЧЕЗ. 2 600 от тях са в област Благоевград, 2 100 в Софийска област, а около 400 в София-град. Екипите на ЧЕЗ работят по отстраняване на проблемите. Скъсани кабели има само там, където са паднали дървета.", "date": "2018.02.04", "title": "ЧЕЗ: Около 5 000 абонати в Западна България продължават да бъдат с нарушено електрозахранване заради силния вятър"}
{"url": "http://www.focus-news.net/news/2018/02/04/2484787/mvr-edin-chovek-e-s-opasnost-za-zhivota-a-9-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е с опасност за живота, а 9 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 9 тежки пътнотранспортни произшествия. В София са регистрирани 132 леки и две тежки катастрофи, при които са пострадали двама души.", "date": "2018.02.04", "title": "МВР: Един човек е с опасност за живота, а 9 са пострадали при катастрофи в страната през изминалото денонощие"}
{"url": "http://www.focus-news.net/news/2018/02/04/2484784/protothema-gartsiya-zapochna-sabiraneto-na-demonstrantite-na-ploshtad-sintagma.html", "text": "Започна събирането на демонстрантите за мащабния протест на гръцкия площад „Синтагма“, организацията за който започна още в събота, пише гръцкото издание Protothema. \r\nОрганизаторите на протеста, които се обявиха против включване на думата „Македония“ в името на бившата югославска република, очакват рекорден брой хора да присъстват на насрочената за 14:00 часа демонстрация. От 12:00 часа, само на 800 метра от площада е насрочен контрапротест. : Цанко Цолов", "date": "2018.02.04", "title": "Protothema (Гърция): Започна събирането на демонстрантите на площад „Синтагма“"}
{"url": "http://www.focus-news.net/news/2018/02/04/2484720/zhiteli-na-severozapadniya-region-izlyazoha-za-vtori-pat-na-protest-s-iskane-za-izgrazhdane-na-magistrala-vidin-sofiya-i-tunel-pod-petrohan-obzor.html", "text": "Десетки жители на Северозападния регион на страната излязоха за втори път на протест на главен път Е-79 с искане за решение на Министерския съвет, в което да са разписани неотложни и спешни действия за изграждане на магистрала Видин - София и тунел под прохода Петрохан с график и краен срок за завършване до 2021 година. Недоволството на гражданите е заради тесни участъци на главен път Е-79 от Видин до София, където заради натоварения трафик от тежкотоварни автомобили често стават катастрофи с човешки жертви. Движението по път Е-79 беше блокирано в продължение на близо пет часа.\r\nЗа Агенция „Фокус“ председателят на УС на Агенция „Пътна инфраструктура“ инж. Дончо Атанасов уточни, че затварянето вече вторa седмица на главен път I-1 създава огромни проблеми по това международно направление и че няма разрешение за това. По думите му в рамките на 2018 г. трябва да започне реалното строителство на проектите Мездра – Благоевград и Видин – Ружинци и да продължи 2 години. Той поясни, че организаторите на протеста не са го потърсили, за да научат повече за подготовката на проекта. „Но няма значение – така са решили, така са направили. Ние работим и проектът вече е необратим“, коментира той.\r\nИнж. Атанасов уточни, че 50 млн. лева инвестира Министерството на регионалното развитие за ремонта на републиканските пътни мрежи и особено за тази във Видин. „Един от най-важните проекти за нас е развитието на пътната инфраструктура в Северна България – т.е. завършването на АМ „Хемус“ и двете вертикални връзки в направлението Видин – София и Русе – Велико Търново. По проекта Видин – Мездра – Ботевград строителството тече напрегнато и от доста време - това е заложено в прерогативите на Агенция „Пътна инфраструктура“ още от преди 2-3 години“, обясни той.\r\nИнж. Атанасов уточни, че всеки месец лично посещава Видин заедно със заместник-министри и министъра на регионалното развитие, за да може този проект да се реализира много бързо съвместно с общините и цялото ръководство на Видин, Монтана, Враца и др. „Бях във Видин миналата и по-миналата седмица и съм докладвал пред кметовете, пред председателите на общински съвети, пред медиите и пред всички други, които са заинтересовани, реализацията на проекта на магистралата от Видин до София. Няма никакви общини или прехвърляне отговорности на такива“, уточни той.", "date": "2018.02.04", "title": "Жители на Северозападния регион излязоха за втори път на протест с искане за изграждане на магистрала Видин - София и тунел под Петрохан (ОБЗОР)"}
{"url": "http://www.focus-news.net/news/2018/02/04/2484789/dragovitiyskiyat-episkop-daniil-e-izbran-za-vidinski-eparhiyski-mitropolit.html", "text": "Драговитийският епископ Даниил e избран за Видински епархийски митрополит от членовете на Светия Синод към Българската православна църква, предаде репортер на Агенция „Фокус“. Той е получил подкрепата на 11 от 13-те Високопреосвещени митрополити.Кой е Драговитийски епископ Даниил?\r\nДраговитийският епископ Даниил - Атанас Трендафилов Николов, е роден на 2 Март 1972 г. в гр. Смолян. Завършва основно и средно образование в родния си град. През 1996 г. записва и учи Английска филология в СУ „Св. Климент Охридски“, а на следващата година пренасочва образованието си в Богословския факултет при същия университет.\r\nПрез 1997 г. е приет като послушник в Хаджидимовския манастир „Св. Георги“ под духовното ръководство на приснопаметния Неврокопски митрополит Натанаил. На 7 август 1999 г. е постриган от него в монашество, а на следващия ден е ръкоположен за йеродякон.\r\nПрез 2002 г. завършва задочно Българска филология в СУ „Св. Климент Охридски“.\r\nНа 21 юли 2004 г. е изпратен на послушание в Роженския манастир „Рождество Богородично“. На 27 ноември същата година е ръкоположен от епархийския му архиерей за йеромонах.\r\nНа 01 юни 2006 г. е възведен в архимандритско достойнство.\r\nПо решение на Св. Синод на 20 януари 2008 г. е хиротонисан за епископ с титлата Драговитийски в Патриаршеска катедрала ставропигиален храм-паметник „Св. Александър Невски“ и назначен за викарий на Неврокопския митрополит. Такъв остава до 15 юни 2010 г., когато по молба на митрополита на САЩ, Канада и Австралия Йосиф е назначен за негов викарий, каквато длъжност изпълнява до днес.", "date": "2018.02.04", "title": "Драговитийският епископ Даниил e избран за Видински епархийски митрополит"}
{"url": "http://www.focus-news.net/news/2018/02/04/2484793/plovdiv-deputatite-ot-gerb-organizirat-priemni-za-grazhdani-na-5-fevruari.html", "text": "Народните представители от ГЕРБ - Пловдив ще проведат приемни с граждани от избирателния си район на 5 февруари. Това съобщиха от пресцентъра на ПП ГЕРБ. Приемните ще се проведат, както следва:\r\nМенда Стоянова, председател на Комисията по бюджет и финанси в 44-тото Народно събрание – от 16.00 в централния офис на  ГЕРБ на бул. „Марица” 91.\r\nДимитър Лазаров, председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси - от 16.30 часа в офиса на  ГЕРБ на улица „Прага” 2. \r\nАтанас Ташков, член на Комисията по транспорт, информационни технологии и съобщения и на Комисията по външна политика в 44-то Народно събрание - от 16.00 часа в партийния офис на ул. „Стефан Стамболов\" 21.\r\nСпас Гърневски, заместник-председател на Комисията за борба с корупцията, конфликт на интереси и парламентарна етика - от 16.00 в офиса на ГЕРБ на ул. \"Коста Паница\" 5.", "date": "2018.02.04", "title": "Пловдив: Депутатите от ГЕРБ организират приемни за граждани на 5 февруари"}
{"url": "http://www.focus-news.net/news/2018/02/04/2484791/blagoevgrad-normalno-se-osashtestvyava-preminavaneto-na-avtomobili-prez-gkpp-kulata.html", "text": "Нормално натоварен е трафикът на ГКПП „Кулата“. Това съобщи за Радио „Фокус“ – Пирин дежурният служител на пункта. На останалите пунктове между България и Гърция, трафикът също се извършва без проблеми.\r\nЛивия НИНОВА", "date": "2018.02.04", "title": "Благоевград: Нормално се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/02/04/2484797/gabrovo-pozhar-gorya-v-kashta-v-grad-plachkovtsi-nyama-postradali.html", "text": "Къща горя тази нощ в град Плачковци, община Трявна. Сигналът за инцидента е получен на тел. 112 в 00.30 часа, съобщиха за Радио „Фокус“ – Велико Търново от Регионална дирекция „Пожарна безопасност и защита на населението“ – Габрово. Имотът се намира на улица „Младост“. Огънят е тръгнал от късо съединение в ел. инсталацията на къщата. Данни за пострадали граждани няма, но има нанесени материални щети и изгорено домашно имущество. Самата сграда и съседните постройки са спасени. Произшествието е ликвидирано от екип на Районната пожарна служба в Трявна.\r\nЛуиза ТРАНЧЕВА", "date": "2018.02.04", "title": "Габрово: Пожар горя в къща в град Плачковци, няма пострадали"}
{"url": "http://www.focus-news.net/news/2018/02/04/2484794/reuters-hasan-rouhani-opredeli-novata-yadrena-strategiya-na-sasht-kato-zaplaha-kam-rusiya.html", "text": "Иранският президент Хасан Роухани определи в неделя новата ядрена стратегия на САЩ като заплаха към Русия, съобщава Reuters. \r\n„Американците безсрамно заплашват Русия с нови атомни оръжия“, заяви в неделя по време на своя реч държавният глава. В своето изявление, излъчено по местна телевизия, Роухани добави също така, че „същите хора, които уж вярват, че използването на оръжия за масово унищожение е престъпление срещу човечеството… говорят за нови оръжия, с които да заплашват или използват срещу своите противници“. \r\nПо-рано външният министър Мохамад Джавад Зариф заяви, че новата ядрена стратегия на САЩ „приближава човечеството към унищожение“. : Цанко Цолов", "date": "2018.02.04", "title": "Reuters: Хасан Роухани определи новата ядрена стратегия на САЩ като заплаха към Русия"}
{"url": "http://www.focus-news.net/news/2018/02/04/2484790/angela-merkel-vse-oshte-ne-e-yasno-kolko-shte-prodalzhat-pregovorite-za-formirane-na-koalitsiya.html", "text": "Германският канцлер Ангела Меркел заяви в неделя, че все още не е ясно кога ще бъде постигнато окончателно коалиционно споразумение между Съюза (ХДС/ХСС) и Германската социалдемократическа партия, съобщава Reuters. \r\nМалко преди да започнат разговорите между двете политически сили, канцлерът отбеляза, че това е „решаващият кръг от преговорите“, но „все още не е възможно да се каже колко ще продължи той“.\r\n„Имахме добри сондажи вчера (събота, трети февруари – бел. пр.), но все още има важни въпроси за решаване“, подчерта Меркел, според която неделните разговори ще бъдат трудни. : Цанко Цолов", "date": "2018.02.04", "title": "Ангела Меркел: Все още не е ясно колко ще продължат преговорите за формиране на коалиция"}
{"url": "http://www.focus-news.net/news/2018/02/04/2484799/plovdiv-obshtinskite-savetnitsi-ot-gerb-shte-provedat-priemni-za-grazhdani.html", "text": "Общинските съветници от ГЕРБ в град Пловдив ще проведат приемни с гражданите на 5 февруари 2018 г. Това съобщиха от пресцентъра на ПП ГЕРБ. Срещите с гражданите ще се проведат, както следва:\r\nДаниела Дженева - от 17.00 до 18.00 часа в офиса на  ГЕРБ в район „Южен”, ул. ”Академик Петър Динеков”№ 1А;\r\nСпартак Николов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВихър Захов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5;\r\nВера Тоскова - от 16.00 до 18.00 часа в офиса на ГЕРБ в район „Тракия” в жк. ”Тракия” бл. 91;\r\nАлександър Радев - от 17.30 до 19.00 часа в офиса на ГЕРБ в район „Централен” на ул. ”Прага” №2; \r\nАтанас Узунов - от 17.30 до 19.00 часа в офиса на ГЕРБ в район „Южен” на ул. ”Академик Петър Динеков” №1А;\r\nЕли Гатева - от 16.00 до 18.00 часа в офиса на ГЕРБ в район „Тракия” в жк. ”Тракия” бл. 91.\r\nОбщинският съветник от ГЕРБ в Общински съвет – Пловдив Иван Вичков ще приема граждани на 6 февруари 2018 г. от 16.00 до 18.00 часа в офиса на ГЕРБ в район „Тракия” в блок 91. Иван Вичков е член на Постоянната комисия „Здравеопазване и социални дейности”.\r\nНа 7 февруари 2018 г. ще се проведат приемни с граждани на общински от ГЕРБ в Общински съвет - Пловдив, както следва:\r\nРадослава Ташкова, председател на Групата на ГЕРБ и заместник-председател на Общински съвет - Пловдив, ще се срещне с граждани от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А;\r\nГеорги Василев - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А; \r\nД-р Аргир Аргиров - от 17.30 до 18.30 часа в офиса на ГЕРБ в район „Южен” на ул. ”Академик Петър Динеков” №1А; \r\nАни Лафчиева - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nЕмил Русинов - от 17.30 до 19.00 часа в офиса на ГЕРБ в район „Източен” на ул. ”Коста Паница ”№5. \r\nНа 8 февруари 2018 г. общинските съветници от ГЕРБ в Пловдив ще проведат приемни с гражданите, както следва:\r\nПетър Попов - от 17.30 до 19.00 часа в офиса на ГЕРБ в район „Западен” на ул. ”Царевец” №9; \r\nЯсен Михайлов - от 17.30 до 19.00 часа в офиса на ГЕРБ в район „Западен” на ул. ”Царевец” №9;\r\nГошо Къчков - от 17.30 до 19.00 часа в офиса на ГЕРБ в район „Северен” на бул. ”Марица” №91; \r\nПенчо Малинов - от 17.00 до 18.30 часа в офиса на ГЕРБ в район „Източен” на ул. ”Коста Паница” №5; \r\nВеселин Маневски - от 16.00 до 18.00 часа в офиса на ГЕРБ в район „Южен” на ул. ”Академик Петър Динеков” №1А.", "date": "2018.02.04", "title": "Пловдив: Общинските съветници от ГЕРБ ще проведат приемни за граждани"}
{"url": "http://www.focus-news.net/news/2018/02/04/2484788/makfaks-makedonskata-partiya-levitsa-predupredi-gratskite-upravlyavashti-za-opasnostta-ot-natsionalizma-pri-reshavane-na-spora-za-imeto.html", "text": "Македонската политическа партия „Левица“ изпрати отворено писмо до управляващата в Гърция лява коалиция СИРИЗА, в което е изразено мнението, че ако спорът за името за реши твърде бързо, това ще разпали национализма, съобщава македонската информационна агенция Макфакс. От македонската партия пишат, че когато СИРИЗА е спечелила изборите и формирала правителство в Гърция, те са изпратили поздрав, вярвайки, че „ще започне сериозна борба срещу национализма“, която, според македонската политическа формация ще включва и „решаването на т.нар. спор около името и с уважение на правото за самоопределяне и самоидентифициране на народите“\r\nОт „Левица“ пишат още, че „бързият начин да се реши спора за името без да има борба против национализма в двете държави ще има изключително пагубни последици за двете страни“, тъй като ще предизвика раждане на нов вид „агресивен национализъм“, смятат от лявата македонска партия. : Цанко Цолов", "date": "2018.02.04", "title": "Макфакс: Македонската партия „Левица“ предупреди гръцките управляващи за опасността от национализма при решаване на спора за името"}
{"url": "http://www.focus-news.net/news/2018/02/04/2484801/pazardzhik-15-000-kasa-tsigari-bez-banderol-i-blizo-polovin-kilogram-naryazan-tyutyun-sa-izzeti-pri-spetsializirana-politseyska-operatsiya-na-teritoriyata-na-oblastta.html", "text": "15 000 къса цигари без бандерол и близо половин килограм нарязан тютюн са иззети при специализирана полицейска операция на територията на областта, съобщиха от ОДМВР - Пазарджик. При проверките са установени и шофьори, употребили алкохол. Полицейските действия са осъществени през изминалата нощ от служители на районните управления в областта и сектор „Пътна полиция”. Извършени са множество проверки на автомобили, като за установените нарушения са съставени 96 акта и 48 фиша. Образувани са 7 полицейски производства, както от тях четири са за управление на автомобил с концентрация на алкохол над 1.2 промила, един водач е бил засечен зад волана неправоспособен.", "date": "2018.02.04", "title": "Пазарджик: 15 000 къса цигари без бандерол и близо половин килограм нарязан тютюн са иззети при специализирана полицейска операция на територията на областта"}
{"url": "http://www.focus-news.net/news/2018/02/04/2484803/znepolskiyat-episkop-arseniy-predstoi-velikiyat-post-poreden-shans-da-se-podlozhim-na-bezpristrastniya-sad-na-savestta-si-i-da-otsenim-svoya-zhivot-i-postapki.html", "text": "Предстои Великият пост – пореден шанс да се подложим на вътрешния съд на съвестта си. Това каза Знеполският епископ Арсений пред събралите се десетки вярващи след края на архиерейската света Литургия по повод Неделя на Блудния син в храм „Св. Марина“, предаде репортер на Радио „Фокус“ – Пловдив. Според Знеполския епископ Арсений постите са особено време в живота на всеки един от нас. „Постът ни се дава, за да преосмислим всичко, да оценим своя живот, да оценим своите постъпки и мисли, да се разкаем, да се помолим на Господ за опрощение на своите грехове и за избавление от греховния плен“, каза епископ Арсений.\r\n„Разкаяние означава осъзнаване на своята неправда, на своето заблуждение, ако човек разбира, че извършва грях, че действително това разрушава неговата душа и затваря пред него дверите на Царството Небесно. За съжаление, абсолютното мнозинство от хората всячески се опитва да оправдае този грях, да го представи не като грях, а като един от моделите на поведение на съвременния човек. А безбожната масова псевдокултура поддържа този страшен мит и го разпространява, отравяйки съзнанието най-напред на младите хора. Ние знаем, че мнозина и днес отправят хула към Църквата, само защото тя не престава да нарича греха с истинското му име“, коментира Знеполският епископ Арсений. По думите му е много важно човек, извървял пътеката на греха, да се окаже способен да пренесе покаяние. „Първата крачка на този път е отказът от всякакво оправдание на самия себе си – да спрем да се оправдаваме и да обвиняваме другите. Макар може би външните обстоятелства и вътрешните чувства да предразполагат човека към извършване на грях, той не трябва да оправдава греха при никакви обстоятелства. Даже ако някой не може да скъса с този грях и не може внезапно да измени своя живот, той трябва да помни, че грехът е грях и мистически разрушава тялото и душата на човека“, подчерта епископ Арсений.\r\nТази година Великденски пости започват от понеделника след Сирни Заговезни на 18 февруари и продължават до 8 април. Великденските пости са най-строгите пости в годината и през тях са забранени църковните бракове. Затова и една от популярните дати за сватби в годината е последната събота преди постите, а сватбения сезон на практика започва с приключването им.\r\nТони МИХАЙЛОВ", "date": "2018.02.04", "title": "Знеполският епископ Арсений: Предстои Великият пост – пореден шанс да се подложим на безпристрастния съд на съвестта си и да оценим своя живот и постъпки"}
{"url": "http://www.focus-news.net/news/2018/02/04/2484795/elena-aleksandrova-rim-blagoevgrad-godinite-prekarani-ot-gotse-delchev-v-solunskata-balgarska-mazhka-gimnaziya-do-golyama-stepen-predopredelyat-patya-mu-na-revolyutsioner.html", "text": "Годините, прекарани от Гоце Делчев в Солунската българска мъжка гимназия, до голяма степен предопределят пътя му на революционер. Това каза за Радио „Фокус“ – Пирин историкът и уредник в Регионален исторически музей – Благоевград Елена Александрова по повод 146 години от рождението на големият български революционер. По думите ѝ именно в гимназията Делчев взема участие в революционния кръжок, а след като председателят на кръжока Борис Сарафов завършва училище и напуска гимназията, Гоце Делчев поема неговите функции. Александрова отбеляза, че също така Делчев участва в Младежка революционна дружина в София, която  издава и има специален орган „Лоза“, в който са прокламирали идеите за революционна обстановка и ситуация в Македония, за нейното Освобождаване от Османска власт. По отношение ранните години на революционера Александрова заяви, че Гоце Делчев е роден в град Кукуш в многодетното семейството на Никола Делчев. „Той е първородният син. Преди него в семейството има две дъщери, но раждането на Гоце Делчев се е приело с особена радост, защото той е първородната мъжка рожба. След него се раждат още трима сина – Мицо, Милан и Христо, както и още няколко дъщери. Гоце Делчев учи в родния си град, а след това продължава образованието си в Солунската българска мъжка гимназия и намеренията на баща му са били да го направи търговец, за да продължи семейната традиция, но по настояване на други интелигентни българи от Кукуш самият Никола Делчев осъзнава идеята, че момчето трябва да продължава да се развива, тъй като той е бил изключително добър и буден младеж“, заяви Александрова. Тя добави, че след Солунската гимназия е приет във Висшето военно училище в София, но не успява да продължи военната си кариера, тъй като през 1894 година, когато е въдворен в 22-ри Тракийски полк, който е бил на гарнизон в Пазарджик е убит министър-председателят Стефан Стамболов. „След това започват масови обиски и в квартирата на Гоце Делчев е открита революционна литература, което веднага сигнализира властите и той е отстранен от военна служба и изключен от военното училище“, добави Александрова. По-късно с писмо и предложение от Екзархията Гоце Делчев е назначен първоначално като учител в Щип през 1894 година, където през това време е и Дамян Груев. Именно по това време започва и тяхната много близка дружба. „Учителските години на Гоце Делчев продължават след 1894 година в Пиринския край. След една афера, след едно предателство в Щип, той е уволнен от Османските власти и му е забранено да преподава в този край на Македония. Тогава по настояване на Екзарха и по негово собствено той идва в Пиринско като учител в Банско, но основната му идея е била да създава комитети. Именно от Гоце Делчев са създадени революционните комитети първо в Банско, в дома на Димитър Тодев, в Разлог, в Белица, в Горна Джумая и селата около града“, заяви Александрова. Тя отбеляза, че учителстването му в Банско всъщност е последното за него като екзархийски учител, защото от тук насетне Гоце Делчев изцяло се отдава на революционната идея.\r\nЛивия НИНОВА", "date": "2018.02.04", "title": "Елена Александрова, РИМ – Благоевград: Годините, прекарани от Гоце Делчев в Солунската българска мъжка гимназия, до голяма степен предопределят пътя му на революционер"}
{"url": "http://www.focus-news.net/news/2018/02/04/2484798/znepolskiyat-episkop-arseniy-v-nedelya-na-bludniya-sin-otbelyazvame-osaznavaneto-i-obrashtaneto-na-greshnika-kam-boga.html", "text": "В Неделя на Блудния син отбелязваме осъзнаването и обръщането на грешника към Бога. Това каза Знеполският епископ Арсений пред събралите се десетки вярващи след края на архиерейската света Литургия в храм „Св. Марина“, предаде репортер на Радио „Фокус“ – Пловдив. По време на богослужението бе прочетена Притчата за Блудния син, също Посланието на свети апостол Павел до коринтяните. „Думата „блуд“, с която се обозначава грехът на плътската нечистота, грехът, разрушаващ целомъдрието на човека, в славянския език означава заблуждение, оттук и блуждая – лутам се, заблуждавам се. „Блуд“ и „заблуждение“ са думи от един и същи корен. В резултат на заблуда, на загуба на житейски ориентир и разрушаване на системата от нравствени ценности човек започва да се отнася пренебрежително към своето тяло и встъпвайки в нечисти отношения с другите, нанася на своето тяло вреда“, каза Знеполският епископ Арсений.\r\n„В днешното отдалечено от вярата в Бога обществено съзнание се е утвърдило мнение, че този грях не нанася никаква вреда на човешкото тяло, с някои изключения, за които всички добре знаят. Това не е вярно. Вреда на човешкото тяло нанася не само физическата болест, а и докосването до него и на тъмната сила. А чрез блуда именно тъмната и зла сила се докосва до човека, защото човешкото тяло е призвано да бъде храм и вместилище на Светия Дух. И колко удивително точно и силно е казано всичко това в посланието на св. ап. Павел до коринтяни, човек наврежда на себе си с блудната страст и става неспособен да влезе в Царството Божие. Затова и апостолът казва – „Блудници няма да наследят Царството Божие“, добави епископ Арсений.\r\n„Какво тогава означава в светлината на тези страшни думи удивителната Притча за Блудния син, който получил наследството от баща си, отишъл в далечна страна и там разпилял с блудници всичко, което му било дадено? Защо баща му не го прогонил, когато той вече умирайки от глад решил вече да са върне в бащиния дом? Така по човешки разбираемо предал баща си, предал семейството си, роднини и близки, взел парите, тръгнал и разпилял всичко в блуд. Може би такъв човек трябва да бъде сурово наказан или въобще лишен от общение? А бащата приема сина си, облича го в най-хубавите дрехи, поставя на ръката му пръстен, а разкървавените му боси нозе биват измити с вода и обути в обувки. Заколва се угоеното теле, та радостта от завръщането на Блудния син да бъде споделена и от другите. Напълно очевидно е, че бащата, приемащ Блудния син, е сам Бог“, посочи Знеполският епископ Арсений. Той заяви, че в днешния прелюбодеен и грешен род, грехът на блуда е разпространен дотолкова, че поразява почти всеки човек. „В мнозина може да възникне отчаяние, защото е казано – блудници няма да наследят Царството Божие. Но днешната притча помага на всеки един от нас да разбере думите на свети апостол Павел. Няма такъв грях, освен хулата към Светия Дух, който Бог не би простил, ако човек искрено се разкайва за него“, каза епископ Арсений.\r\nТой призова днес Притчата за Блудния син да стане голям източник на надежда за всички нас, че Бог ще ни прости и изцели от греховете ни, настоящи и минали, че ще ни помогне да намерим мир и житейска радост в общение с Него само тогава, когато ние пренесем покаяние и се разкайваме за своите грехове.\r\nТони МИХАЙЛОВ", "date": "2018.02.04", "title": "Знеполският епископ Арсений: В Неделя на Блудния син отбелязваме осъзнаването и обръщането на грешника към Бога"}
{"url": "http://www.focus-news.net/news/2018/02/04/2484804/api-okolo-17-mln-godishni-vinetki-za-leki-avtomobili-sa-pusnati-za-prodazhba-v-targovskata-mrezha.html", "text": "Близо 3.2 млн. броя са винетките за различните видове и категории превозни средства в търговската мрежа. От тях около 1.7 млн. броя са годишните винетки за леки автомобили. Това съобщиха от пресцентъра на Агенция \"Пътна инфраструктура\". Стикери се продават в над 3 000 разпространителски пункта. От тях 372 броя са с денонощен режим на работа. Това са големите бензиностанции, офисите на „Български пощи“, областните пътни управления и гранично контролно-пропускателните пунктове.\r\nПълният списък на пунктовете за продажба на винетки е публикуван на интернет страницата на АПИ - .  \r\nАгенция „Пътна инфраструктура” апелира шофьорите, които не са успели да закупят нужния им винетен стикер да сигнализират на e-mail: press@api.bg.\r\nДнес не е постъпила нито една заявка за винетни стикери от обект за крайна дистрибуция в София. На 3 февруари са постъпили и изпълнени 3 заявки за годишни винетки за леки автомобили за три търговски обекти в столицата.\tЗа първи път годишната винетка за всички превозни средства важи за срок от една година от датата на купуването ѝ. Ако шофьор си купи стикер например на 3 март 2018 г., когато тръгва на път за Националния празник и трите почивни дни, то той ще важи до 2 март 2019 г. Винетката се перфорира в търговския обект от продавача на стикера. Необходимо е да се изиска и касова бележка с вписан регистрационен номер на превозното средство, която трябва да се пази.", "date": "2018.02.04", "title": "АПИ: Около 1.7 млн. годишни винетки за леки автомобили са пуснати за продажба в търговската мрежа"}
{"url": "http://www.focus-news.net/news/2018/02/04/2484806/dobrich-v-kavarna-byaha-otbelyazani-140-godini-ot-osvobozhdenieto-na-grada.html", "text": "С общоградско поклонение днес жителите и гостите на Каварна отбелязаха 140 години от Освобождението на града от османско владичество. Това съобщиха от пресцентъра на Община Каварна. В церемонията по поднасяне на венци и цветя пред паметника „Защитата на Каварна“ участваха кметът на Каварна Нина Ставрева, зам.-кмета Йордан Йорданов, представители на Общински съвет – Каварна, представители на общинската администрация, Народно читалище “Сългасие-1890“, Исторически музей - Каварна, училища и детски градини, политически партии и граждани.\r\nПреди 140 години нашият град е бил освободен от смели хора. Свеждаме чела пред подвига на всички свидни жертви – каварненци и други воини, дали живота си за свободата, на която се радваме и днес.\r\nВ словото си директорът на Исторически музей – Каварна Пенко Георгиев подчерта ролята на историческото „Каварненско въстание“ за Освобождението на Добруджа и Каварна. „Каварненци високо ценят подвига на своите деди и прадеди, вдигнали се задружно с оръжие в ръка да отвоюват свободата на своя град“, посочи той.", "date": "2018.02.04", "title": "Добрич: В Каварна бяха отбелязани 140 години от Освобождението на града"}
{"url": "http://www.focus-news.net/news/2018/02/04/2484808/sofiyska-voda-vremenno-shte-prekasne-vodosnabdyavaneto-v-chast-ot-zhk-sveta-troitsa-na-5-fevruari.html", "text": "„Софийска вода” временно ще прекъсне водоснабдяването в част от жк. „Света троица“ на 5 февруари. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. „Зайчар“, жк. „Света троица“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: по ул. „Зайчар“ от ул. „Цар Симеон“ до ул. „Пиротска“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Зайчар“ ъгъла с ул. „Цар Симеон“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.02.04", "title": "„Софийска вода” временно ще прекъсне водоснабдяването в част от жк. „Света троица“ на 5 февруари"}
{"url": "http://www.focus-news.net/news/2018/02/04/2484809/blagoevgrad-s-podnasyane-na-tsvetya-i-ventsi-pred-pametnika-na-gotse-delchev-v-grada-byaha-otbelyazani-146-godini-ot-rozhdenieto-na-revolyutsionera.html", "text": "С поднасяне на цветя и венци пред паметника на Гоце Делчев, намиращ се на площад „Македония“, благоевградската общественост отбеляза 146 години от рождението му, предаде репортер на Радио „Фокус“ – Пирин. Тържествената церемония започна с изпълнение на химна на Република България, след което ученици от местно училище припомниха пред стотиците жители и гости на областния център факти от биографията на националния герой. Сред официалните гости на събитието бяха заместник областният управител Иван Стоянов, заместник-кметът на Община Благоевград Зорница Кралева, народният представител и областен координатор на ПП ГЕРБ Даниела Савеклиева, представители на политически партии, културни институции като Регионален исторически музей – Благоевград и Регионална библиотека „Димитър Талев“, преподаватели и студенти от Югозападен университет „Неофит Рилски“, както и десетки граждани.„Фокус“ припомня:\r\nГеорги Делчев е един от най-значимите български революционери, водач и идеолог на Българските македоно-одрински революционни комитети, по-късно известни като Вътрешна македоно-одринска революционна организация. Национален герой в България и Република Македония. Използва псевдоними като Ахил, Миндизот. Гоце Делчев е роден в Кукуш, тогава в Османската империя (днес Килкис Гърция), през 1872 година в семейството на Никола и Султана Делчеви, като неговите братя Милан, Димитър и Христо Делчеви също са революционери от ВМОРО. Завършва българско униатско начално училище, а след това българска екзархийска прогимназия в родния си град, след което продължава образованието си в Солунската българска мъжка гимназия „Св. св. Кирил и Методий“, където създава таен революционен кръжок заедно с Даме Груев, Гьорче Петров и Борис Сарафов.\r\nЛивия НИНОВА", "date": "2018.02.04", "title": "Благоевград: С поднасяне на цветя и венци пред паметника на Гоце Делчев в града бяха отбелязани 146 години от рождението на революционера"}
{"url": "http://www.focus-news.net/news/2018/02/04/2484810/iliana-benovska-g-n-borisov-shte-se-preborite-li-s-ezika-na-omrazata-v-sotsialnite-mrezhi-i-s-zhaltite-novini.html", "text": "Чест за България е да председателства ЕС. Работим да вдигнем авторитета си в Европа и пред света. Политиците ни се кълнат, че вдигат нивото на национално-отговорната политика. Това коментира журналистът Илиана Беновска, водещ на предаването „Беновска пита” по Канал 3 и К2, съобщиха от екипа на предаването. \r\nДо тук добре, но какво се случва реално? При нещастен случай загина малкото момченце на един баща, на един човек – Ивайло Московски. Не знам има ли нормален човек, който да не застине от ужас и да не сподели мъката на Московски и семейството му. Гнус ме е да си припомня какво се изля в така наречените „свободни социални мрежи“ от знайни и незнайни „герои“, опияняващи се от злоба и давещи се в собствените си словесни фекалии, зарадвани от „свободата на словото“.\r\n Скъпи Ивайло, затвори очи и бъди силен! \r\nУважаеми господин Борисов, Вие, обаче, отворете широко очи. И също бъдете силен – само че силен да прережете корена на  злото. Така наречената, „свобода на словото“ затъва все по-дълбоко в калта на фалшивите и жълтите новини – кръв, убийства, извращения, ежедневие са гадостите на анонимни хейтъри в така наречените „свободни социални мрежи“, където всеки има право да кълне, да убива с думи, да тържествува над човешката трагедия…Бог да Ви е на помощ! И направете така, че дяволът да не може да е на помощ на онези, които ще се опитат да Ви попречат.  \r\nГ-н Борисов, ще се преборите ли с езика на омразата в социалните мрежи и с жълтите новини?\r\nАз съм Беновска и питам.", "date": "2018.02.04", "title": "Илиана Беновска: Г-н Борисов, ще се преборите ли с езика на омразата в социалните мрежи и с жълтите новини"}
{"url": "http://www.focus-news.net/news/2018/02/04/2484811/vremenno-e-prekasnata-programata-na-radio-fokus-pirin-poradi-tehnicheska-avariya.html", "text": "Временно е прекъсната програмата на Радио „Фокус“ - Пирин поради техническа авария. Излъчването ще бъде възстановено до 14.00 часа. Можете да слушате радиото онлайн на сайта на .", "date": "2018.02.04", "title": "Временно е прекъсната програмата на Радио „Фокус“ - Пирин поради техническа авария"}
{"url": "http://www.focus-news.net/news/2018/02/04/2484805/b92-sarbiya-zasileno-politseysko-prisastvie-v-atina-zaradi-protesta-za-imeto-na-makedoniya.html", "text": "Демонстранти започнаха да пристигат в Атина рано сутринта в неделя за да участват в провеждането на демонстрацията относно името на Македония. Заради очаквания голям брой участници на митинга, полицейското присъствие в града е подсилено до изключително високи нива, съобщава сръбската медия B92. \r\nОчаква в протеста да вземат участие и водещи фигури от най-голямата опозиционна формация „Нова демокрация“, чийто лидер Кирякос Мицотакис заяви, че партията му ще прояви уважение едновременно към тези, които са решили да вземат участие в протеста, както и хората, които се противопоставят на демонстрацията. Подкрепата си за митинга изрази и бившия гръцки премиер Антонис Самарас, който заяви, че това ще бъде „голям ден за нашата страна“. \r\nНякои централни части на Атина и три от метростанциите в столичното метро няма да работят в продължение на около 10 часа. Според някои източници броят на полицаите в града ще бъде около 4000 души.: Цанко Цолов", "date": "2018.02.04", "title": "B92 (Сърбия): Засилено полицейско присъствие в Атина заради протеста за името на Македония"}
{"url": "http://www.focus-news.net/news/2018/02/04/2484807/iliana-benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: експредседателят на 44-тото НС от ГЕРБ Димитър Главчев, Светлана Шаренкова от Националния съвет на БСП, изпълнигелният директор на БАИ Стамен Янев и управителят на JobTiger Светлозар Петров. Повторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.02.04", "title": "Илиана Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/02/04/2484815/pregled-na-mezhdunarodnite-novini-do-13-chasa-agentsiya-fokus.html", "text": "Сирийски специални части с помощна на сили на руската авиация проучват базата на терористите, които свалиха в събота руския самолет Су-25. Малко след инцидента, при който загина и пилотът на изтребителя, руските военновъздушни сили нанесоха удар по мястото и унищожиха всички 30 души намиращи се в базата. На мястото е намерен преносим зенитно-ракетен комплекс, който предстои да бъде изучен. Според разпространената информация, в следващите няколко дни ще бъде известен произхода на оръжието. \r\n*** Демонстранти започнаха да пристигат в Атина рано сутринта в неделя за да участват в провеждането на демонстрацията относно името на Македония. Заради очаквания голям брой участници на митинга, полицейското присъствие в града е подсилено до изключително високи нива. \r\nОчаква в протеста да вземат участие и водещи фигури от най-голямата опозиционна формация „Нова демокрация“, чийто лидер Кирякос Мицотакис заяви, че партията му ще прояви уважение едновременно към тези, които са решили да вземат участие в протеста, както и хората, които се противопоставят на демонстрацията. Подкрепата си за митинга изрази и бившия гръцки премиер Антонис Самарас, който заяви, че това ще бъде „голям ден за нашата страна“. \r\nНякои централни части на Атина и три от метростанциите в столичното метро няма да работят в продължение на около 10 часа. Според някои източници броят на полицаите в града ще бъде около 4000 души.\r\n*** Иранският президент Хасан Роухани определи в неделя новата ядрена стратегия на САЩ като заплаха към Русия.\r\n„Американците безсрамно заплашват Русия с нови атомни оръжия“, заяви в неделя по време на своя реч държавният глава. В своето изявление, излъчено по местна телевизия, Роухани добави също така, че „същите хора, които уж вярват, че използването на оръжия за масово унищожение е престъпление срещу човечеството… говорят за нови оръжия, с които да заплашват или използват срещу своите противници“. \r\nПо-рано външният министър Мохамад Джавад Зариф заяви, че новата ядрена стратегия на САЩ „приближава човечеството към унищожение“. \r\n*** Германският канцлер Ангела Меркел заяви в неделя, че все още не е ясно кога ще бъде постигнато окончателно коалиционно споразумение между Съюза (ХДС/ХСС) и Германската социалдемократическа партия. \r\nМалко преди да започнат разговорите между двете политически сили, канцлерът отбеляза, че това е „решаващият кръг от преговорите“, но „все още не е възможно да се каже колко ще продължи той“.\r\n„Имахме добри сондажи вчера (събота, трети февруари – бел. пр.), но все още има важни въпроси за решаване“, подчерта Меркел, според която неделните разговори ще бъдат трудни. \r\n*** Анкара предупреди американските военни, намиращи се в редиците на кюрдските „Отряди за народна самоотбрана“, че могат да станат жертва на удари от страна на турските военновъздушни сили, според съобщение, направено от турския вицепремиер Бекир Боздаг. \r\nВ интервю за местна телевизия, Боздаг е заявил, че „ако „Отрядите за народна самоотбрана“(YPG) не напуснат град Манбидж, ние ще започнем военна операция в този регион на Сирия, както и в района на изток от р. Ефрат. При това американските военни в редиците на групировката ще станат цел на нашите военновъздушни сили“. \r\nПо-рано тази седмица Боздаг призова Вашингтон да положи усилия за предотвратяване ан сблъсъци между американски и турски военни в Северна Сирия. \r\n*** Лошото време в Москва доведе до жертви, съобщава кметът на руската столица Сергей Собянин. По данни на общината, един човек е загинал вследствие на паднало дърво върху част от електропреносната мрежа, други двама са ранени. \r\nСпоред официални данни, 360 дървета са били съборени от вятъра в Москва.\r\n„Днес изглежда, че ситуацията ще се влоши“, отбеляза Собянин в една от социалните мрежи. Градоначалникът призова гражданите да стоят далеч от жици и дървета, тъй като в неделя се очаква скоростта на вятъра да достигне до 20 метра в секунда. Очаква се също така силният снеговалеж да продължи поне до понеделник сутринта. \r\n*** Почти 100 бунтовници са убити в Афганистан в рамките на антитерористична операция, проведена на територията на страната, съобщиха от министерството на отбраната. По време на операцията също така е иззето голямо количество оръжие, използвано от бунтовниците. Говорителят на ведомството не е дал информация относно наличието на жертви или ранени от правителствените военни.\r\n*** В събота Сирия отрече отправените от САЩ обвинения, според които режимът в Дамаск все още използва боен газ зарин срещу бунтовниците в Източна Гута.\r\n„Външното министерство осъжда тези погрешни обвинения на САЩ, според които сирийското правителство използва химически оръжия в Източна Гута“, са заявили от външното ведомство, цитирани от държавната агенция SANA. Съгласно разпространеното съобщение, „твърденията че сирийската държава използва хлорен газ в един момент и зарин в следващия показват, че тези обвинения са нищо повече от лъжи“, допълниха от министерството.\r\nВ петък министърът на отбраната на САЩ Джеймс Матис изрази своите съмнения, че Дамаск може да е използвал зарин отново, позовавайки се на данни от бунтовнически и неправителствени организации, като обаче отбеляза, че към момента Вашингтон не разполагат с доказателства по въпроса. \r\n*** Седем турски войници са загинали в събота по време на операция „Маслинова клонка“ в сирийската провинция Африн. Съгласно разпространените данни, петима от тях за били убити след атака срещу танк, извършена от кюрдските „Отряди за народна самоотбрана“, североизточно от град Африн. Другите двама военни са загинали по-рано. По-късно бе организира въздушен удар срещу позиции на кюрдската групировка, считана от Анкара като терористична. \r\nСпоред официални данни общо 14 турски военни са загинали в операцията от нейното начало на 20 януари насам.\r\n***", "date": "2018.02.04", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/02/04/2484813/pazardzhik-gerb-razdade-kurban-po-povod-zhertvite-ot-patnotransportni-proizshestviya-v-stranata.html", "text": "В Неделята на Блудния син, отбелязвана през тази година от Православната църква на 4 февруари, ГЕРБ - Пазарджик раздаде курбан срещу увеличението на жертвите от пътнотранспортни произшествия. Това съобщиха от офиса на ГЕРБ - Пазарджик. Молебенът за покой на душите на загиналите българи в катастрофи се състоя в катедралния храм „Успение на Света Богородица“ и на него присъстваха областният координатор на ГЕРБ Найден Шопов, народният представител Десислава Тодорова, общинският ръководител Гинче Караминова, общински съветници, представители от ГЕРБ от низовите организации по селата от община Пазарджик и много граждани. По време на богослужението бе прочетена Притчата за Блудния син. А в края и архиерейският наместник  отец Яков даде напътствия на миряните да не се поддават на греха, за да водят богоугоден живот. Курбанът беше благословен от отец Максим и раздаден на желаещите.", "date": "2018.02.04", "title": "Пазарджик: ГЕРБ раздаде курбан по повод жертвите от пътнотранспортни произшествия в страната"}
{"url": "http://www.focus-news.net/news/2018/02/04/2484816/blagoevgrad-shestvie-po-povod-110-godini-ot-smartta-na-manush-voyvoda-shte-se-provede-do-lobnoto-mu-myasto-nad-selo-dolna-ribnitsa.html", "text": "Шествие по повод 110 години от смъртта на Мануш войвода ще се проведе до лобното му място над село Долна Рибница. Това съобщи за Радио „Фокус“ – Пирин Митко Тасев, председател на сдружение „Македонски комити“, което е организатор на събитието. Сборният пункт е центъра на населеното място. Шествието започва минути след 13.00 часа. „Програмата е следна: тръгване към местността Трънката с носии, венци и гайдари ще съпровождат шествието. След пристигане ще има приветствено слово, панихида, запознаване с историята за героичната битка, закриване на мероприятието с минута мълчание за почит на загиналите герои“, каза още Тасев. В събитието ще вземат участие представители на общинска администрация – Петрич, кметове по населени места, представители на Исторически музей – Петрич, НПО „Млад Планинар”, Клуб ”Бела Екстрийм”, ТД ”Калабак”, Сдружение ”Родопски Хайдути”, жители и гости на община Петрич.\r\nЛивия НИНОВА", "date": "2018.02.04", "title": "Благоевград: Шествие по повод 110 години от смъртта на Мануш войвода ще се проведе до лобното му място над село Долна Рибница"}
{"url": "http://www.focus-news.net/news/2018/02/04/2484817/abc-news-nyakolko-dushi-sa-raneni-sled-katastrofa-na-patnicheski-i-tovaren-vlak-v-sasht.html", "text": "Няколко души са ранени след катастрофа на товарен с пътнически влак, пътуващ от Ню Йорк за Маями, съобщава ABC news, като се позовава на данни от компанията „Амтрак“, собственик на пътническия влак. Инцидентът е станал на територията на Южна Каролина в 2:35 часа през нощта в събота (местно време). Съгласно разпространените данни, дерайлирали са водещият и първите няколко вагона на пътническото превозно средство. Изясняват се причините около инцидента. \r\nКъм момента в близка болница са приети 25 души с леки наранявания. : Цанко Цолов", "date": "2018.02.04", "title": "ABC news: Няколко души са ранени след катастрофа на пътнически и товарен влак в САЩ"}
{"url": "http://www.focus-news.net/news/2018/02/04/2484812/ria-novosti-siriyski-spetsialni-chasti-prouchvat-bazata-na-teroristite-svalili-ruskiya-samolet-su-25.html", "text": "Сирийски специални части с помощна на сили на руската авиация проучват базата на терористите, които свалиха в събота руския самолет Су-25, съобщава РИА Новости. Малко след инцидента, при който загина и пилотът на изтребителя, руските военновъздушни сили нанесоха удар по мястото и унищожиха всички 30 души намиращи се в базата. По данни на руската агенция, на мястото е намерен преносим зенитно-ракетен комплекс, който предстои да бъде изучен. Според разпространената информация, в следващите няколко дни ще бъде известен произхода на оръжието. : Цанко Цолов", "date": "2018.02.04", "title": "РИА Новости: Сирийски специални части проучват базата на терористите, свалили руския самолет Су-25"}
{"url": "http://www.focus-news.net/news/2018/02/04/2484796/pet-ekipa-na-avariyna-pomosht-i-preventsiya-rabotyat-v-sofiya-po-otstranyavane-na-posledstviyata-ot-silniya-vyatar.html", "text": "Пет екипa на дирекция „Аварийна помощ и превенция“ са реагирали днес до 11.00 часа на 26 сигнали за паднали клони, дървета, ламарини от обшивки на покриви, огради и наклонени билбордове. Това съобщиха от пресцентъра на Столична община. \r\nПрез изминалата нощ екипите са отстранили паднали клони върху пътните платна под моста на Захарна фабрика, на бул. „Евлоги и Христо Георгиеви“ и при Руското посолство, в природен парк \"Витоша\" и при Драгалевския манастир.", "date": "2018.02.04", "title": "Пет екипa на „Аварийна помощ и превенция“ работят в София по отстраняване на последствията от силния вятър"}
{"url": "http://www.focus-news.net/news/2018/02/04/2484818/ingrgartsiya-golemiyat-miting-za-imeto-makedoniya-na-ploshtad-sintagma-e-v-gotovnost-da-zapochne.html", "text": "Големият митинг за името Македония на площад \"Синтагма\" в гръцката столица е готов да започне, предава местното електронно издание \"In.gr\" и допълва, че атинската полиция е поставена в пълна готовност да не се допуснат ексцесии.\r\nОт 10, 00 ч. тази сутрин са затворени станциите на метрото на \"Омания\", \"Синтагма\" и при Атинския университет.\r\nСпоред изданието хиляди  протестиращи от цяла Гърция са започнали да пристигат в столицата от рано сутринта. Иван ЛАЗАРОВ", "date": "2018.02.04", "title": "\"In.gr\"(Гърция): Големият митинг за името Македония на площад \"Синтагма\" е в готовност да започне"}
{"url": "http://www.focus-news.net/news/2018/02/04/2484820/ministar-ekaterina-zaharieva-shte-se-sreshtne-s-ministara-na-vanshnite-raboti-i-nasarchavane-na-targoviyata-na-malta-karmelo-abela-na-5-fevruari.html", "text": "Заместник министър-председателят и министър на външните работи Екатерина Захариева ще приеме на 5 февруари 2018 г. министъра на външните работи и насърчаване на търговията на Република Малта Кармело Абела. Това съобщиха от пресцентъра на Министерството на външните работи. Министър Абела е част от официална делегация, ръководена от президента на Република Малта Мари-Луиз Колейро Прека, която е на посещение в България в периода 4 - 6 февруари 2018 г. \r\nАкцент в разговора на двамата първи дипломати ще бъдат приоритетите на Българското председателство на Съвета на ЕС и ключовата за страната ни тема за европейската перспектива на Западните Балкани. Захариева и Абела ще обсъдят още Брекзит, бъдещето на Европейския съюз, общата миграционна политика, както и други теми от европейския и международен дневен ред. \r\nСлед срещата си Захариева и Абела ще направят изявления за медиите около 16.40 часа в МВнР.", "date": "2018.02.04", "title": "Министър Екатерина Захариева ще се срещне с министъра на външните работи и насърчаване на търговията на Малта Кармело Абела на 5 февруари"}
{"url": "http://www.focus-news.net/news/2018/02/04/2484822/ivan-ivanov-bsp-pravitelstvoto-zapochna-da-razdava-sredstva-ednolichno-i-na-kalpak-bez-nikakvi-obyasneniya.html", "text": "„Правителството започна да раздава средства, еднолично и на калпак, затова е редно Сметната палата да се произнесе по този въпрос. Защото е притеснително, че всичко се случва на тъмно”. Това каза народният представител от ПГ на „БСП за България” Иван Иванов пред БНР, съобщиха от пресцентъра на НС на БСП. Той припомни, че когато се гласуваше бюджетът за 2018 г., всичко това, което премиерът прилага сега като свое еднолично решение, е било заложено в алтернативния бюджет на БСП. \"Управляващите отхвърлиха всички наши предложения, но в един момент се оказа, че всичко това, което ние предлагахме, е възможно”, каза още народният представител. Той заяви, че въпросът е защо пари се раздават по този начин и с какви мотиви премиерът Борисов го прави. Иванов добави, че са неясни критериите за раздаване на такива средства на общините и много кметове питат как да кандидатстват, за да ги получат и те. „След промените в Закона за публичните финанси се оказа, че Борисов и правителството са над законите и Конституцията и раздават пари без никакви обяснения”, възмути се Иванов. Той припомни, че  по времето на кабинета на Орешарски, правителството също е отделило пари за общините. „Разликата е, че тогава имаше ясно разписани критерии и парите бяха заложени в бюджета. Сега това нещо отсъства”, каза още той.  \r\nИван Иванов отбеляза, че практиката за раздаване на средства на общини е започнала преди няколко години и това е механизъм на Бойко Борисов да си купува гласове и влияние. „Очаквам ГЕРБ да не се съгласят на проверка от Сметната палата, защото механизмът за разпределяне на публичния финансов ресурс е доста привлекателен, за да се откажат управляващите от него”, каза още социалистът.  Иванов бе категоричен, че опозицията ще бъде остра и в дискусиите по тази тема, защото гражданите трябва да разберат, че  данъците им не се харчат по правилния начин. Народният представител заяви още, че ситуацията не се капсулира в отделни случаи, като Хасково и Септември. „Моделът на срастване на партия и държава е характерен вече за почти цялата страна. Септември е поредното доказателство за това по какъв начин се управлява чрез шуробаджанащина”, добави той.", "date": "2018.02.04", "title": "Иван Иванов, БСП: Правителството започна да раздава средства, еднолично и на калпак без никакви обяснения"}
{"url": "http://www.focus-news.net/news/2018/02/04/2484821/fox-news-pone-dvama-dushi-sa-zaginali-pri-vlakovata-katastrofa-v-yuzhna-karolina.html", "text": "Поне двама души са загинали при катастрофата между пътнически и товарен влак в американския щат Южна Каролина, съобщава телевизионният канал FOX news.\r\nДруги 50 души са ранени и транспортирани в близка болница, съобщиха местните власти. \r\nНа пътническия влак, чийто първи няколко вагона са дерайлирали, са се намирали около 140 пътници и осем души екипаж. : Цанко Цолов", "date": "2018.02.04", "title": "FOX news: Поне двама души са загинали при влаковата катастрофа в Южна Каролина"}
{"url": "http://www.focus-news.net/news/2018/02/04/2484824/pazardzhik-173-ot-smartnite-sluchai-v-oblastta-sa-v-rezultat-na-rakovi-zabolyavaniya.html", "text": "В област Пазарджик през 2016 година злокачествените новообразувания са втората по относителен дял причина за смърт. Това съобщиха по повод Световния ден за борба с рака, който отбелязваме днес (4 февруари) от РЗИ - Пазарджик. От Здравната инспекция уточниха, че 17.3% от всички смъртни случаи в областта са именно в резултат на ракови заболявания. Профилактиката е най-ефективната дългосрочна стратегия за борба с глобалната епидемия на рака. Важно е да се предприемат мерки срещу основните рискови фактори: тютюнопушенето, ниската физическа активност, затлъстяването и излишното тегло, употребата на алкохол, инфекциите (като човешкия папилома вирус), замърсената околна среда, йонизиращите лъчения и др. В целите за борба с глобалната епидемия на рака и неинфекциозните заболявания е необходимо да се създаде база за наблюдение на тенденциите и оценка на прогреса, достигнат в страните в борбата с епидемията. От 30 до 50% от раковите заболявания могат да се избегнат, ако живеем здравословно, а в сферата на общественото здравеопазване се приемат мерки, каквито са имунизациите срещу канцерогенните инфекции. Редица онкологични заболявания могат да бъдат установени в ранен стадий и с правилна и навременна терапия могат да бъдат излекувани, а в късен стадий с качествена палиативна помощ могат да се облекчат страданията на болните.", "date": "2018.02.04", "title": "Пазарджик: 17.3% от смъртните случаи в областта са в резултат на ракови заболявания"}
{"url": "http://www.focus-news.net/news/2018/02/04/2484800/protothema-gartsiya-na-ploshtad-sintagma-se-sabraha-veche-nyakolko-hilyadi-dushi.html", "text": "Няколко хиляди души са се събрали към 12:00 часа на атинския площад „Синтагма“ в рамките на протеста против включването на думата „Македония“ в името на бившата югославка република, пише гръцкото издание Protothema. Организаторите очакват рекорден брой хора да присъстват на демонстрацията, като за целта са организирани над 1500 автобуса от цялата страна. Приготвен е и 150-метров гръцки флаг.\r\nЗа 12:00 часа е насрочен и контрапротестът, организиран от анархистите и антишастите в Гърция, който ще се проведе само на 800 метра от Синтагма. : Цанко Цолов", "date": "2018.02.04", "title": "Protothema (Гърция): На площад „Синтагма“ се събраха вече няколко хиляди души"}
{"url": "http://www.focus-news.net/news/2018/02/04/2484802/toplofikatsiya-sofiya-chetiri-kvartala-v-stolitsata-sa-s-narusheno-toplopodavane.html", "text": "Четири квартала в София са с нарушено топлоподаване вследствие на аварии. Това съобщиха за Агенция „Фокус“ от пресцентъра на „Топлофикация София“ АД. Столичните квартали, в които топлоподаването е нарушено са „Гео Милев“, „Яворов“, част от „Слатина“ и част от „Подуяне – Редута“. Екипи на дружеството работят по отстраняване на проблемите. \r\nИван ЛАЗАРОВ", "date": "2018.02.04", "title": "„Топлофикация София“: Четири квартала в столицата са с нарушено топлоподаване"}
{"url": "http://www.focus-news.net/news/2018/02/04/2484823/protothema-gartsiya-mikis-teodorakis-pristigna-na-protesta-na-ploshtad-sintagma.html", "text": "Известният гръцки композитор Микис Теодоракис, който ще постави официалното начало на протеста за името на Македония със своето обръщение, вече е пристигнал на площад „Синтагма“, където се провежда демонстрацията, пише гръцкото издание Protothema. \r\nТеодоракис ще започне своята реч в 14:00 часа, което ще постави официалното начало на протеста, въпреки че по данни на местни медии няколко хиляди души вече са се събрали на площада пред сградата на парламента. \r\nКомпозиторът бе приветстван от присъстващите с възгласи „благодаря ви много“ и „Македония е гръцка“. \r\nВ събота срещу къщата на Теодоракис бе извършена хулиганска проява от организиралите контрапротест анархисти. : Цанко Цолов", "date": "2018.02.04", "title": "Protothema (Гърция): Микис Теодоракис пристигна на протеста на площад „Синтагма“"}
{"url": "http://www.focus-news.net/news/2018/02/04/2484814/novoizbraniyat-vidinski-mitropolit-daniil-razbiraemo-e-da-ima-pristrastiya-pri-izbora-na-mitropolit-no-toy-beshe-proveden-kanonichno-i-po-bozhiyata-volya.html", "text": "Разбираемо е да има пристрастия при избора на митрополит, но той беше проведен канонично и по божията воля. Това каза новоизбраният Видински митрополит Даниил във връзка с възникналото напрежение около провеждането на избора, предаде репортер на Агенция „Фокус“. „Изборът е проведен канонично, по един установен ред и той е по Божията вола и божието благословение. А всеки един християнин цени това. Може да има различни чувства, но приемаме Божията воля и ще вървим напред. Вярвайте в Бога, с Бога всички можем да направим“, каза още той и посочи, че за вярващия човек всичко е възможно.\r\n„Първите ми думи са: „Бог да помага“, защото това е отговорно служение. И, второ, важно е да имаме единомислие и единодействие, защото народът отдавна го е казал и го е написал над входа на Народното събрание – съединението прави силата. Когато сме заедно, Бог помага. С Божията помощ напред“, каза още митрополит Даниил.\r\nВъв връзка с това, че 7 години е бил епископ в Америка той посочи, че в днешно време разстоянията се преодоляват много по-лесно, отколкото това е ставало преди десетилетия. „Близостта с родината, приятелите и семейството винаги я е имало при мен и никога не съм се чувствал чужд, за да трябва да има преход. А и нашите сънародници там са същите хора, като тези тук“, коментира той и посочи, че първото, което ще направи, е да се запознае с хората и с обстановката във Видинската епархия.\r\nЦветилена СИМЕОНОВА", "date": "2018.02.04", "title": "Новоизбраният Видински митрополит Даниил: Разбираемо е да има пристрастия при избора на митрополит, но той беше проведен канонично и по Божията воля"}
{"url": "http://www.focus-news.net/news/2018/02/04/2484826/lokalnomakedoniya-atina-e-pod-obsadata-na-protestirashtite.html", "text": "Гръцката столица е под обсадата на протестиращите, предава скопското електронно издание \"Локално\".\r\nИзданието съобщава, че от вчера в Атина се събират демонстранти от цялата страна, включително и от островите, за участие в най-масовия митинг за името Македония.\r\n\"Локално\" се позовава на организаторите на мероприятието, според които се очаква да се съберат повече от 1 млн. души, като само автобусите ангажирани с превоз на демонстрантите са над 1500.\r\nМакедонското издание цитира лидера на опозиционната \"Нова Демокрация\", Кириякос Мицотакис, според който \"всеки има право на свободно изразяване на мнението си\" и отбелязва, че бившия премиер Андонис Самарас, който открито застава зад протестите.", "date": "2018.02.04", "title": "\"Локално\"(Македония): Атина е под обсадата на протестиращите"}
{"url": "http://www.focus-news.net/news/2018/02/04/2484827/mkd-makedoniya-s-vikove-makedoniya-zapochva-mashtabniyat-protest-v-atina.html", "text": "С викове „Македония“ и под присъствието на 19 хил. полицаи започва мащабният протест „Македония е гръцка“ в центъра на Атина, съобщава Македонското електронно издание МКД\r\n„Солун изрази позицията си, време е Атина да извика: Македония е една и е гръцка“, се казва във видеосъобщението, с което организаторите призоваха хората да се присъединят към протеста. Според тях се очаква до един милион души да се включват в демонстрацията, която ще блокира гръцката столица за 10 часа.: Цанко Цолов", "date": "2018.02.04", "title": "МКД (Македония): С викове „Македония“ започва мащабният протест в Атина"}
{"url": "http://www.focus-news.net/news/2018/02/04/2484785/pazardzhik-protestirashti-shte-blokirat-patya-varvara-velingrad-v-podkrepa-na-kmeta-na-obshtina-septemvri-marin-rachev.html", "text": "Жители на община Септември ще проведат протест в подкрепа на кмета Марин Рачев, съобщиха за Радио „Фокус“ – Пазарджик организаторите на проявата. В 12.00 часа ще бъде блокиран пътя Варвара - Велинград. Според организаторите на протеста входът за дефилето няма да бъде блокиран за дълго, за да не се създава напрежение с хората, които се прибират от Велинград и пътуват към Пазарджик или към София. Те обясниха, че ще по време на протеста ще бъдат оповестени мотивите за него.„Фокус“ припомня, че кметът на Община Септември Марин Рачев получи две обвинения от Специализираната прокуратура – за умишлена безстопанственост и сключване на неизгодна сделка.  Според Специализираната прокуратура нанесените щети на Общината са за над 13 милиона лева. Марин Рачев беше освободен на 2 февруари под парична гаранция от 250 000 лева. Около 50 жители на общината изчакаха освобождаването му от полицията в Септември, а по-рано сутринта над 100 души блокираха улицата пред Общината, за да изразят подкрепата си за кмета.\r\nВаня НИКОЛОВА", "date": "2018.02.04", "title": "Пазарджик: Протестиращи ще блокират пътя Варвара - Велинград в подкрепа на кмета на Община Септември Марин Рачев"}
{"url": "http://www.focus-news.net/news/2018/02/04/2484828/plovdiv-diskusiya-na-tema-koy-pecheli-ot-sashtestvuvaneto-na-sotsialnite-predpriyatiyai-shte-se-provede-v-grada-na-6-fevruari.html", "text": "Дискусия на тема „Кой печели от съществуването на социалните предприятия?” ще се проведе в Пловдив. Това съобщиха за Радио „Фокус“ – Пловдив организаторите от Националния алианс за работа с доброволци. Срещата ще се проведе на 6 февруари от 11.30 часа в Социално предприятие „Шивашка работилница”, което се помещава в Комплекса за социални услуги „Св. Георги”. По време на дискусията ще бъде представен опитът на неправителствения сектор в управлението на социално предприятие и дуалното обучение, като ще бъдат обсъдени връзките, партньорството, предизвикателствата и възможностите за развитие и съществуване на социалните предприятия. В срещата ще вземат участие представители на Община Пловдив, експерти от Министерство на труда и социалната политика, Агенция „Социално подпомагане“, Агенция по заетостта, също работодатели и работници в предприятието.\r\nСоциалното предприятие „Шивашка работилница“ в Пловдив е създадено от Националния алианс за работа с доброволци, като част от стратегията на организацията за подкрепа и развитие на социалното предприемачество в България. Целта е хората с нисък социален статус от уязвими групи да получат шанс за обучение и реализация на трудовия пазар чрез придобиване на трудово-социални и професионални умения по шивачество. От създаването му през 2015 година до настоящия момент своето професионално дуално обучение са завършили над 40 жени, които са трайно отпаднали от пазара на труда и за които обучението е единствен шанс и реална възможност за професионална реализация. На всички тях е предложена възможност за работа в шивашко предприятие в района.\r\nТони МИХАЙЛОВ", "date": "2018.02.04", "title": "Пловдив: Дискусия на тема „Кой печели от съществуването на социалните предприятия?” ще се проведе в града на 6 февруари"}
{"url": "http://www.focus-news.net/news/2018/02/04/2484829/mvr-trima-dushi-sa-zaginali-pri-tezhka-katastrofa-mezhdu-tir-i-lek-avtomobil-v-prohoda-na-republikata.html", "text": "Трима души са загинали при тежка катастрофа между ТИР и лек автомобил в Прохода на Републиката. Това съобщиха от пресцентъра на МВР. Сигналът за пътния инцидент е получен малко след 13.00 часа. Съобщено е било, че ТИР с турска регистрация и лек автомобил „Опел  Зафира“ са се сблъскали челно в участъка между градовете Гурково и Велико Търново. От удара на място за загинали трима души. Едно дете е откарано в болница в Стара Загора. Пътният  инцидент е причина Проходът на Републиката да бъде затворен за движение. „Пътна полиция“ регулира движението, като отбива леките автомобили през град Шипка, а тежкотоварните спира на паркинг. Предстои да бъдат изяснени причините за катастрофата.", "date": "2018.02.04", "title": "МВР: Трима души са загинали при тежка катастрофа между ТИР и лек автомобил в Прохода на Републиката"}
{"url": "http://www.focus-news.net/news/2018/02/04/2484831/sofiya-katastrofa-mezhdu-tri-avtomobila-e-stanala-na-pat-samokov-sofiya-v-rayona-na-yazovir-iskar.html", "text": "Катастрофа между три автомобила е станала на път Самоков - София в района на язовир „Искър“ в посока София, съобщи слушател на Радио“ Фокус“.", "date": "2018.02.04", "title": "София: Катастрофа между три автомобила е станала на път Самоков - София в района на язовир „Искър“"}
{"url": "http://www.focus-news.net/news/2018/02/04/2484830/greek-reporter-politsiyata-izdigna-barikadi-za-da-predotvrati-sblasatsi-mezhdu-dvata-protesta-v-atina.html", "text": "Полицията издигна барикади за да предотврати сблъсъци между присъстващите на протеста и контрапротеста за името на Македония, провеждани в неделя в Атина, съобщава Greek reporter.\r\nСамо на около километър от основни протест на площад „Синтагма“ се събраха няколко хиляди леви демонстранти против, както го определиха те, националистическата вълна срещу Република Македония“.   : Цанко Цолов", "date": "2018.02.04", "title": "Greek Reporter: Полицията издигна барикади за да предотврати сблъсъци между двата протеста в Атина"}
{"url": "http://www.focus-news.net/news/2018/02/04/2484825/iefimeridagrgartsiya-desetki-hilyadi-se-sabirat-v-atina-za-makedonskiya-miting-1000-krityani-slizat-v-pireya-oblecheni-kato-nyakogashni-andarti.html", "text": "Десетки хиляди граждани от цяла Гърция пристигат по всевъзможен начин в столицата за участие в \"македонския митинг\", предава местното електронно издание \"Iefimerida.gr\".\r\nСпоред изданието само тази сутрин от Ханя и Ираклион на остров Крит  в Пирея са пристигнали над 1000 души, облечени в традиционни облекла, с гръцки знамена в ръцете, пеещи националния химн и песните от македонските борби преди едно столетие- \"Кога да направим нещо?\" и \"Македония е всичко\" .", "date": "2018.02.04", "title": "\"Iefimerida.gr\"(Гърция): Десетки хиляди се събират в Атина за \"македонския\" митинг, 1000 критяни слизат в Пирея, облечени като някогашни андарти"}
{"url": "http://www.focus-news.net/news/2018/02/04/2484837/api-obhodniyat-marshrut-na-prohoda-na-republikata-za-tovarni-avtomobili-e-prez-rishki-prohod.html", "text": "Ограничено е движението през Прохода на Републиката поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходен маршрут за леките автомобили през прохода Шипка, товарните се пренасочват през Ришки проход.", "date": "2018.02.04", "title": "АПИ: Обходният маршрут на Прохода на Републиката за товарни автомобили е през Ришки проход"}
{"url": "http://www.focus-news.net/news/2018/02/04/2484834/newsgrgartsiya-dimitris-tsanakopulos-govoritel-na-pravitelstvoto-nashata-pozitsiya-v-pregovorite-ne-zavisi-ot-mitinga.html", "text": "\"Нашата позиция в преговорите със Скопие не зависи от митинга на \"Синтагма\". Това заявява говорителят на гръцкото правителство Димитрис Цанакопулос в интервю за предаването \"Реални новини\", цитирано от атинското електронно издание \"News.gr\". \r\nСпоред Цанакопулос \"правителството се опитва да намери патриотично решение на спора за името, който създава проблеми на страната вече 25 години, но това не означава, че ще направим външната политика на Гърция, заложник на \"националните права\", което е най-сигурният път към национална трагедия.\"\r\nПревод и редакция: Мариела Русева", "date": "2018.02.04", "title": "\"News.gr\"(Гърция): Димитрис Цанакопулос, говорител на правителството: Нашата позиция в преговорите не зависи от митинга"}
{"url": "http://www.focus-news.net/news/2018/02/04/2484832/makfaks-zapochna-mashtabniyat-miting-za-imeto-na-makedoniya.html", "text": "С викове „Македония е гръцка“ бе дадено началото на мащабният митинг за името на Македония, провеждан на площад „Синтагма“ в гръцката столица, предава македонската агенция Макфакс. \r\n„Солун изрази позицията си, време е Атина да извика: Македония е една и е гръцка“, се казва във видеосъобщението, с което организаторите призоваха хората да се присъединят към протеста. Според тях се очаква до един милион души да се включват в демонстрацията, която ще блокира гръцката столица за 10 часа.\r\nСамо на около километър от основни протест на площад „Синтагма“ се събраха няколко хиляди леви демонстранти против, както го определиха те, националистическата вълна срещу Република Македония“.: Цанко Цолов", "date": "2018.02.04", "title": "Макфакс: Започна мащабният митинг за името на Македония"}
{"url": "http://www.focus-news.net/news/2018/02/04/2484839/plovdiv-trima-dushi-sa-postradali-pri-katastrofa-mezhdu-lek-avtomobil-i-patrulka-v-kv-trakiya.html", "text": "Полицейски автомобил се е блъснал в дърво след катастрофа с друг автомобил в кв. „Тракия“ в Пловдив. Това съобщи за Радио „Фокус“ – Пловдив говорителят на Областната дирекция на МВР. Инцидентът е станал около 12.50 часа днес на кръстовището на бул. „Освобождение“ с ул. „Бранислав Велешки“ в града. Според подадената информация патрулен автомобил на Пето районно полицейско управление е навлязъл в кръстовището с включена звукова и светлинна сигнализация и се сблъскал с лек автомобил „Рено“. След удара служебният автомобил се е ударил в дърво, а „Рено“-то е спряло на разделителния остров. Леко пострадал е полицейски служител, пътувал на предната седалка. Алкохолната проба с дрегер на водача на патрулката е отрицателна. В болница за прегледи са откарани 41-годишната шофьорка на „Рено“-то, на която ще бъде взета кръвна проба, както и 20-годишна пътничка. По първоначални данни двете нямат сериозни наранявания. На местопроизшествието се извършват процесуално-следствени действия. Към момента движението в района на инцидента се извършва нормално.\r\nТони МИХАЙЛОВ", "date": "2018.02.04", "title": "Пловдив: Трима души са пострадали при катастрофа между лек автомобил и патрулка в кв. „Тракия“"}
{"url": "http://www.focus-news.net/news/2018/02/04/2484835/granichna-politsiya-intenziven-e-trafikat-na-gkpp-kapitan-andreevo-i-gkpp-lesovo-na-izhod-za-tovarni-avtomobili.html", "text": "На българо-турската граница  трафикът е интензивен на ГКПП „Капитан Андреево“ и ГКПП „Лесово“ на изход за товарни автомобили. Това съобщиха за Агенция „Фокус“ от ГД „Гранична полиция“. Информацията е към 13.30 часа. На българо-гръцката граница трафикът  също е интензивен на ГКПП „Кулата“ на изход за товарни автомобили. На българо-сръбската, българо-македонската, българо-румънската граница трафикът е нормален на всички гранични контролно-пропускателни пунктове.", "date": "2018.02.04", "title": "„Гранична полиция“: Интензивен е трафикът на ГКПП „Капитан Андреево“ и ГКПП „Лесово“ на изход за товарни автомобили"}
{"url": "http://www.focus-news.net/news/2018/02/04/2484836/gratskiyat-admiral-stavridis-razbiram-chuvstvata-otnosno-imeto-no-tryabva-da-se-nameri-reshenie.html", "text": "Бившият генерален секретар на НАТО адмирал Джеймс Ставридис заяви, че разбира чувствата относно името на Македония, но според него трябва да се намери приемливо решени, пише гръцкото издание Greek reporter. Според адмирала, нужно е „решение, което ще изисква от бившата югославска република да си смени името, което да е приемливо за Гърция“.\r\n„Разбирам цялата емоционалност около въпроса“, добави Сравридис, като отбеляза, че е важно да се намерени решение на проблема, тъй като „Македония и НАТО са партньори и Скопие има доста да предложи на Алианса“. : Цанко Цолов", "date": "2018.02.04", "title": "Гръцкият адмирал Ставридис: Разбирам чувствата относно името, но трябва да се намери решение"}
{"url": "http://www.focus-news.net/news/2018/02/04/2484842/veliko-tarnovo-regionalniyat-istoricheski-muzey-razrabotva-informatsionna-sistema-za-onlayn-prodazhba-na-bileti.html", "text": "Информационна система за онлайн продажба на билети подготвя Регионалния исторически музей. Целта е да се работи за популяризиране и развитие на културно-историческите ценности на Велико Търново. Това каза за Радио „Фокус“ – Велико Търново директорът на Музея Иван Църов. Той уточни, че с новата придобивка няма да се предлагат билети само крепостта \"Царевец\", каквато беше първоначалната информация, а за всички обекти, които са интересни за туристите. Изграждането се предвижда, за да бъде улеснен достъпът до културно-историческите ценности. „От една страна броят на посетителите ще се отчита съвсем точно, от друга страна ще могат хората предварително да си набавят билет чрез интернет. Свидетели сме, че когато има някакви празници, пред касата на Царевец се получават опашки“, коментира още Иван Църов. Той добави, че със средствата, които ще бъдат отпуснати на Музея от Общината за поддръжка на обектите, се предвижда и поставянето на нови указателни табели към хълма Трапезица. Причината е, че според наблюденията на специалистите сегашните не са достатъчно.\r\nЛуиза ТРАНЧЕВА", "date": "2018.02.04", "title": "Велико Търново: Регионалният исторически музей разработва информационна система за онлайн продажба на билети"}
{"url": "http://www.focus-news.net/news/2018/02/04/2484843/makfaksmakedoniya-edin-chovek-e-zaginal-pri-navodneniya-v-albaniya.html", "text": "Обилните дъждове в Албания причиниха големи наводнения в някои региони от страната, които затрудняват трафика и вследствие на които загина един човек, предава македонската агенция Макфакс. \r\nНай-тежка е обстановката в южната част на страната, както и в централна Албания. Институциите призоваха населението в някои градове да бъде готово за евакуация. Армията също е мобилизирана за справяне със ситуацията. : Цанко Цолов", "date": "2018.02.04", "title": "„Макфакс“(Македония): Един човек е загинал при наводнения в Албания"}
{"url": "http://www.focus-news.net/news/2018/02/04/2484845/tass-izrael-legalizira-selishte-na-zapadniya-bryag-sled-ubiystvoto-na-ravin-v-rayona.html", "text": "Правителството на Израел даде законен статут на едно от поселенията на Западния бряг на река Йордан след убийството на равин от жителите на района, случило се на девети януари, предава ТАСС. \r\n„Правителството определя статута на (поселението) Хават Гилад, което ще позволи на живеещите там да продължат нормалния си живот“, заявиха от пресцентъра на правителството в неделя. : Цанко Цолов", "date": "2018.02.04", "title": "ТАСС: Израел легализира селище на Западния бряг след убийството на равин в района"}
{"url": "http://www.focus-news.net/news/2018/02/04/2484844/blagoevgrad-153-litsa-ot-oblastta-sa-odobreni-po-programata-za-asistenti-na-hora-s-uvrezhdaniya-prez-2017-g.html", "text": "В област Благоевград до края на 2017 година е продължила реализацията на Националната програма „Асистенти на хора с увреждания“, като одобрените лица са били 153. Това каза за Радио „Фокус“ – Пирин Станка Михова, главен експерт в Регионална дирекция „Социално подпомагане“ – Благоевград. По думите ѝ до 31 декември 2017 година на 58 лица е било отказано да бъдат включени в програмата. „Включените в програмата до края на отчетения период са 136 лица, от тях 124 като лични асистенти, 2 лица като личен асистент на деца, на деца по изключение – 2 и 8 като помощник-възпитател“, каза още Михова. Тя добави, че лицата, работещи по програмата през месец декември 2017 година, са уведомени, че след прекратяване на трудовите им договори, чиито срок е до 31 декември е необходимо да се регистрират в дирекциите „Бюро по труда“. „Очакваме указания за предприемане и действие във връзка с условията за включване в програмата и относно сключването на трудови договори с кандидатите за личен асистент и помощник-възпитател през 2018 година след приемането на Националния план за действие по заетостта от Министерски съвет и утвърждаване на НП „АХУ“ за 2018 година“, добави Михова.\r\nЛивия НИНОВА", "date": "2018.02.04", "title": "Благоевград: 153 лица от областта са одобрени по програмата за асистенти на хора с увреждания през 2017 г."}
{"url": "http://www.focus-news.net/news/2018/02/04/2484846/pazardzhik-uchenicheski-sportni-igri-shte-se-provedat-vav-velingrad.html", "text": "Ученически спортни игри ще се проведат във Велинград. Това съобщи за Радио „Фокус“ – Пазарджик Бояна Кирилова от Общината. Тя обясни, че в тях ще се включат 14 училища, като 8 са от курорта, а 6 от населените места в общината. „Най-много отбори има за надпреварата във футболния турнир, където срещите започват на 12 февруари. Останалите спортове са волейбол, баскетбол, тенис на маса, шахмат и хандбал. Срещите по волейбол са 10 и 11 февруари, по баскетбол на 24 и 25 февруари, а турнирът по тенис на маса ще се проведе на 21 февруари“, добави Кирилова.\r\nВаня НИКОЛОВА", "date": "2018.02.04", "title": "Пазарджик: Ученически спортни игри ще се проведат във Велинград"}
{"url": "http://www.focus-news.net/news/2018/02/04/2484840/elena-aleksandrova-rim-blagoevgrad-gotse-delchev-e-edin-ot-organizatorite-na-bomboleyarnata-v-kyustendilskoto-selo-sablyar.html", "text": "Гоце Делчев е един от организаторите на бомболеярната в кюстендилското село Сабляр, която започва ударно изработването на бомби за подготовка на въстание в Македония. Това каза за Радио „Фокус“ – Пирин Елена Александрова, историк и уредник в Регионален исторически музей – Благоевград. Тя обясни, че през 1903 година на Солунския конгрес от 2 до 4 януари, когато се взима решението за въстание в Македония, Гоце Делчев подобно на Дамян Груев и на много други изявени дейци не присъства. „Въпреки това той приема идеята за въстанието, тъй като решението за него така или иначе вече е взето, а обстановката в Македония не е позволява то да бъде отлагано. Гоце Делчев единствено успява да промени датата на въстанието, която се е предлагало да бъде през пролетта на същата година. Той заминава за Солун на среща с Даме Груев, където успяват да коригират датата и така тя става 2 август – Илинден“, каза още Александрова. Тя добави, че на връщане при село Баница малката чета, с която се е движел Гоце Делчев, попада на засада от турски аскер. „След предателство Гоце Делчев намира там смъртта си и така той не успява да участва в толкова дълго и трескаво подготвяното от него Илинденско-Преображенско въстание“, подчерта Александрова.\r\nЛивия НИНОВА", "date": "2018.02.04", "title": "Елена Александрова, РИМ – Благоевград: Гоце Делчев е един от организаторите на бомболеярната в кюстендилското село Сабляр"}
{"url": "http://www.focus-news.net/news/2018/02/04/2484849/milka-miladinova-maykata-na-bratya-miladinovi-e-dala-parviya-tlasak-na-otnoshenieto-im-kam-narodnata-pesen.html", "text": "Майката на братя Миладинови е дала първият тласък на отношението им към народната песен. Това каза Милка Миладинова, потомка на братята Димитър и Константин Миладинови, в интервю за Агенция „Фокус“ за тяхната дейност и за българското им самосъзнание. Милка Миладинова поясни, че техният интерес към фолклора започва след разговора с проф. Виктор Григорович, който отива на гости на Миладинови, който се възхищава от песента, изпълнена от майка му. „В писмо до Миладинов той му пише, че това богатство трябва да се събира“, каза тя. По думите ѝ интересът на двамата братя към фолклора няма как да не е събуден в семейството, тъй като Миладинови са голяма фамилия. „Един от братята – Наум е бил музикален. Неговият внук Климе, беше и много музикален. Внукът му също“, допълни Милка Миладинова. Тя допълни, че въпреки всички условности и трудности, сборникът „Български народни песни“ получава изключителна оценка и отзвук от Чехия, Полша и Словакия. „Правят се преводи на отделни песни.  Братя Миладинови създават сборник с епохално значение, с изключително влияние не само в българската, а и в съседните наши славянски страни. Неслучайно този сборник претърпява и много издания“, допълни тя. \r\nДеница КИТАНОВА", "date": "2018.02.04", "title": "Милка Миладинова: Майката на братя Миладинови е дала първия тласък на отношението им към народната песен"}
{"url": "http://www.focus-news.net/news/2018/02/04/2484850/blagoevgrad-intenziven-e-trafikat-na-gkpp-kulata-na-izhod-za-tovarni-avtomobili.html", "text": "Интензивен е трафикът на ГКПП „Кулата“ на изход за товарни автомобили. Това съобщиха за Радио „Фокус“ – Пирин от граничния пункт. Преминаването на леките автомобили се извършва без проблеми. Нормално натоварено е движението през ГКПП „Илинден“, както и на останалите пунктове по българо-гръцката граница.\r\nЛивия НИНОВА", "date": "2018.02.04", "title": "Благоевград: Интензивен е трафикът на ГКПП „Кулата“ на изход за товарни автомобили"}
{"url": "http://www.focus-news.net/news/2018/02/04/2484852/plovdiv-zaradi-profilaktika-na-pompena-stantsiya-shte-bade-narusheno-vodopodavaneto-v-selata-rogosh-skutare-i-trilistnik-na-5-fevruari.html", "text": "Заради профилактика на помпена станция ще бъде нарушено водоподаването в селата Рогош, Скутаре и Трилистник на 5 февруари. Това съобщиха за Радио „Фокус“ – Пловдив от водоснабдителното дружество, обслужващо Пловдивска област. За времето от 09.00 до 16.00 часа десетки домакинства в трите населени места ще останат без вода, като причината е профилактика на помпена станция.\r\nЕкипите на водоснабдителното дружество ще продължат работа и по отстраняването на сериозни аварии в по-малките населени места, където жителите са с нарушено водоподаване през интервал от няколко дни.\r\nТони МИХАЙЛОВ", "date": "2018.02.04", "title": "Пловдив: Заради профилактика на помпена станция ще бъде нарушено водоподаването в селата Рогош, Скутаре и Трилистник на 5 февруари"}
{"url": "http://www.focus-news.net/news/2018/02/04/2484848/newsgrgartsiya-liderite-na-zlatna-zora-pod-stroy-otidoha-na-mitinga-za-gratska-makedoniya.html", "text": "Лидерът на партия \"Златна зора\" т.нар. \"капитан\" Николаос Михалолякос, заедно със своите заместници Илияс Касидиарис, Илияс Панагьотарос, Янис Лагос и Елени Заролия и депутати от парламентарната група на партията отидоха на митинга на площад \"Синтагма\", предава гръцкото електронно издание \"News.gr\".\r\nИзданието отбелязва, че националистите носят и подаряват гръцки знамена.\r\nПревод и редакция: Мариела Русева", "date": "2018.02.04", "title": "\"News.gr\"(Гърция): Лидерите на \"Златна зора\" под строй отидоха на митинга за Гръцка Македония"}
{"url": "http://www.focus-news.net/news/2018/02/04/2484841/kathimerini-atina-se-dvizhi-v-ton-s-mitinga-za-imeto-na-makedoniya.html", "text": "Атина се движи в тон с митинга за името на Македония, коментира гръцкият вестник  Kathimerini. Хора от цялата страна прииждат към центъра на гръцката столица за да вземат участие в протеста против включването на думата „Македония“ в името на бившата югославка република. Сред хората, които ще държат обръщение по въпроса освен известният композитор Микис Теодоракис са също така метрополит Сирос Доротеос, представители на понтийските, , тракийски и други неправителствени организации, отчетен е голямо присъствие от страна на жителите на остров Крит. Координаторът на панмакедонския комитет Нина Гатсулис също ще се обърне към събралите се хора, които според организаторите ще достигнат до един милион души. : Цанко Цолов", "date": "2018.02.04", "title": "Kathimerini: Атина се движи в тон с митинга за името на Македония"}
{"url": "http://www.focus-news.net/news/2018/02/04/2484854/24-press-makedoniya-obilnite-valezhi-ot-dazhd-dovedoha-do-opasno-pokachvane-na-nivata-na-reka-vardar-v-skopie.html", "text": "Обилните валежи от дъжд в рамките на съботния ден доведоха до опасно покачване на водите на река Вардар в Скопие, съобщава македонската електронна медия „24 Press“ .\r\nОт Хидрометеорологична служба предупредиха, че и през следващите дни се очаква повишаване на водите на реките в Македония. Гражданите са призовани да се движат с повишено внимание в участъците край река Треска, Вардар (в Гостивар и Тетово), Черна (Крушевско, Прилеп, Битоля), а също и край реките Сатеска, Радика, Черни Дрин.Тереза Герова", "date": "2018.02.04", "title": "„24 Press“ (Македония): Обилните валежи от дъжд доведоха до опасно покачване на нивата на река Вардар в Скопие"}
{"url": "http://www.focus-news.net/news/2018/02/04/2484851/mkd-makedoniya-ivitsa-dachich-razkritikuva-golemite-darzhavi-koito-nastoyavat-sarbiya-da-priznae-nezavisimostta-na-kosovo.html", "text": "Първият дипломат на Белград Ивица Дачич разкритикува „големите държави“, които настояват Сърбия да признае едностранно обявената независимост на Косово, отбелязва скопското електронно издание МКД.\r\n„Искаме да постигнем компромис с Прищина, но няма държава в света, която ще позволи част от нейната територия едностранно да се отдели от нея без договор\", подчерта Дачич в Белград.\r\n„Как не ги е срам изобщо да ни предлагат такова нещо тези, които изпратиха войници на десетки хиляди километра извън страните си, за да защитават чужди интереси, а сега ни казват, че споразумение с Прищина е необходимо, но то да трябва да означава, че трябва да приемем независимостта на Косово\", коментира сърбският външен министър. \r\nДачич припомни, че на 17 февруари Косово празнува десет години от едностранна декларация за независимост. В тази връзка той заяви: „След 10 г. те не са успели да завършат своята независимост, тъй като най-важните международни организации не ги признават\".\r\nТой също така отбеляза, че „Косово никога няма да стане независимо, защото Сърбия има приятели, които са на негова страна, преди всичко Русия и Китай, които няма да позволят това\".Тереза Герова", "date": "2018.02.04", "title": "МКД (Македония): Ивица Дачич разкритикува „големите държави\", които настояват Сърбия да признае независимостта на Косово"}
{"url": "http://www.focus-news.net/news/2018/02/04/2484856/prof-georgi-mihaylov-bsp-sled-10-mesetsa-debati-stignahme-do-ideyata-za-sazdavaneto-na-nov-model-v-zdraveopazvaneto.html", "text": "„Поразен съм от откровеността, с която министър Кирил Ананиев представи своята визия за нов модел на здравеопазване, която напълно съвпада с мнението на ПГ на БСП”. Това каза народният представител от ПГ на „БСП за България” Георги Михайлов в коментар на провелия се дебат за бъдещето на общинските болници, съобщиха от пресцентъра на НС на БСП. Той припомни първия дебат от месец май 2017 г., който бе посветен на цялото българско здравеопазване. „Тогава БСП издигна идеята за създаването на надпартиен модел на управление и финансиране на здравеопазването. След 10 месеца сериозни дебати стигнахме до идеята за създаването на нов модел, който да върне вярата на българските граждани в здравната система”, каза още Героги Михайлов.", "date": "2018.02.04", "title": "Проф. Георги Михайлов, БСП: След 10 месеца дебати стигнахме до идеята за създаването на нов модел в здравеопазването"}
{"url": "http://www.focus-news.net/news/2018/02/04/2484858/stara-zagora-pochinalo-e-deteto-koeto-postrada-pri-katastrofa-mezhdu-tir-i-lek-avtomobil-v-prohoda-na-republikata.html", "text": "Починало е детето, което пострада при катастрофа между ТИР и лек автомобил в Прохода на Републиката, съобщава бТВ. Така жертвите от пътния инцидент стават четири. При челния удар на място загинаха трима възрастни. Проходът е затворен за движение.\r\nСигналът за пътния инцидент е получен  малко след  13.00 часа. Първоначалната информация е, че са се ударили „Опел Зафира” и турски тир. Леките автомобили се отбиват през град Шипка, а товарните изчакват.", "date": "2018.02.04", "title": "Стара Загора: Починало е детето, което пострада при катастрофа между ТИР и лек автомобил в Прохода на Републиката"}
{"url": "http://www.focus-news.net/news/2018/02/04/2484855/veliko-tarnovo-nad-4-900-bezplatni-vinetki-sa-razdadeni-v-oblastta-ot-nachaloto-na-dekemvri-2017-g.html", "text": "4 916 безплатни винетки са раздадени в областта от началото на месец декември 2017 г. Това каза за Радио „Фокус“ – Велико Търново юристконсултът от Дирекция „Социално подпомагане“ Ивайло Деев. Той припомни, че право на стикерите имат лица с 50 и над 50% намалена трудоспособност, както и тези, които се грижат за хора с трайни увреждания. „Общият брой на подадените заявления до 24 януари е 5 108. От тях 18 са получили отказ, а останалите 4 916 – са одобрени. Най-много винетки са раздадени в община Велико Търново – 1 610, в община Горна Оряховица  – 1 300, в община Свищов – 776, в община Павликени – 767, в община Елена – 249 и в община Стражица – 214“, добави експертът. По думите му основната причина за отказ за предоставяне на безплатен винетен стикер, е откриване на някакви неточности по подадените документи.\r\nЛуиза ТРАНЧЕВА", "date": "2018.02.04", "title": "Велико Търново: Над 4 900 безплатни винетки са раздадени в областта от началото на декември 2017 г."}
{"url": "http://www.focus-news.net/news/2018/02/04/2484838/thestivalgrgartsiya-makedonskiyat-miting-solun-veche-kaza-sega-e-red-i-na-atina-da-izvika-makedoniya-e-gratska.html", "text": "\"Македонският\" митинг започна екзалтирано от самото си начало, след като обяви, че \"Солун вече каза, сега е ред и на Атина да извика: Македония е гръцка!\", предава гръцкото електронно издание \"Тhestival.gr\".\r\nИзданието отбелязва, че хилядното множество, събрано на площад \"Синтагма\" е посрещнало с бурни аплодисменти легендарния гръцки композитор Микис Теодоракис, който въпреки напредналата си възраст (92 г.- б.р)  е сред протестиращите и лично ще се обърне към митинга със слово срещу употребата на името Македония.\r\nЗаедно с Теодоракис сред заявените говорители на митинга са трима митрополити от гръцката православна църква и професор по конституционно право.\r\n\"Тhestival.gr\" отбелязва, че при пристигането на Теодоракис около 12,00 ч. той е бил посрещнат с призивите \"Благодаря ви, учителю!\" и припомня, че домът на композитора е бил нападнат от неизвестни вандали, които хвърлили червена боя и изписали заканата \"Твоята приказка започна в планината и ще завърши на \"Синтагма\".\r\nПревод и редакция: Мариела Русева", "date": "2018.02.04", "title": "\"Тhestival.gr\"(Гърция): \"Македонският\" митинг: Солун вече каза, сега е ред и на Атина да извика: Македония е гръцка!"}
{"url": "http://www.focus-news.net/news/2018/02/04/2484819/pazardzhik-nad-200-dushi-blokiraha-za-kratko-patya-varvara-velingrad-v-znak-na-podkrepa-za-kmeta-na-obshtina-septemvri-marin-rachev.html", "text": "Над 200 души са се събрали на пътя Варвара - Велинград на протест в подкрепа на кмета на Община Септември Марин Рачев, предаде репортер на Радио „Фокус“ – Пазарджик. Протестиращите застанаха на пешеходната пътека и блокираха движението от Велинград за Пазарджик и София. Те скандират „Рачев“ и „Искаме си кмета“. Полицията следи за спазване на обществения ред и за предотвратяване на пътни инциденти. На пътя от Велинград за Пазарджик се образува дълга колона от автомобили. Трасето бе блокирано от протестиращите за около 5 минути,  след което по указания на полицията те се отдръпнаха от пешеходната пътека и нормалният трафик бе възстановен. Хората продължават да стоят край пътя, като носят плакати с надписи в подкрепа на кмета на Община Септември. Според протестиращите подобно затваряне на пътя ще бъде направено още няколко пъти.\r\nВаня НИКОЛОВА", "date": "2018.02.04", "title": "Пазарджик: Над 200 души блокираха за кратко пътя Варвара - Велинград в знак на подкрепа за кмета на Община Септември Марин Рачев"}
{"url": "http://www.focus-news.net/news/2018/02/04/2484862/plyus-info-makedoniya-navodneniyata-v-makedoniya-stadionat-na-fk-vlazrimi-v-kichevo-e-pod-voda.html", "text": "Интензивните превалявания, които обхванаха Македония през последното денонощие, доведоха до опасно повишаване на нивата на реките. В Кичево се съобщава за наводнени къщи, под вода остава и стадионът на местния футболен клуб „Влазрими“, предава скопската електронна медия „Плюс Инфо“.\r\nРеките Треска и Заешка река, и някои по-малки притоци са излезли извън коритата си и са залели над 500 хектара полета и ливади.  Местните власти информират, че около 50 къщи, предимно в източната част на Кичево, са наводнени.\r\nОчаква се в понеделник постепенно водата да започне да се отдръпва.Тереза Герова", "date": "2018.02.04", "title": "„Плюс Инфо“ (Македония): Наводненията в Македония – стадионът на ФК „Влазрими“ в Кичево е под вода"}
{"url": "http://www.focus-news.net/news/2018/02/04/2484857/sitel-makedoniya-kritichni-ostavat-nivata-na-vodite-na-vardar-treska-i-pchinya-v-makedoniya.html", "text": "След обилните превалявания, които обхванаха Македония в предходните дни, нивата на някои от реките в страната, все още остават критични, предава скопският телевизионен канал „Сител“.\r\nОт Хидрометеорологична служба на югозападната ни съседка съобщават, че се наблюдава спад на нивата на реките Радика, Пена, Сатеска и Велика. Критични са нивата на река Вардар при Йегуновце, Радуша и столицата Скопие; на река Пена при Тетово, на река Треска при Македонски Брод, на Радика край Бошков мост, на Сатеска край село Ботун, на Голема река край Ресен. \r\nСиноптиците прогнозират намаляване на валежите, а заедно с тях се очаква и постепенното спадане на водите на реките. В изявлението от службата се пояснява, че поради интензивните проливни дъждове има наводнения в Тетово, Кичево и Охрид.Тереза Герова", "date": "2018.02.04", "title": "„Сител“ (Македония): Критични остават нивата на водите на Вардар, Треска и Пчиня в Македония"}
{"url": "http://www.focus-news.net/news/2018/02/04/2484864/plovdiv-chitalishte-rodolyubie-v-asenovgrad-organizira-natsionalen-literaturen-konkurs-za-uchenitsi-naslednik-sam-na-tsar-ivan-asen-.html", "text": "За трета поредна година читалище „Родолюбие“ в Асеновград организира Национален литературен конкурс за ученици на тема „Наследник съм на цар Иван Асен ІІ”. Това съобщиха за Радио „Фокус“ – Пловдив от културната институция. Тази година конкурсът е тематично подчинен на 140 години от Освобождението на България. В конкурса могат да участват ученици от 11 до 18 години от цяла България и българските общности в чужбина, разделени в две възрастови групи: 11 - 14 години и 15 - 18 години. Всеки участник има право да представи едно произведение – есе, специално създадено за конкурса. Литературните творби могат да бъдат изпратени по пощата или на електронен адрес. Те трябва да бъдат в размер до две стандартни страници, също да бъдат подписани с трите имена на автора и да съдържат кратка информация за него – рождена дата, училище, точен адрес и телефон за връзка.\r\nОрганизаторите от читалище „Родолюбие“ уточняват, че произведенията, които ще се изпращат по пощата, трябва да бъдат в три еднакви екземпляра и да се насочат към адрес: град Асеновград - 4230, област Пловдив, до НЧ „Родолюбие–1873”, пл. „Академик Николай Хайтов” №4. Ако учениците решат да участват на електронния адрес, те трябва да изпратят есетата си като прикачен файл с обозначение „За конкурса”. Срокът за изпращане на творбите е до 25 февруари.\r\nПредвиден е награден фонд и в двете възрастови групи за първо, второ и трето място. Ще бъде връчена и една специална награда. Награждаването ще се състои на 9 март пред паметника на цар Иван Асен ІІ в Асеновград.\r\nТони МИХАЙЛОВ", "date": "2018.02.04", "title": "Пловдив: Читалище „Родолюбие“ в Асеновград организира Национален литературен конкурс за ученици „Наследник съм на цар Иван Асен ІІ”"}
{"url": "http://www.focus-news.net/news/2018/02/04/2484860/vratsa-mazh-e-v-tezhko-sastoyanie-sled-kato-pokrivna-lamarina-e-padnala-varhu-nego.html", "text": "Мъж е в тежко състояние, след като покривна ламарина е паднала върху него във Враца заради силния вятър. Пострадалият е настанен снощи в Аджибадем Сити Клиник Болница ТОКУДА в София, съобщиха от пресцентъра на лечебното заведение. Мъжът е с тежка черепно-мозъчна травма и прорезни рани. Пострадалият е преведен в клиниката по неврохирургия. Мъжът е в тежко, но стабилно състояние, като остава под активни лекарски грижи.", "date": "2018.02.04", "title": "Враца: Мъж е в тежко състояние, след като покривна ламарина е паднала върху него"}
{"url": "http://www.focus-news.net/news/2018/02/04/2484863/iefimeridagr-gartsiya-evrodeputatat-eva-kayli-demonstrira-makedonski-elinizam-na-protesta-v-atina-sled-kato-napravi-tova-i-na-mitinga-v-solun.html", "text": "Евродепутатът и бивш народен представител от ПАСОК Ева Кайли (родена в Солун и избрана с листата на Маслиново дърво-Демократично обединение - бел.р.), се намира на митинга на площад \"Синтагма\", след като на 21 януари 2018 г. присъства и на протеста в Солун, предава гръцкото електронно издание Iefimerida.gr.\r\nИзданието публикува снимка, на която Ева Кайли е в компанията на София Вулегис, депутат от \"Нова демокрация\", като пише, че и \"двете дами демонстрират македонски елинизъм\".Тереза Герова", "date": "2018.02.04", "title": "Iefimerida.gr (Гърция): Евродепутатът Ева Кайли демонстрира \"македонски елинизъм\" на протеста в Атина, след като направи това и на митинга в Солун"}
{"url": "http://www.focus-news.net/news/2018/02/04/2484847/rrotothema-gartsiya-kompozitorat-mikis-teodorakis-ne-se-boi-ot-zaplahite-zashtoto-tezi-koito-sa-go-presledvali-veche-sa-na-bunishteto-na-istoriyata.html", "text": "Големият гръцки композиторът Микис Теодоракис, който е сред основните говорители на многохилядния митинг за името Македония и чийто дом стана обект на вандалско нападение, заяви че \"не се бои от заплахите, защото тези, които са го преследвали от 1940 г. насам вече са на бунището на историята\", предава електронното издание на вестник  \"Рrotothema\".\r\nСпоред изданието няколко часа преди митинга 92-годишния Теодоракис е бил настанен в един от хотелите в района, за да подготви словото си.\r\nВестникът съобщава, че композиторът се чувства \"спокоен и готов\" и че се готви да призове протестиращите \"да не се оставят да бъдат победени, а да увеличат гнева, решителността и готовността си за бунт.\"\r\nПревод и редакция: Мариела Русева", "date": "2018.02.04", "title": "\"Рrotothema\" (Гърция): Композиторът Микис Теодоракис не се бои от заплахите, защото тези, които са го преследвали вече са на бунището на историята"}
{"url": "http://www.focus-news.net/news/2018/02/04/2484866/mikis-teodorakis-nie-nikoga-nyama-da-dadem-imeto-makedoniya.html", "text": "В разтърсваща реч световноизвестният гръцки композитор Микис Теодоракис призова стотиците хиляди гърци, събрали се на атинския площад \"Синтагма\", \"никога да не дадат името Македония, докато на този свят има гърци\", предава гръцкото електронно издание Тhestival.gr. което излъчва митинга пряко.\r\nСпоред Теодоракис \"всяко отстъпление ще има катастрофални последици\".\r\n\"Дошли сме на тъжно място и сме принудени да се извиняваме за нашия патриотизъм. Мисля, че трябва да признаем нашите грешки пред гръцкия народ и да останем обединени в гръцка Македония. Питам ви - имаме ли отговорности и трябва ли да се позволи на Скопие да вярва в националния си мит?\", заявява Теодоракис.\r\nВ речта си композиторът припомни и позицията на Гърция, формирана преди четвърт век: \"Нашите политически ръководители през 1992 г. взеха решение за поддържането на обща национална навигационна линия, според която в името на бившата югорепублика няма да се съдържа думата Македония по никакъв начин, с географски или други определения като например Горна Македония или още по-лошото Нова Македония\".\r\nПродължавайки, Теодоракис попита множеството: \"Защо трябва да се изтрива историята? Нали всяко отстъпление от тази линия ще има опустошителни последици за Гърция, тъй като ако отстъпим това означава да отворим широко границите си за тези, които ни заплашват открито и безсрамно\".\r\nСпоред него \"Македония е само една и тя е и винаги ще бъде гръцка! Да живее гръцкият народ!\" Тереза Герова", "date": "2018.02.04", "title": "Микис Теодоракис: Ние никога няма да дадем името Македония!"}
{"url": "http://www.focus-news.net/news/2018/02/04/2484868/blagoevgrad-98-sa-priemnite-semeystva-v-oblastta.html", "text": "98 са приемните семейства в област Благоевград. Това каза за Радио „Фокус“ – Пирин Станка Михова, главен експерт в Регионална дирекция „Социално подпомагане“ – Благоевград. От тях 1 е доброволно и 97 професионални. „Настанените в тях деца са 84, като всички са в професионални приемни семейства“, отбеляза Михова. Тя добави, че тези данни са изведени на база реализацията и утвърждаването на социалната услуга „Приемна грижа“ на територията на Благоевград и региона.\r\nЛивия НИНОВА", "date": "2018.02.04", "title": "Благоевград: 98 са приемните семейства в областта"}
{"url": "http://www.focus-news.net/news/2018/02/04/2484870/plovdiv-regionalnata-zdravna-inspektsiya-shte-otseni-sedmichnite-razpisaniya-za-vtori-srok-na-vsichki-uchilishta-v-oblastta-do-kraya-na-fevruari.html", "text": "Регионалната здравна инспекция в Пловдив ще оцени седмичните разписания за втори срок на всички училища в областта до края на месец февруари. Това съобщиха за Радио „Фокус“ – Пловдив от РЗИ. До 7 февруари директорите на учебните заведения в район „Централен” трябва да представят седмичните графици на учебните занятия. До 8 февруари това трябва да направят директорите на училища в районите „Северен”, „Западен” и „Тракия”, а до 9 февруари – в районите „Южен” и „Източен” в Пловдив.\r\nОт Регионалната здравна инспекция съобщиха още, че в периода от 12 до 26 февруари се очакват разписанията за втори срок на учебните занятия от директорите на училищата в отделните общини Родопи, Марица, Стамболийски, Раковски, Брезово, Калояново, Асеновград, Лъки, Садово, Първомай, Перущица, Кричим, Куклен, Съединение, Карлово, Сопот и Хисаря.\r\nВ срок до 15 дни от представянето на седмичното разписание Регионалната здравна инспекция трябва да извърши оценка и да изготви протокол за одобрение. Ако програмата не отговаря на изискванията, директорите на учебните заведения са длъжни в 5-дневен срок да внесат в здравната инспекция промененото и утвърдено седмично разписание за повторна оценка.\r\nСедмичните учебни разписания могат да се предоставят и по електронен път.\r\nТони МИХАЙЛОВ", "date": "2018.02.04", "title": "Пловдив: Регионалната здравна инспекция ще оцени седмичните разписания за втори срок на всички училища в областта до края на февруари"}
{"url": "http://www.focus-news.net/news/2018/02/04/2484871/alsat-m-makedoniya-makedoniya-usvoyava-trudno-evropeyskite-sredstva-za-turizam.html", "text": "Според експерти Македония усвоява трудно европейските средства, отпуснати за подпомагане и развитие на туризма, предава скопският телевизионен канал \"Алсат-М\".\r\nЗасега липсват точни данни за това колко средства за изразходвани в последните години, но според професора от Факултета по туризъм в Охрид Наум Мариноски, в следващия период районът около Охридското езеро би трябвало да се развива интензивно. \r\nСъгласно думите му, Македония е една от страните, които е използвала ограничен размер на средствата, отпускани от европейските фондове ИПА и ИПАРД. В тази връзка Мариноски изрази надежди, че в бъдеще процедурата за получаване на безвъзмездни средства от Брюксел ще бъде опростена, съобщава Радио „Фокус“ в рубриката „Балкански туристически часовник“.\r\nНа разположение са 24 млн. евро от проекти за регионална конкурентоспособност, които включват инициативи в областта на туризма. Те са предназначени за всички заинтересовани страни, които ще окажат пряко влияние върху подобряването на капацитета за настаняване на туристи. Само по себе си това означава инвестиране в инфраструктурата с цел подобряване на достъпа до забележителности и атракции, за подобряването и въвеждането на нови продукти и услуги, както и за разширяване на текущото обслужване, поясни Мария Блаж, експерт в областта на развитието на туризма.: Тереза Герова", "date": "2018.02.04", "title": "\"Алсат-М\" (Македония): Македония усвоява трудно европейските средства за туризъм"}
{"url": "http://www.focus-news.net/news/2018/02/04/2484869/afp-shestnadeset-migranti-ot-subsaharska-afrika-sa-se-udavili-kray-melilya.html", "text": "Спасителните служби на Мароко са открили телата на 16 мигранти край бреговете на испанския ексклав Мелиля, предава AFP, като се позовава на данни от властите на двете страни.\r\nИзточник от медиците поясни, че сред загиналите има три жени. Съгласно разпространените данни, почти всички мигранти са били от държави от Субсахарска Африка. Само един от от загиналите е идентифициран като гражданин на Мароко. \r\nПо-рано представител на властите в Мелиля съобщи за „около 20“ тела, открити в териториалните води на Мароко. Те са били забелязани в събота от испански кораб, който е алармирал спасителните служби на двете страни. Тереза Герова", "date": "2018.02.04", "title": "AFP: Шестнадесет мигранти от Субсахарска Африка са се удавили край Мелиля"}
{"url": "http://www.focus-news.net/news/2018/02/04/2484873/rumen-petkov-abv-levite-formatsii-tryabva-da-dadat-yasen-znak-che-sa-gotovi-da-napravyat-reshitelna-stapka-kam-dialog.html", "text": "Левите формации трябва да дадат ясен знак, че са готови да направят решителна стъпка към съвместен диалог. Това управление е престъпно и трябва да си ходи. Това заяви в ефира на „Канал 3“ Румен Петков, член на ИБ на АБВ, съобщиха от пресцентъра на партията. Петков заяви, че държавата се ръководи без ясна визия за развитие и формиране на дългосрочни политики. По думите му това ясно си личи и от последните действията на правителството, което през последните няколко седмици отпусна средства на редица институции, заобикаляйки всякакви правила, Закона за държавния бюджет и собствените си безпочвени предварителни твърдения, че такива разходи не са необходими. „Проблемът е в начина, по който се отпускат тези средства. Това е грубо погазване на нормативната уредба и цинизъм. Не може в продължение на 6 - 7 месеца да обясняваш как няма да дадеш да се увеличат заплатите в МВР и после, един месец след като си приел бюджета на държавата за 2018 година, да кажеш „ето ви 100 милиона лева“. Това е цинично управление на държавата и публичните средства. Този път синдикатите на МВР показаха, че имат и характер, и гръбнак, че ще си защитават интересите и то с пълно право. Но подходът „ето ви 100 милиона и млъкнете“, така държава не се управлява. Това не са политики. Пак не коментираме политики и трайни решения, а коментираме решения на парче. Днес, понеже от МВР са били по-речовити, хайде на МВР да дадем, утре - понеже от БАН провесиха в знак на протест черно знаме - хайде да дадем на академията“.\r\n„Ако има разбиране, че този начин на управление на държавата е престъпен, че се разходват средства през главата на парламента, че средствата се опускат в зависимост от това кой е по-гръмогласен, значи това управление просто трябва да си ходи. И тук ръководствата на левите формации трябва да дадат много ясен знак, че са готови да направят решителна стъпка за един съвместен диалог и за намиране на решения, ако щете най-малкото заради предстоящите евроизбори и тези за местна власт. За нас от АБВ диалогът е въпрос на осъзната необходимост“, посочи той. \r\nВъв връзка с темата Петков бе призован за анализ на отношенията в лявото политическо пространство. „Трябва да кажа, че миналата седмица един от столичните клубове на БСП покани председателят ни Константин Проданов да изнесе лекция за бъдещето на левицата. И този диалог трябва да достигне до обществото, за да види то истинската, организирана алтернатива. Иначе ще продължим да гледаме как гласуват тези зависими 300 - 400 хиляди служители от държавната администрация, които зависят от ръката на когото трябва. Ще продължим да гледаме мачкането на бизнеса и как той се огъва, защото вижда, че няма друга алтернатива“.\r\n„Корнелия Нинова не може сама да детронира ГЕРБ и аз мисля, че това се разбира - че БСП сама много трудно може да свали ГЕРБ от власт. За това приветствам такива действия като тези, които се направиха през последната седмица и през месеците преди това, защото те показват готовност за формиране на друго отношение, готовност за формиране на други взаимоотношения пред обществото, които да му дадат това така необходимо усещане за алтернатива. Защото сега повечето анализатори казват, че няма такава. Е, докато левицата е раздробена, такова усещане няма как да се създаде. Това, което направиха младежите на АБВ със спортния турнир, в който участваха редица, включително и парламентарно представени, партии, това което продължават да правят, това което направи клуба на БСП с поканата към господин Проданов, това е бъдеще, енергия и воля. По този начин ти можеш да покажеш, че си алтернатива на настоящото управление“, каза още той.\r\nПетков бе призован за коментар и по отношение на вота на недоверие. По думите му той не е бил подготвен по най-добрия начин и е трябвало да бъде предшестван от широка обществена дискусия, включително и с участие на неправителствени организации. \r\nЧленът на ИБ на АБВ взе отношение и по темата с протестите, свързани с Пирин. Той подчерта, че те не са срещу изграждането на втори лифт в Банско, а срещу възможността за безразборно застрояване на планината. По думите му България трябва да развива всички свои туристически дестинации. „Когато управлението на държавата съзнателно дели зимния туризъм на „Банско и всички други“, няма как да очакваш, че ние ще станем туристическа дестинация. Не може да имаш курорти като „Боровец“, който е на 120 години и да не го развиваш. Не може да имаш цяла Стара планина само с два влека, а да не забравяме и Витоша. Няма друга столица, която да има такъв разкош, какъвто има София, и в продължение на над 20 години да не го развиваш“, посочи той. \r\nВ заключение Румен Петков призова държавата да защити и развитието на енергийния сектор. „Всички държави на Стария континент са загрижени за енергийната си сигурност, само България, която даваше енергийна сигурност на Европа ги загърбва. Тук трябва обаче да почертая, че при всичките ни критики към правителството, усилията на енергийния министър Теменужка Петкова заслужават да бъдат видени, оценени и подкрепени. Сега е момента и Народното събрание да отмени така наречения „мораториум“ върху АЕЦ „Белене“ и изпълнителната власт да завърши много бързо този преговорен процес, за който имаме зелена светлина от ЕК. Така България ще може да заеме своето достойно място чрез обезпечаване не само на своята, но и на енергийната сигурност на Европа“, добави Петков.", "date": "2018.02.04", "title": "Румен Петков, АБВ: Левите формации трябва да дадат ясен знак, че са готови да направят решителна стъпка към диалог"}
{"url": "http://www.focus-news.net/news/2018/02/04/2484874/stara-zagora-deteto-postradalo-v-katastrofata-pri-prohoda-na-republikata-ne-e-pochinalo-v-kritichno-sastoyanie-e.html", "text": "Детето, пострадало в катастрофата при Прохода на Републиката, не е починало, в критично състояние е. Това съобщи за Агенция „Фокус“ директорът на УМБАЛ „Проф. д-р Стоян Киркович“ проф. Йовчо Йовчев. „10-годишното дете е в критично състояние, има фрактури на черепа, на таза и на дясното бедро“, уточни проф. Йовчев.\r\nПри челния удар между лек автомобил и ТИР на място загинаха трима възрастни. Сигналът за пътния инцидент е получен малко след  13.00 часа.\r\nАгенция „Фокус“ се извинява на своите читатели за изнесената по-рано невярна информация, която цитирахме, доверявайки се на колеги от други медии.", "date": "2018.02.04", "title": "Стара Загора: Детето, пострадало в катастрофата при Прохода на Републиката, не е починало, в критично състояние е"}
{"url": "http://www.focus-news.net/news/2018/02/04/2484853/thestivalgrgartsiya-zhurnalistat-mihail-patsikas-dnes-pobedata-e-za-vsichki-gartsi-nie-sme-pravi.html", "text": "Журналистът Михаил Пацикас, един от организаторите на многохилядния митинг на,  атинския площад \"Синтагма\" се обърна към протестиращите с благодарност, че са се стекли под призива \"Македония е Гърция!\", защото \" победата е за всички гърци и ние сме прави!\", предава гръцкото електронно издание \"Тhestival.gr\".\r\nСпоред Пацикас \"гласът на протестиращите е толкова мощен, че от него не може да се чуе командата на управляващите\"\r\nПревод и редакция: Мариела Русева", "date": "2018.02.04", "title": "\"Тhestival.gr\"(Гърция): Журналистът Михаил Пацикас: \"Днес победата е за всички гърци! Ние сме прави!\""}
{"url": "http://www.focus-news.net/news/2018/02/04/2484872/mikis-teodorakis-pozitsiyata-na-gratskiya-narod-e-yasna-no-ako-pravitelstvoto-se-gotvi-da-podpishe-sporazumenie-za-ime-sadarzhashto-dumata-makedoniya-toy-tryabva-da-bade-popitan.html", "text": "„Позицията на гръцкият народ е ясна и категорична, и не е необходим референдум, но ако правителството се готви да подпише споразумение със Скопие за име, което съдържа думата Македония, народът задължително трябва да бъде попитан!\". Това заяви в историческа реч пред стотици хиляди гърци, събрали се на протест на атинския площад \"Синтагма\", световноизвестният композитор Микис Теодоракис, предава гръцкото електронно издание Тhestival.gr, което излъчва на живо митинга. \r\nСпоред изданието става дума за „безпрецедентна историческа реч\", която ще остави дълбока следа в гръцкото обществено съзнание.\r\nВ речта си Теодоракис, който за поколения гърци е символ на борбата срещу фашизма през 1941-1944 г. и срещу военната хунта през 1967-1974 г., заявява: „Да, аз съм патриот-интернационалист и в същото време презирам и се боря срещу фашизма във всичките му форми, и най-вече срещу най-измамната му и най-опасната му форма - левичарството\".\r\nСпоред Теодоракис вчерашното нападение срещу дома му е било предупреждение да не говори на днешния митинг.\r\n„Мои добри гърци! Братя мои! Вие ще научите, че нашите патриоти, управлявани от левичари, които събират подписи, вчера хвърлиха боя върху дома ми, за да не говоря днес с думи на патриотични бури, както се научих да говоря през целия си живот, както ме научихте да говоря вие\".\r\nВъв вълнуващото си словото композиторът съобщи, че „тази сутрин е получил колекция поезия от Солун, която го е задължила да говори с духа и силата на Тукидид и Протагор и със смелостта на Темистокъл и Колокотронис, и да посвети днешната си реч именно на паметта на легендарния герой от войната за независимост (1821-1832) Теодорос Колокотронис, отишъл си от този свят на днешния ден, на 4 февруари 1843 г.\"Тереза Герова", "date": "2018.02.04", "title": "Микис Теодоракис: Позицията на гръцкия народ е ясна, но ако правителството се готви да подпише споразумение за име, съдържащо думата Македония, той трябва да бъде попитан"}
{"url": "http://www.focus-news.net/news/2018/02/04/2484859/sofiya-ekipi-na-direktsiya-avariyna-pomosht-i-preventsiya-sa-rabotili-po-36-signala-za-padnali-darveta-i-kloni-v-stolitsata.html", "text": "Пет екипа на Дирекция \"Аварийна помощ и превенция\" са отстранили през деня на 36 сигнала за паднали клони и надвиснали клони и дървета на бул. \"Евлоги и Христо Георгиеви\", под моста на Захарна фабрика и други. Отзовали са се и на два сигнала за надвиснали покриви на ул. \"Цар Симеон\". Това съобщиха от пресцентъра на Столична община. Към момента градският транспорт се движи навсякъде по обичайните си маршрути.", "date": "2018.02.04", "title": "София: Екипи на Дирекция \"Аварийна помощ и превенция\" са работили по 36 сигнала за паднали дървета и клони в столицата"}
{"url": "http://www.focus-news.net/news/2018/02/04/2484876/blagoevgrad-bez-problemi-se-izvarshva-dvizhenieto-po-osnovnite-patni-arterii-v-grada-avtobusite-se-dvizhat-po-razpisanie.html", "text": "Без проблеми се извършва движението по основните пътни артерии в Благоевград, предаде репортер на Радио „Фокус“ – Пирин. Нормално натоварен е трафикът в района на кв. „Струмско“, както и около жп гарата и автогарата в града. Интензивно движение се наблюдава по булевардите „Васил Левски“, „Св. Димитър Солунски“ и „Св. св. Кирил и Методий“. С нормален интензитет е преминаването по главните улици „Славянска“, „Владо Черноземски“, „14-ти полк“ и „Менча Кърничева“. През деня няма регистрирани тежки пътни инциденти в областния център. Градския транспорт се движи с обичайното си разписание за почивен ден, без закъснения или отклонения от маршрута си. Светофарните уредби са в изправност, като преминаването през тях отнема около 1 - 2 минути.\r\nЛивия НИНОВА", "date": "2018.02.04", "title": "Благоевград: Без проблеми се извършва движението по основните пътни артерии в града, автобусите се движат по разписание"}
{"url": "http://www.focus-news.net/news/2018/02/04/2484879/veliko-tarnovo-s-nad-1-100-sa-se-uvelichili-sklyuchenite-ednodnevni-trudovi-dogovori-v-oblastta-za-godina.html", "text": "С над 1 100 са се увеличили сключените еднодневни трудови договори в областта за година. Става въпрос за уреждане на работните взаимоотношения в сектора на селскостопанската работа. Това каза за Радио „Фокус“ – Велико Търново инж. Невена Стефанова, директор на Дирекция „Инспекция по труда“ - Велико Търново. Тя уточни, че след провеждането на разяснителна кампания от Инспекцията в началото на миналата година са предоставени 2 045 образци на еднодневни трудови договори за краткотрайна сезонна селскостопанска работа. „Те са сключени с 26 земеделски производители. Спрямо 2016 година, през 2017 година те са се увеличили с 1 104 броя“, добави Стефанова. Еднодневните трудови договори са за краткотрайна работа при отглеждане на винени и десертни сортове лозя, разсадници за трайни насаждения, оранжерийни зеленчуци, ягоди, малини, череши и кайсии.\r\nЛуиза ТРАНЧЕВА", "date": "2018.02.04", "title": "Велико Търново: С над 1 100 са се увеличили сключените еднодневни трудови договори в областта за година"}
{"url": "http://www.focus-news.net/news/2018/02/04/2484878/emsc-zemetresenie-s-magnitud-ot-62-po-skalata-na-rihter-e-registrirano-v-tayvan.html", "text": "Земетресение с магнитуд от 6,2 по скалата на Рихтер е регистрирано в Тайван в 21.56 часа местно време, показва справка на официалната интернет страница на  Европейския средиземноморски сеизмологичен център (EMSC).\r\nЕпицентърът на труса е бил на 112 км южно от Тайпе и на 33 км североизточно от Хуалиен, с дълбочина от осем километра под земната кора. \r\nНе се привеждат данни за материални щети или пострадали. Тереза Герова", "date": "2018.02.04", "title": "EMSC: Земетресение с магнитуд от 6,2 по скалата на Рихтер е регистрирано в Тайван"}
{"url": "http://www.focus-news.net/news/2018/02/04/2484833/miroslav-stoyanov-odmvr-pazardzhik-patyat-varvara-velingrad-e-otvoren-nyama-da-dopusnem-blokiraneto-mu-ot-protestirashtite.html", "text": "Полицейски екипи от РУ „Полиция“ в град Септември създадоха много добра организация, за да не се блокира движението по пътя Варвара - Велинград, съобщи за Радио „Фокус“ – Пазарджик говорителят на ОДМВР - Пазарджик Мирослав Стоянов. Той обясни, че протестиращите в подкрепа на кмета Марин Рачев са пресичали пешеходната пътека за не повече от 5 минути и след това пътното платно е било освободено. „Колегите създадоха перфектна организация, за да не се блокира трафикът и насочиха достатъчно екипи в района на протеста. Дори през тези пет минути незабавно екипите на полицията са определили обходен маршрут през две съседни улици, за да няма задръстване. Към момента движението по това трасе е нормално. Обстановката в село Варвара и в град Септември е спокойна“, коментира Стоянов. Той добави, че създадената организация от страна на полицията в Септември за охрана на обществения ред е достатъчно добра.\r\nВаня НИКОЛОВА", "date": "2018.02.04", "title": "Мирослав Стоянов, ОДМВР - Пазарджик: Пътят Варвара - Велинград е отворен, няма да допуснем блокирането му от протестиращите"}
{"url": "http://www.focus-news.net/news/2018/02/04/2484875/greek-reporter-politsiyata-v-atina-izpolzva-salzotvoren-gaz-za-da-razprasne-demonstrantite.html", "text": "След мащабния митинг на атинския площад „Синтагма“ срещу включването на понятието „Македония“ в уреждането на спора със Скопие се е стигнало до сблъсъци между демонстранти и полиция, предава Greek Reporter.\r\nСпоред съобщенията полицията е употребила сълзотворен газ, за да отблъсне демонстрантите, много от които са носили каски за велосипеди и са развявали гръцки знамена. Местни медии разпространиха информация, съгласно която това са били членове на крайнодясната „Златна зора“. \r\nВ неделя в гръцката столица се проведе и контрадемонстрация на леви групи. Техният митинг бе на по-малко от 1,6 км от протеста под мотото „Македония е гръцка!“Тереза Герова", "date": "2018.02.04", "title": "Greek Reporter: Полицията в Атина използва сълзотворен газ, за да разпръсне демонстрантите"}
{"url": "http://www.focus-news.net/news/2018/02/04/2484882/hurriyet-prihodite-ot-turizma-v-turtsiya-za-predhodnata-godina-sa-v-razmer-na-263-miliarda-dolara-pokazvat-ofitsialnite-danni.html", "text": "През 2017 г. туризмът е донесъл на турската хазна приходи в размер на 26,3 млрд. долара. Това показват данните от Турската статистическата служба, публикувани по-рано тази седмица, предава Anadolu Agency. \r\nСъгласно представените данни, през миналата година приходите от туризма в Турция са се увеличили с 18,9% в сравнение с 2016 г. , когато печалбите са били в размер на 22,1 млрд. долара. От тях 77,4% идват от чуждестранни посетители на страната, а останалите 22,6% са от турски граждани, пребиваващи извън родината си. \r\nТурция приветства 38,6 млн. посетители през 2017 г., отбелязвайки ръст от 23,1%  спрямо предходната година. В доклада се пояснява, че 83,1% от туристите са чужденци, а 16,9% турски граждани, устроили живота си извън страната, съобщава Радио „Фокус“ в рубриката „Балкански туристически часовник“.\r\nПо данни на Турската статистическа служба гостите на страната отделят най-много средства за храна, напитки, настаняване и транспорт. Интересно е да се отбележи обаче, че три милиона от общата сума чужденците са похарчили за покупки на дрехи и сувенири, а 1,2 млрд. долара - за сувенири. Туристите, които посещават Турция, са похарчили над 100 млн. долара за покупката на килими и пътеки. \r\nОсновна причина за посещението в Турция на 56% процента от чуждестранните гости са развлеченията, спортните и културни събития. След тях се нарежда гостуването на родни и приятели (14,7%). \r\nПак по данни на института броят на турските граждани, живеещи извън родината си, но които я посещават, се е увеличил с 12,8% през миналата година, достигайки до 8,9 млн. души.: Тереза Герова", "date": "2018.02.04", "title": "Hurriyet: Приходите от туризма в Турция за предходната година са в размер на 26,3 милиарда долара, показват официалните данни"}
{"url": "http://www.focus-news.net/news/2018/02/04/2484881/ekathimerini-natsionalniyat-arheologicheski-muzey-na-gartsiya-e-registriral-rekorden-broy-posetiteli-prez-2017-godina.html", "text": "През 2017 г. емблематичният Национален археологически музей на Гърция е разгледан от рекорден брой посетители, съобщава електронното издание Ekathimerini. От приведените данни става ясно, че през миналата година са продадени 545 565 билета за музей, което е с 18,4% повече в сравнение с 2016  година.\r\nТози успех се дължи на редица инициативи, възприети от ръководството на държавния музей през последните няколко години с цел привличане на по-широка аудитория към един от най-важните пазители на древна гръцка история и култура, съобщава Радио „Фокус“ в рубриката „Балкански туристически часовник“. Новият тласък в развитието на институцията стана забележим през последното тримесечие на 2016 г. с откриването на изложбата \"Одисей\" - експозиция, вдъхновена от духа на приключенията и откритията на древногръцкия герой, която беше разширен до март тази година. \r\nОт редакцията подчертават, че през 2017 г. Националният исторически музей на Гърция е инициирал 103 международни изследователски програми и е отдал 403 експоната за изложби на територията на Европа, САЩ и Азия. През 2018 г. ще се работи за подобряването на този успех чрез стартирането на нови инициативи. Една от тях е изложба на концепцията за красотата, която ще гостува на множество други музеи на територията на цялата страна. : Тереза Герова", "date": "2018.02.04", "title": "Ekathimerini: Националният археологически музей на Гърция е регистрирал рекорден брой посетители през 2017 година"}
{"url": "http://www.focus-news.net/news/2018/02/04/2484877/stara-zagora-poetapno-se-propuskat-avtomobilite-prez-prohoda-na-republikata.html", "text": "Поетапно се пропускат автомобилите през Прохода на Републиката, съобщи слушател на Радио „Фокус“. По-рано движението бе ограничено поради пътнотранспортно произшествие.", "date": "2018.02.04", "title": "Стара Загора: Поетапно се пропускат автомобилите през Прохода на Републиката"}
{"url": "http://www.focus-news.net/news/2018/02/04/2484883/jutarnji-list-harvatiya-harvatiya-ochakva-10-na-sto-poveche-turisti-ot-ispaniya.html", "text": "През миналата година Хърватия е посетена от 256 хил. туристи, което е с 13% повече от Испания, в сравнение с година по-рано, а очакванията са, че тенденцията ще се запази и през 2018 г., съобщава електронното издание Jutarnji List. \r\nДанните от туристическите агенции и авиокомпании показват, че през предстоящия летен сезон Хърватия ще посрещне с 10% повече испански туристи от миналата година. Съответната информация бе потвърдена от Йелена Бабич, директор на туристическата агенция \"Абакус Тур\" - една от шестте, включили се в Международното туристическо изложение в Мадрид - Fitur. \r\nСъщевременно в популярния сред почиващите Дубровник вече е в ход подготовката за новия сезон, съобщава Радио „Фокус“ в рубриката „Балкански туристически часовник“. Местните представители на бранша споделят, че са доволни от интереса, който испанците демонстрират към почивките в разположения на Адриатическото крайбрежие хърватски град. \r\nОт редакцията подчертават, че една от причините за засиления интерес на гостите от иберийското кралство са директните полети, които свързват двете държави. Националният превозвач на Хърватия поддържа линията Барселона-Загреб, а през януари бе пуснат и още един допълнителен полет между двата града. Плановете са в бъдеще да бъдат изпълнявани по четири чартърни полета всяка седмица. От \"Хърватски авиолинии\" не разкриха броя на пасажерите, превозвани по линията, но увериха, че се наблюдава \"двуцифрен ръст\". : Тереза Герова", "date": "2018.02.04", "title": "Jutarnji List (Хърватия): Хърватия очаква 10 на сто повече туристи от Испания"}
{"url": "http://www.focus-news.net/news/2018/02/04/2484865/mariya-popova-zam-kmet-na-vratsa-za-nad-500-hil-lv-sa-nanesenite-ot-vyatara-shteti-na-obshtinska-sobstvenost-a-200-hil-lv-na-chastni-imoti.html", "text": "Заместник-кметът на Община Враца Мария Попова и секретарят Нина Дакева извършиха предварителен оглед на нанесените щети от бурния вятър, който премина през Враца на 3 февруари и бе с пориви от 115,2 км/час, съобщиха от пресцентъра на Общината. През целия ден екипи на ОП „БКС - Враца“ почистват града от падналите клони и дървета. Над 80 са получените сигнали на телефоните на Дежурния съвет по сигурност и 112 от граждани за счупени витрини, прозорци, дървета, паднали билбордове, пътни знаци, ел. стълбове и отнесени покриви.\r\nСред най-тежките е сигналът от ул. „Леденик“ №21, където живеят мъж и жена, на 84 години. Бурният вятър откъсва част от покрива на жилищна кооперация, която пада върху съседна сграда, а след това я пренася и на покрива на къщата на възрастните хора. Жената е на легло, а съпругът е трудно подвижен. „Нарушена е цялостната конструкция на къщата и тя е опасна за обитаване. За да опазим живущите, те ще бъдат изведени временно и настанени в общинско жилище до отстраняване на всички повреди. Вече сме разговаряли със строителна фирма, която ще поеме ремонта“, каза Попова.\r\nЗаместник-кметът провери на място и сигнал на ул. „Кръстьо Българията“. Силният вятър пренася част от покривната конструкция от мансарден етаж на №25 върху две съседни сгради.\r\nНа място бяха проверени още сигнали за съборени покриви. „След направения оглед на щетите установихме, че голяма част от жилищните сгради нямат застраховка, ремонтирани са покривите, без да има сключени договори с фирмите, които да поемат гаранционната отговорност. Търсим начини и на тях да помогнем“, добави още Попова.\r\nНа проведено поредно заседание на Кризисния щаб бе решено в Информационния център за обслужване на граждани да има служител на Община Враца, който ще приема сигнали и ще отговаря на въпроси на граждани, свързани с нанесени щети, вследствие ураганния вятър. Ще се сформира и комисия, която ще извърши оглед на пораженията, ще изготви оценки, за да може да се кандидатства за отпускане на помощ от Междуведомствената комисия за възстановяване и подпомагане, БЧК, Регионална дирекция „Социално осигуряване“ и Общински съвет.\r\n\"По първоначални данни 200 000 лв. са нанесените щети на частни имоти, а над 500 000 лв. са на общинска собственост\", посочи още заместник-кметът Мария Попова.", "date": "2018.02.04", "title": "Мария Попова, зам.-кмет на Враца: За над 500 хил. лв. са нанесените от вятъра щети на общинска собственост, а 200 хил. лв. - на частни имоти"}
{"url": "http://www.focus-news.net/news/2018/02/04/2484867/der-spiegel-koalitsionnite-pregovori-v-germaniya-nyama-da-badat-zavarsheni-v-srok.html", "text": "Преговорите за съставяне на нова голяма коалиция между Съюза (ХДС/ХСС) и Германската социалдемократическа партия (ГСДП) няма да бъдат завършени в планирания срок, който изтича в неделя, 4 февруари. Дискусиите ще бъдат прекъснати през нощта и ще бъдат продължени в понеделник, съобщава изданието Der Spiegel, като се позовава на източници от партийните кръгове. \r\nОстава неясно обаче дали в понеделник ще бъде представено финалното споразумение, постигнато между трите партии, или ще продължат преговорите за съставянето му. Уточнява се, че към настоящия момент все още остават редица нерешени въпроси, сред които здравеопазването и пазара на труда. \r\nОт редакцията припомнят, че преди представянето на споразумението то трябва да бъде одобрено от специални комисии, излъчени от трите партии.Тереза Герова", "date": "2018.02.04", "title": "Der Spiegel: Коалиционните преговори в Германия няма да бъдат завършени в срок"}
{"url": "http://www.focus-news.net/news/2018/02/04/2484884/plovdiv-natovareno-e-dvizhenieto-po-uchastaka-na-avtomagistrala-trakiya-v-oblastta-patishtata-sa-mokri-i-hlazgavi.html", "text": "Натоварено е движението по пловдивския участък на автомагистрала „Тракия“, също по направленията Пловдив - Карлово и Пловдив - Асеновград. Това съобщиха за Радио „Фокус“ – Пловдив от Областното пътно управление. Пътните настилки в областта са мокри и хлъзгави затова водачите трябва да шофират с повишено внимание и съобразена скорост, както и да не предприемат опасни маневри. Заради валежите от дъжд е засилена опасността от свлачищна активност в планинските райони. Най-рискови са пътните участъци Юговско ханче - Югово - Лъки - Здравец, Троян - Кърнаре, Бачково - Нареченски бани, Смолян - Кричин - Стамболийски и Кричим - Девин.\r\n„През деня екипи разчистваха паднали камъни по пътя Кричим - Девин и в района на Кърнаре. Към момента пътните артерии са проходими, но водачите трябва да бъдат особено бдителни, тъй като е възможно повторно свличане на значително количества земна и скална маса“, каза дежурният в Областното пътно управление и подчерта, че екипите са в готовност да реагират своевременно на всички подадени сигнали. Забранено е движението на моторни превозни средства над 12 тона през прохода Троян - Кърнаре и по пътя Поповица - Болярци. Все още е ограничено преминаването на камиони по-високи от 4 метра през тунелите по пътя Асеновград – Нареченски бани. Обходният маршрут за водачите е по пътя Кричим - Девин. Забранено е и преминаването на тежкотоварни камиони над 5 тона по пътя Плодовитово - Първомай - Асеновград, в района на км 6, поради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград.\r\nТрафикът на територията на град Пловдив също е интензивен към този час на деня. Натоварено движение се отчита по булевардите „Шести септември“, „Руски“, „Цар Борис III Обединител“, „Пещерско шосе“ и „Христо Ботев“. Пътните настилки в града са мокри и хлъзгави.\r\nТони МИХАЙЛОВ", "date": "2018.02.04", "title": "Пловдив: Натоварено е движението по участъка на автомагистрала „Тракия“ в областта, пътищата са мокри и хлъзгави"}
{"url": "http://www.focus-news.net/news/2018/02/04/2484885/mkd-makedoniya-snyag-ot-dekemvri-do-april-pamporovo-e-sred-nay-predpochitanite-tsentrove-za-lyubitelite-na-ski.html", "text": "Туристическият комплекс Пампорово е един от малкото примери за успешна приватизация на държавно предприятие в бившите социалистически страни от региона. Новият собственик успя да запази ски центъра, да развие и да го превърне в един от най-предпочитаните от любителите на зимните спортове не само от България, но и от Гърция, Турция, Румъния, Молдова, Украйна, Македония, дори и от Ирландия . Не е случайно, че този ски курорт от година на година става все по-привлекателен за македонските туристи, пише скопското електронно издание МКД.\r\nОт редакцията са категорични - въпреки че Пампорово е по-далеч от границата в сравнение с Банско и Боровец, македонските туристи в този български курорт стават все по-многобройни. \r\nПистите и лифтовете, меките зими, сезонът за ски, който продължава от декември до април, независимо от метеорологичните условия и преди всичко любезността на домакините не оставя нито един от гостите на курорта безразличен към плановете си за прекарване на следващата зимна почивка, съобщава Радио „Фокус“ в рубриката „Балкански туристически часовник“.\r\nСледователно, не е случайно, че броят на туристите в Пампорово - както през зимата, така и през лятото, се увеличава от година на година. Плановете на собственика на ски курорта, Цветелина Бориславова, показват нейния ангажимент да превърне Пампорово в най-големия ски център на Балканите. \r\nПреди две години за първи път в България два съседни ски курорта - Пампорово и Мечи чал, започнаха да функционират заедно с единна транспортна система, превръщайки по този начин центъра в един от най-атрактивните комплекси за зимни спортове и забавление с 50-километрова мрежа от писти. Капацитетът на лифтовете е за 12 000 скиори на час. Ето защо - наред с Банско и Боровец, отскоро и на терените на този тандем започнаха да се провеждат редица престижни спортни събития. \r\nПампорово е разположен в централната част на Родопите на 1650 метра надморска височина, в подножието на връх Снежанка. Намира се само на 15 км от град Смолян, на 10 км от Чепеларе и на около 90 км от Пловдив. Този район има 240 слънчеви дни, което прави Пампорово най-слънчевия планински курорт в България. Средната годишна температура там е 5,5 градуса по Целзий.\r\nНай-високата точка на ски центъра е 1926 метра. Благодарение на увеличената отрицателна йонизация във въздуха в района на Пампорово, този комплекс е подходящ и за рехабилитация от респираторни заболявания, заболявания на нервната система и метаболизма, подчертават от редакцията. \r\nИзданието не пропуска да отбележи - когато се казва, че ски сезонът в Пампорово продължава от декември до април и че туризмът там не зависи от това каква ще бъде зимата, това означава, че осемстотин служители през сезона се грижат нищо да не остане на случайността. Триста машини за сняг започват да работят още през ноември, за да гарантират, че независимо от валежите, карането на ски в курорта ще бъде възможно в споменатия по-горе период. Така е и тази година - меката зима не донесе много естествен сняг, но затова пък инженерите с тяхното безупречно австрийско оборудване са там, за да направят многостранната мрежа от ски-писти добра основа за удоволствие и за най-добрите скиори и сноубордисти, за биатлонците, за любителите на ски-бягането и дори за напълно начинаещите.\r\nПрез лятото пасищата са специално обработени с технология, която гарантира зеленина през цялата година. Ски центърът е ориентиран към опазването на природата. Не е изненадващо, че всички хотели и курорти, построени преди повече от 30 години, са реконструирани и обновени, а новите сгради са в хармония с природата и планината. Предлага се настаняване от всякакъв вид -  хотели с категория от една до пет звезди, къщи за гости, апартаменти, вили, бунгала и др. \r\nПампорово става все по-привлекателно през летните месеци - за планинари, любители на планинско колоездене, за конгресен туризъм, корпоративни тържества, работни събития. : Тереза Герова", "date": "2018.02.04", "title": "МКД (Македония): Сняг от декември до април: Пампорово е сред най-предпочитаните центрове за любителите на ски"}
{"url": "http://www.focus-news.net/news/2018/02/04/2484887/tolonews-parlamentarnite-i-mestni-izbori-v-afganistan-veroyatno-shte-badat-otlozheni-s-nyakolko-mesetsa.html", "text": "Само ден след назначаването му новият председател на Независимата избирателна комисия (НИК) на Афганистан Гула Джан Абдулбади Сайяд заяви, че предстоящите парламентарни и местни избори в страната вероятно ще бъдат отложени с  още няколко месеца, предава информационната агенция TOLOnews.\r\nИзборите бяха насрочени за 7 юли 2018 г., но липсата на ръководител на НИК забави процеса по подготовката за провеждането на вота, обясни Гула Джан Абдулбади Сайяд.\r\n„Ние продължаваме работата по набиране на служители и увеличаваме усилията си, за да компенсираме времето, което вече е изгубено“, допълни новият председател на НИК. \r\n„Няма разногласия между лидерите в правителството на националното единство относно парламентарните и местни избори“, заяви говорителят на афганистанския министър-председател, като добави, че „е по-добре изборите да бъдат проведени на определената дата, за да се гарантира доверието на хората в (избирателния) процес и да се осигури легитимност на системата“.  \r\nМеждународни донори са осигурили 30 милиона долара за регистрацията на избирателите и процедурата ще започне в близко бъдеще, уточниха от НИК.Тереза Герова", "date": "2018.02.04", "title": "TOLOnews: Парламентарните и местни избори в Афганистан вероятно ще бъдат отложени с няколко месеца"}
{"url": "http://www.focus-news.net/news/2018/02/04/2484888/pazardzhik-istoricheskiyat-muzey-v-panagyurishte-obyavi-konkurs-za-uchenitsi-na-tema-moyat-rod.html", "text": "Историческият музей в Панагюрище обяви конкурс за ученици на тема „Моят род“. Това съобщи за Радио „Фокус“ – Пазарджик Ирина Ботева, главен уредник в музея. Тя обясни, че поводът е отбелязването на 75 години от създаването на културната институция. „Конкурсът е за ученици, които ще бъдат разделени в две възрастови групи – от 5 до 8 и 9 до 12 клас. Основната му цел е те да проучат историята на своя род и да я представят под формата на презентация“, коментира Ботева. Тя уточни, че участието в конкурса е индивидуално. „В Панагюрище такива конкурси се посрещат добре и в тях се включват много ученици. Независимо от темите децата проявяват любознателност към нашата история и към миналото на родния си край, което е доказателство за любовта им към род и родина“, каза още Ирина Ботева.\r\nВаня НИКОЛОВА", "date": "2018.02.04", "title": "Пазарджик: Историческият музей в Панагюрище обяви конкурс за ученици на тема „Моят род“"}
{"url": "http://www.focus-news.net/news/2018/02/04/2484891/aktualna-patna-obstanovka-kam-1730-chasa.html", "text": "Информация за състоянието на републиканските пътища, предоставена от Агенция “Пътна инфраструктура”. Дъжд вали в областите Благоевград, В. Търново, Кърджали, Хасково, Бургас и в районите на Ихтиман, Самоков, Саранци, Гълъбец, Владая и АМ „Тракия“ (област София). Пътните настилки са предимно мокри, а по високите и усойни участъци частично заледени и обработени.Състояние на автомагистралите:\r\nАМ „Тракия“:\r\nОбласт София: Ограничено е движението по пътната връзка София-Костенец на  пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София - Костенец през пътен възел „Ихтиман“ при км 34+000.\r\n- за направленията Ихтиман - Пловдив и Костенец - Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 30.04.2018 г.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n Проходи:\r\n- „Върбишки” - затворен за всички МПС. Срок: целогодишно; \r\n- „Златишки” - затворен за всички МПС. Срок: целогодишно;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т. Срок: целогодишно;\r\n- „Дюлински” - забранен за МПС над 3,5 т. Срок: целогодишно;\r\n- „Пампорово” - забранен за МПС над 3,5 т. Срок: целогодишно; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т. Срок: целогодишно;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.;\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.; въведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.03.2018 г.\r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г.; въведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n - всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни; Срок до 31.03.2018 г.\r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения.\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.03.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.;\r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът II-99: Движението по път II-99 Крайморие – Караагач от км 0+000 до км 49+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-539: Движението по път III-539 Средец – Трояново от км 0+000 до км 17+979 се извършва с повишено внимание поради аварийно запълване на появили се деформации на пътната настилка със студена смес. Сигнализирано е с пътни знаци. Срок: до 05.02.2018 г.\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път III-992 Парк Росенец – Ясна поляна от км 0+000 до км 20+000 се осъществява с повишено внимание поради аварийно запълване на появили се деформации на пътната настилка със студена смес. Сигнализирано с пътни знаци. Срок до 12.02.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 31.12.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.03.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Движението път ІІ-81 Берковица – Монтана от км 86+200 до км 97+800 се осъществява в една лента поради аварийно запълване на появили се деформации на пътната настилка със студена смес. Срок до 31.01.2018 г.\r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-842: Движението по път по път III-842 Юндола – Белово е ограничено за МПС над 12 т. с ремаркета и полуремаркета. \r\nОбходен маршрут: Белово-Варвара-Велинград-Юндола.\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.03.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 28.02.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. Срок до 31.03.2018 г.\r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.02.04", "title": "Актуална пътна обстановка към 17.30 часа"}
{"url": "http://www.focus-news.net/news/2018/02/04/2484886/blagoevgrad-tir-i-dva-leki-avtomobila-sa-katastrofirali-kray-razlog-po-parvonachalni-danni-ima-postradali.html", "text": "ТИР и два леки автомобила са катастрофирали край Разлог. Това съобщи за Радио „Фокус“ – Пирин дежурният служител в Областно пътно управление – Благоевград. Към мястото на инцидента са изпратени екипи на полиция, пожарна и бърза помощ, както и на пътното управление. Все още няма въведено ограничение за движението на автомобили в района на инцидента, но не е изключено да бъде въведено такова след пристигането на екипа на ОПУ – Благоевград на мястото на пътнотранспортното произшествие. По първоначални данни има пострадали, които се транспортират до МБАЛ – Разлог.\r\nЛивия НИНОВА", "date": "2018.02.04", "title": "Благоевград: ТИР и два леки автомобила са катастрофирали край Разлог, по първоначални данни има пострадали"}
{"url": "http://www.focus-news.net/news/2018/02/04/2484892/blagoevgrad-vremenno-e-ogranicheno-dvizhenieto-v-dvete-posoki-po-pat-ii-19-simitli-razlog-v-uchastaka-predel-razlog-poradi-patnotransportno-proizshestvie.html", "text": "Временно е ограничено движението в двете посоки по път II-19 Симитли - Разлог, в участъка Предел - Разлог, поради пътнотранспортно произшествие. Това съобщиха от пресцентъра на Агенция \"Пътна инфраструктура\". Водачите изчакват на място.", "date": "2018.02.04", "title": "Благоевград: Временно е ограничено движението в двете посоки по път II-19 Симитли - Разлог, в участъка Предел - Разлог, поради пътнотранспортно произшествие"}
{"url": "http://www.focus-news.net/news/2018/02/04/2484893/kyustendil-ogranicheno-e-dvizhenieto-po-patya-smolichano-pelatikovo-poradi-propadane-na-chast-ot-patnoto-platno.html", "text": "Ограничено е движението по пътя Смоличано – Пелатиково от км 10+000 до км 14+000 поради пропадане на част от пътното платно при км 10+650, км 11+720, км 12+830 и км 13+360. Това съобщи за Радио „Фокус” – Кюстендил дежурният в Областно пътно управление – Кюстендил. Пътните настилки са предимно мокри, по усойните места е възможно да са хлъзгави, но са обработени. Нормално натоварен е трафикът по автомагистрала „Струма”. Без проблеми се извършва и движението по път Е-79, както и по направлението София – Кюстендил. Слаб трафик има в посока от и за ГКПП „Гюешево”.\r\nЛивия НИНОВА", "date": "2018.02.04", "title": "Кюстендил: Ограничено е движението по пътя Смоличано – Пелатиково поради пропадане на част от пътното платно"}
{"url": "http://www.focus-news.net/news/2018/02/04/2484880/gartsiya-registrirani-sa-sblasatsi-mezhdu-kraynodesni-ekstremisti-i-politsiyata-v-tsentara-na-atina.html", "text": "Група от крайнодесни екстремисти с качулки  и гръцки знамена в ръцете влязоха в сблъсък със силите на полицията в центъра на гръцката столица, след като се опитаха да преминат през загражденията в близост до Атинския университет, предава гръцкото електронно издание Тhestival.gr.\r\nСпоред изданието друг инцидент е бил регистриран на кръстовището на улиците \"Темистокъл\" и \"Солон\", където група екстремисти са нападнали мъж, който напускал митинга на \"Синтагма\" и носел гръцкото знаме. \r\nЗасега полицията се въздържа от употреба на химикали.Тереза Герова", "date": "2018.02.04", "title": "Гърция: Регистрирани са сблъсъци между крайнодесни екстремисти и полицията в центъра на Атина"}
{"url": "http://www.focus-news.net/news/2018/02/04/2484894/blagoevgrad-mokri-i-hlazgavi-sa-patnite-nastilki-na-teritoriyata-na-oblastta.html", "text": "Натоварен е трафикът по автомагистрала „Струма“ и главен път Е-79 в частта им от област Благоевград. Без проблеми пък се извършва движението по второкласен път-19 Симитли – Гоце Делчев. Това съобщи за Радио „Фокус“ – Пирин дежурният служител в Областно пътно управление – Благоевград. Пътните настилки са предимно мокри и хлъзгави. Повишена е опасността от падащи камъни в Кресненското дефиле и по второкласен път-19 Симитли – Гоце Делчев, затова шофьорите трябва да карат внимателно. През деня няма регистрирани новообразували се свлачища. В област Благоевград няма допълнително въведени ограничения за движението на моторни превозни средства.\r\nЛивия НИНОВА", "date": "2018.02.04", "title": "Благоевград: Мокри и хлъзгави са пътните настилки на територията на областта"}
{"url": "http://www.focus-news.net/news/2018/02/04/2484890/veliko-tarnovo-regionalniyat-istoricheski-muzey-izgotvi-proekt-za-remont-na-tsarkvata-sv-arhangeli-mihail-i-gavrail-v-arbanasi-na-stoynost-120-hilyadi-dolara.html", "text": "120 хиляди долара за ремонти в църквата „Св. архангели Михаил и Гавраил“ в Арбанаси търси Регионалният исторически музей. Вече има изготвен проект, с който е кандидатствано пред т.нар. „Посланически фонд“, съобщи за Радио „Фокус“ – Велико Търново Иван Църов, директор на Регионалния исторически музей - Велико Търново. Той уточни, че с парите ще се реконструира покривът, предвижда се и изграждането на нова тоалетна и малък посетителски център. „Всички това някъде за около 120 хиляди долара. Дали ще се случи, не мога все още да кажа, април месец е срокът, когато изтича събирането на проекти и ще бъдат обявени победителите или по-скоро проектите, които ще се финансират. Ако случайно стане така, че нашият проект не бъде одобрен, ние имаме готовност и сме заложили в Инвестиционната ни програма – 101 хиляди лв. за ремонт – основно на покрива на църквата „Св. Архангели“, но и за тоалетна“, уточни Църов. Той добави, че сред обектите, стопанисвани от РИМ, няма такива, които да се нуждаят от аварийни ремонти. По думите му за поддръжката им се работи със средства от Инвестиционната програма и към момента няма нещо, което трябва да бъде направено спешно и неотложно. Ремонт на покрива се предвижда да бъде направен и в храна „Рождество Христово“, отново в село Арбанаси.\r\nЛуиза ТРАНЧЕВА", "date": "2018.02.04", "title": "Велико Търново: Регионалният исторически музей изготви проект за ремонт на църквата „Св. архангели Михаил и Гавраил“ в Арбанаси на стойност 120 хиляди долара"}
{"url": "http://www.focus-news.net/news/2018/02/04/2484895/blagoevgrad-petima-dushi-sa-postradali-pri-katastrofata-v-rayona-na-razlog.html", "text": "Петима души са пострадали при катастрофата в района на Разлог. Това съобщиха от ОДМВР - Благоевград. Около 16.36 часа днес в района на град Разлог е станало пътнотранспортно произшествие между товарен автомобил и два леки автомобила. Пострадали при инцидента са пет човека, които са транспортирани за оказване на медицинска помощ в МБАЛ - Разлог. Движението в района на инцидента се регулира от намиращите се на място полицейски служители.", "date": "2018.02.04", "title": "Благоевград: Петима души са пострадали при катастрофата в района на Разлог"}
{"url": "http://www.focus-news.net/news/2018/02/04/2484899/predstoyashti-sabitiya-v-stranata-za-5-fevruari-agentsiya-fokus.html", "text": "***\r\nОт 10.00 часа на площад „Св. Александър Невски“ ще се състои церемония по официалното посрещане на държавния глава на Малта Мари-Луиз Колейро Прека, който ще положи венец пред Паметника на Незнайния воин.  От 10.20 часа ще се проведе среща „на четири очи“ на президентите на България и Малта в сградата на „Дондуков“ 2.  В 10.50 часа ще започнат пленарните разговори между двете официални делегации.  От 11.30 часа Румен Радев и Мари-Луиз Колейро Прека ще дадат изявления за медиите в Гербова зала.       \r\n***\r\nОт 14.30 часа в Националната художествена галерия държавните глави на България и Малта – Румен Радев и Мари-Луиз Колейро Прека ще закрият провелия се в рамките на деня Българо-малтийски бизнес-форум. По време на форума ще бъдат подписани меморандуми за сътрудничество. \r\n***\r\nОт 11.00 часа в Централното фоайе на Националната библиотека „Св. св. Кирил и Методий” ще бъде открита изложба, посветена на 140-годишнината от Кресненско-Разложкото въстание. Събитието е под патронажа на президента Румен Радев,  а с приветствие към гостите ще се обърне Вицепрезидентът на Република България, г-жа Илияна Йотова.\r\n***\r\nОт 12.30 часа в „София Тех Парк JSC“  – сградата на Форума по иновации „Джон Атанасов“, бул. „Цариградско шосе“ №111, ще започне 21-вия Европейски форум по екоиновации за качество на въздуха. Събитието ще бъде открито от министъра на околната среда и водите Нено Димов.  \r\n***\r\nОт 16.40 часа в сградата на МВнР Заместник министър-председателят и министър на външните работи Екатерина Захариева и министърът на външните работи и насърчаване на търговията на Република Малта Кармело Абела ще направят изявление за медиите след срещата между двамата. \r\n***\r\nОт 09.00 до 17.00 часа в Националния дворец на културата ще се проведе Конференция по въпросите на здравословното хранене при децата, включена в календара на Българското председателство на Съвета на Европейския съюз. \r\n***\r\nОт 10.00 часа IX състав на Специализирания наказателен съд ще проведе съдебно заседание по делото срещу Галина Ц., Красимир Н., Мирослав Ч., Радостина Х. и Йонгпин Д., обвинени в организиране и ръководене на организирана престъпна група. \r\n***\r\nОт 10.30 часа президентът (2012-2017) Росен Плевнелиев ще даде пресконференция за дейността  си една година след края на мандата. Тя ще се проведе в офиса на президента Плевнелиев в София Тех Парк на адрес: бул. „Цариградско шосе“ 111 Ж, сграда Д (Лаборатории), ет. 2. \r\n***\r\nОт 10.30 часа в централния офис на Съюза на българските автомобилисти (СБА) ще се проведе пресконференция по повод старта на кампанията „Най-добър млад шофьор на България“. \r\n***\r\nОт 11.00 часа в Националния пресклуб на БТА, Институтът за исторически изследвания при БАН ще даде пресконференция на тема: „Достиженията на историческата наука и преподаването на история в българските училища“. \r\n***\r\nОт 11.00 часа, в хотел „Шипка“ (бул. „Тотлебен“ №34 А), заместник-министърът на земеделието, храните и горите д-р Цветан Димитров ще присъства на подписване на споразумение за партньорство между Българския ветеринарен съюз и Македонската ветеринарномедицинска камара.\r\n***\r\nОт 13.30 часа I състав на Специализираният наказателен съд ще заседава по делото срещи Иван С., Янко К., Николай Х., Пейчо П. и Свилен Н., обвинени в образуване и ръководене на организирана престъпна група. \r\n***\r\nОт 18.00 часа в Съюза на архитектите в България (ул. Кракра 11, Зала 1) ще бъде открита изложбата от фотографии и рисунки „Църкви“ на Имре Маковец. \r\n***\r\nОт 12.00 часа в 106 кабинет на Община Благоевград, кметът д-р Атанас Камбитов ще награди най-оригиналните писма от кампанията за детски желания до Дядо Коледа.  \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1 народният представител от ПП ГЕРБ-Варна Владимир Вълев организира приемна за граждани.\r\n***\r\nОт 13.00 и 14.00 часа, в централата на ГС на БСП - Варна - ул. „Македония” №33 ще има приемна на народните представители от  ПГ „БСП за България“ – Иван Иванов и проф. Анелия Клисарова. \r\n*** \r\nOт 18.00 часа в Детския отдел на Филиал „Бузлуджа“ на РНБ ''П. Р. Славейков'' ще се проведе „Нощ с книгите на Хари Потър“.  \r\n***\r\nОт 11.00 до 13.00 часа в офиса на политическа партия ГЕРБ в град Кочериново, Народните представители от ГЕРБ Кирил Калфин и Радослава Чеканска организират изнесена приемна. На съвместната приемна ще присъства и общинският координатор на ГЕРБ - Кюстендил Виктор Янев.\r\n***\r\nОт 10.30 часа в зала 1 на Апелативния съд ще се проведе заседание по делото, образувано по жалба на подсъдимия Александър Ч. срещу присъда на Окръжен съд – Пловдив, с която е признат за виновен в умишлено убийство. \r\n***\r\nОт 13.00 часа в клуба на ВМРО-Пловдив, на бул. „Марица“ 51, Общинското ръководство на ВМРО ще даде пресконференция по актуални теми.\r\n***\r\nОт 15.00 часа в зала на Окръжния съд ще се проведе заседание по делото срещу Кязим С., обвинен че при управление на автомобил по непредпазливост е причинил смъртта на жената, с която живеел на съпружески начала, и средна телесна повреда на малолетния им син. \r\n***\r\nОт 10.00 до 14.00 часа в Драматичен театър „Никола Вапцаров“ в Благоевград ще бъде поклонението пред тленните останки на големия български актьор и почетен гражданин на общината Симитли – Николай Кимчев. Погребението ще се състои от 15:00 часа на гробищата в квартал „Ораново“ в  град Симитли.\r\n***\r\nОт 10.00 часа в Регионалния пресклуб на БТА в Стара Загора, ВМРО БНД ще даде пресконференция. \r\n***\r\nОт 17.30 часа в Арт фоайе на Радио Стара Загора Библиотека „Родина“ и издателство „Факел“ представят романа на Неда Антонова „Любовта и смъртта на първия след бога“.", "date": "2018.02.04", "title": "Предстоящи събития в страната за 5 февруари (Агенция „Фокус“)"}
{"url": "http://www.focus-news.net/news/2018/02/04/2484896/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kulata-gkpp-kapitan-andreevo-i-gkpp-lesovo.html", "text": "На българо-гръцката граница трафикът  е интензивен на ГКПП \"Кулата\" на изход за товарни автомобили. Това съобщиха от пресцентъра на ГД \"Гранична полиция\". На българо-турската граница  трафикът е интензивен на ГКПП \"Капитан Андреево\" и ГКПП \"Лесово\" на изход за товарни автомобили. На останалите български гранични контролно-пропускателни пунктове трафикът е нормален.", "date": "2018.02.04", "title": "ГД \"Гранична полиция\": Интензивен е трафикът на изход за товарни автомобили на ГКПП \"Кулата\", ГКПП \"Капитан Андреево\" и ГКПП \"Лесово\""}
{"url": "http://www.focus-news.net/news/2018/02/04/2484861/iefimeridagr-gartsiya-makedonskiyat-miting-zayavi-mikis-ti-promenyash-istoriyata-postavyayki-ratsete-si-nad-makedoniya.html", "text": "\"Микис, ти променяш историята, като спускаш ръцете си над Македония!\" Така хилядите протестиращи на атинския площад \"Синтагма\" са посрещнали световноизвестния гръцки композитор при появата му на трибуната, предава гръцкото електронно издание Iefimerida.gr>.\r\nСпоред изданието речите на митинга често са прекъсвани от скандирания \"Гърция! Гърция! Македония!\" и \"Македония е гръцка!\", а когато Микис Теодракис е споменал ролята на великите сили - на САЩ и на големите страни в Европа, които искат приема на бившата югорепублика в НАТО, е последвало мощно освиркване.Тереза Герова", "date": "2018.02.04", "title": "Iefimerida.gr (Гърция): \"Македонският митинг\" заяви: Микис, ти променяш историята, поставяйки ръцете си над Македония!"}
{"url": "http://www.focus-news.net/news/2018/02/04/2484897/stara-zagora-vazstanoveno-e-dvizhenieto-prez-prohoda-na-republikata.html", "text": "Възстановено е движението по път II-55 Гурково-Велико Търново през Прохода на Републиката. Това съобщиха от пресцентъра на Агенция \"Пътна инфраструктура\".", "date": "2018.02.04", "title": "Стара Загора: Възстановено е движението през Прохода на Републиката"}
{"url": "http://www.focus-news.net/news/2018/02/04/2484904/sport-ronald-kuman-poema-holandiya.html", "text": "Роналд Куман ще е новият селекционер на Холандия, твърди De Telegraaf. Според холандското издание бившият мениджър на Евертън трябва да бъде представен следващата седмица.  \r\nТрикратните финалисти на световни първенства не успяха да се класират за последните два големи форума. В световните квалификации холандците  бяха в една група с България и загубиха с 0:2 в София.\r\n54-годишният Куман беше освободен от Евертън през октомври 2017 година, след неочакван слаб старт на сезона, което ги изпрати в зоната на изпадащите. В момента тимът от Ливърпул е 10-и в класирането на Висшата лига. \r\nРоналд Куман има 78 мача за националния отбор на Холандия, а в треньорската си кариера е бил начело още на Витес, Аякс, Бенфика, ПСВ Айндховен, Валенсия, Аз Алкмаар, Фейнерод и Саутхамптън.", "date": "2018.02.04", "title": "Спорт: Роналд Куман поема Холандия"}
{"url": "http://www.focus-news.net/news/2018/02/04/2484902/aktsenti-v-sutreshniya-blok-dobro-utro-balgariya-na-5-fevruari.html", "text": "Общински съвет - Сливен прие на заседание бюджета на Общината за тази година. Как ще бъдат разходени средствата? Накъде ще бъдат насочени усилията на Общината? Темата ще коментираме с кмета на Сливен Стефан Радев. Масов протест в Атина се проведе заради спора за името на Македония. Какви прогнози дават гръцките издания по този въпрос? Наш гост в минутите след 8.00 часа ще бъде Иван Петрински, главен редактор на в. „Български новини в Атина“.  Благоевград е град с богата история. Смята се, че първото име на града е Скаптопара. Как възниква градът обаче е трудно да се каже, защото до наши дни са достигнали няколко различни легенди. Кои са те, ще ни разкаже колегата Ливия Нинова от Радио Фокус – Пирин. През тази година Историческият музей в Панагюрище ще отбележи 75 години от своето създаване. Повече за програмата на музея ще разберем от репортажа на Ваня Николова от Радио „Фокус“ – Пазарджик.\r\nТези и още теми в „Добро утро, България“ от 6.00 до 10.00 с водещ Деница Узунова.", "date": "2018.02.04", "title": "Акценти в сутрешния блок „Добро утро, България“ на 5 февруари"}
{"url": "http://www.focus-news.net/news/2018/02/04/2484905/blagoevgrad-vremenno-dvizhenieto-v-dva-uchastaka-na-pat-e-79-mezhdu-kresna-i-sandanski-se-izvarshva-v-ednata-lenta-poradi-patni-intsidenti.html", "text": "Временно движението по път I-1 Благоевград – ГКПП \"Кулата\" в участъците Кресна – Струмяни и Струмяни - Сандански се извършват в едната лента поради пътни инциденти. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.02.04", "title": "Благоевград: Временно движението в два участъка на път Е-79 между Кресна и Сандански се извършва в едната лента поради пътни инциденти"}
{"url": "http://www.focus-news.net/news/2018/02/04/2484906/pregled-na-mezhdunarodnite-novini-do-19-chasa-agentsiya-fokus.html", "text": "Туристическият комплекс Пампорово е един от малкото примери за успешна приватизация на държавно предприятие в бившите социалистически страни от региона. Новият собственик успя да запази ски центъра, да развие и да го превърне в един от най-предпочитаните от любителите на зимните спортове не само от България, но и от Гърция, Турция, Румъния, Молдова, Украйна, Македония, дори и от Ирландия . Не е случайно, че този ски курорт от година на година става все по-привлекателен за македонските туристи, пише скопското електронно издание МКД.\r\nОт редакцията са категорични - въпреки че Пампорово е по-далеч от границата в сравнение с Банско и Боровец, македонските туристи в този български курорт стават все по-многобройни. \r\nПистите и лифтовете, меките зими, сезонът за ски, който продължава от декември до април, независимо от метеорологичните условия и преди всичко любезността на домакините не оставя нито един от гостите на курорта безразличен към плановете си за прекарване на следващата зимна почивка, съобщава Радио „Фокус“ в рубриката „Балкански туристически часовник“.\r\nСледователно, не е случайно, че броят на туристите в Пампорово - както през зимата, така и през лятото, се увеличава от година на година. Плановете на собственика на ски курорта, Цветелина Бориславова, показват нейния ангажимент да превърне Пампорово в най-големия ски център на Балканите. \r\nПреди две години за първи път в България два съседни ски курорта - Пампорово и Мечи чал, започнаха да функционират заедно с единна транспортна система, превръщайки по този начин центъра в един от най-атрактивните комплекси за зимни спортове и забавление с 50-километрова мрежа от писти. Капацитетът на лифтовете е за 12 000 скиори на час. Ето защо - наред с Банско и Боровец, отскоро и на терените на този тандем започнаха да се провеждат редица престижни спортни събития. \r\nПампорово е разположен в централната част на Родопите на 1650 метра надморска височина, в подножието на връх Снежанка. Намира се само на 15 км от град Смолян, на 10 км от Чепеларе и на около 90 км от Пловдив. Този район има 240 слънчеви дни, което прави Пампорово най-слънчевия планински курорт в България. Средната годишна температура там е 5,5 градуса по Целзий.\r\nНай-високата точка на ски центъра е 1926 метра. Благодарение на увеличената отрицателна йонизация във въздуха в района на Пампорово, този комплекс е подходящ и за рехабилитация от респираторни заболявания, заболявания на нервната система и метаболизма, подчертават от редакцията. \r\nИзданието не пропуска да отбележи - когато се казва, че ски сезонът в Пампорово продължава от декември до април и че туризмът там не зависи от това каква ще бъде зимата, това означава, че осемстотин служители през сезона се грижат нищо да не остане на случайността. Триста машини за сняг започват да работят още през ноември, за да гарантират, че независимо от валежите, карането на ски в курорта ще бъде възможно в споменатия по-горе период. Така е и тази година - меката зима не донесе много естествен сняг, но затова пък инженерите с тяхното безупречно австрийско оборудване са там, за да направят многостранната мрежа от ски-писти добра основа за удоволствие и за най-добрите скиори и сноубордисти, за биатлонците, за любителите на ски-бягането и дори за напълно начинаещите.\r\nПрез лятото пасищата са специално обработени с технология, която гарантира зеленина през цялата година. Ски центърът е ориентиран към опазването на природата. Не е изненадващо, че всички хотели и курорти, построени преди повече от 30 години, са реконструирани и обновени, а новите сгради са в хармония с природата и планината. Предлага се настаняване от всякакъв вид -  хотели с категория от една до пет звезди, къщи за гости, апартаменти, вили, бунгала и др. \r\nПампорово става все по-привлекателно през летните месеци - за планинари, любители на планинско колоездене, за конгресен туризъм, корпоративни тържества, работни събития.\r\n*** В разтърсваща реч световноизвестният гръцки композитор Микис Теодоракис призова стотиците хиляди гърци, събрали се на атинския площад \"Синтагма\", \"никога да не дадат името Македония, докато на този свят има гърци\".\r\nСпоред Теодоракис \"всяко отстъпление ще има катастрофални последици\".\r\n\"Дошли сме на тъжно място и сме принудени да се извиняваме за нашия патриотизъм. Мисля, че трябва да признаем нашите грешки пред гръцкия народ и да останем обединени в гръцка Македония. Питам ви - имаме ли отговорности и трябва ли да се позволи на Скопие да вярва в националния си мит?\", заявява Теодоракис.\r\nВ речта си композиторът припомни и позицията на Гърция, формирана преди четвърт век: \"Нашите политически ръководители през 1992 г. взеха решение за поддържането на обща национална навигационна линия, според която в името на бившата югорепублика няма да се съдържа думата Македония по никакъв начин, с географски или други определения като например Горна Македония или още по-лошото Нова Македония\".\r\nПродължавайки, Теодоракис попита множеството: \"Защо трябва да се изтрива историята? Нали всяко отстъпление от тази линия ще има опустошителни последици за Гърция, тъй като ако отстъпим това означава да отворим широко границите си за тези, които ни заплашват открито и безсрамно\".\r\nСпоред него \"Македония е само една и тя е и винаги ще бъде гръцка! Да живее гръцкият народ!\"\r\n*** „Позицията на гръцкият народ е ясна и категорична, и не е необходим референдум, но ако правителството се готви да подпише споразумение със Скопие за име, което съдържа думата Македония, народът задължително трябва да бъде попитан!\". Това заяви в историческа реч пред стотици хиляди гърци, събрали се на протест на атинския площад \"Синтагма\", световноизвестният композитор Микис Теодоракис.\r\nСпоред изданието става дума за „безпрецедентна историческа реч\", която ще остави дълбока следа в гръцкото обществено съзнание.\r\nВ речта си Теодоракис, който за поколения гърци е символ на борбата срещу фашизма през 1941-1944 г. и срещу военната хунта през 1967-1974 г., заявява: „Да, аз съм патриот-интернационалист и в същото време презирам и се боря срещу фашизма във всичките му форми, и най-вече срещу най-измамната му и най-опасната му форма - левичарството\".\r\nСпоред Теодоракис вчерашното нападение срещу дома му е било предупреждение да не говори на днешния митинг.\r\n„Мои добри гърци! Братя мои! Вие ще научите, че нашите патриоти, управлявани от левичари, които събират подписи, вчера хвърлиха боя върху дома ми, за да не говоря днес с думи на патриотични бури, както се научих да говоря през целия си живот, както ме научихте да говоря вие\".\r\nВъв вълнуващото си словото композиторът съобщи, че „тази сутрин е получил колекция поезия от Солун, която го е задължила да говори с духа и силата на Тукидид и Протагор и със смелостта на Темистокъл и Колокотронис, и да посвети днешната си реч именно на паметта на легендарния герой от войната за независимост (1821-1832) Теодорос Колокотронис, отишъл си от този свят на днешния ден, на 4 февруари 1843 г.\"\r\n*** Екзитполовете показват, че Никос Анастасиадес е преизбран за президент на Република Кипър.\r\nСпоред изчисленията на държавния телевизионен оператор CyBC, Анастасиадес е получил подкрепата на 54,5-59,5% от гласувалите във втория тур на президентските избори в страната. Две други анкети от частни телевизионни оператори дадоха подобни цифри.\r\n71-годишният Анастасиадес обеща нови преговори с лидера на кипърските турци Мустафа Акънджи за обединение на острова, въпреки колапса на разговорите, водени под егидата на ООН, а също и икономическото му възстановяване.\r\n*** Бившият директор на комуникациите на Белия дом Антъни Скарамучи, заемал поста за кратко в администрацията на президента Доналд Тръмп изрази надежди, че държавният глава на САЩ няма да свидетелства за разследването на предполагаемата руска намеса в изборите от ноември 2016 г.\r\n„Аз наистина се надявам той (президентът - бел р.) да не свидетелства, защото като адвокат аз не искам той да бъде хванат в труден момент, в който някой го обвинява в лъжа за нещо, което той не си спомня, или нещо подобно“ , обясни Скарамучи в рамките на дискусионното предаване „Тази седмица“ на телевизионния канал ABC News.\r\nИзданието припомня, че в края на миналия месец Доналд Тръмп заяви, че ще даде свидетелски показания под клетва пред  специалния прокурор Робърт Мюлер, който ръководи разследването за евентуална руска намеса в президентските избори и за възможни връзки на предизборния щаб на републиканеца с Москва.\r\nПредупреждението на Скарамучи идва след публикуването на така наречената „Бележка на Нунес“ , обвиняваща Министерството на правосъдието и ФБР в злоупотреба с власт.\r\n*** Земетресение с магнитуд от 6,2 по скалата на Рихтер е регистрирано в Тайван в 21.56 часа местно време, показва справка на официалната интернет страница на  Европейския средиземноморски сеизмологичен център (EMSC).\r\nЕпицентърът на труса е бил на 112 км южно от Тайпе и на 33 км североизточно от Хуалиен, с дълбочина от осем километра под земната кора. \r\nНе се привеждат данни за материални щети или пострадали.\r\n*** Преговорите за съставяне на нова голяма коалиция между Съюза (ХДС/ХСС) и Германската социалдемократическа партия (ГСДП) няма да бъдат завършени в планирания срок, който изтича в неделя, 4 февруари. Дискусиите ще бъдат прекъснати през нощта и ще бъдат продължени в понеделник.\r\nОстава неясно обаче дали в понеделник ще бъде представено финалното споразумение, постигнато между трите партии, или ще продължат преговорите за съставянето му. Уточнява се, че към настоящия момент все още остават редица нерешени въпроси, сред които здравеопазването и пазара на труда. \r\nОт редакцията припомнят, че преди представянето на споразумението то трябва да бъде одобрено от специални комисии, излъчени от трите партии.\r\n***", "date": "2018.02.04", "title": "Преглед на международните новини до 19 часа (Агенция „Фокус“)"}
{"url": "http://www.focus-news.net/news/2018/02/04/2484907/plovdiv-staroplaninski-sabor-da-stoplim-sartsata-si-s-vino-i-lyubov-shte-se-provede-kray-sopot-na-11-fevruari.html", "text": "Старопланински събор „Да стоплим сърцата си с вино и любов“ ще се проведе край Сопот на 11 февруари. Това съобщиха за Радио „Фокус“ – Пловдив организаторите на събитието. Празничната програма започва още от 10.30 часа с посрещане на Царя на виното и любовта през сградата на Община Сопот и тържествено шествие до местността „Манастирска поляна“. От 11.00 часа в лозята около манастира „Св. Спас“ ще се извърши тържествен водосвет и възпроизвеждане на народния обичай „Зарязване на лозе“. Точно в 12.00 часа в местността „Манастирска поляна“ ще се състои официалното откриване на събитието. В 12.15 часа ще звучи Етрополска духова музика, а 15 минути по-късно ще започне връчването на наградите в предварително обявените конкурси – за най-хубав Вазовски мустак, за най-добър местен винопроизводител на бяло и червено вино – реколта 2017 година, за най-добър производител на мезе, за най-добър авторски текст, посветен на виното и любовта, както и за най-младото семейство, сключило граждански брак. От 13.30 часа, веднага след церемонията по награждаването, ще започне концерт с народна музика. Ще участват народната певица Славка Калчева, оркестър „Калофер“ и Фолклорен ансамбъл „Розова долина“, а водещ на празника ще бъде актьорът Тончо Токмакчиев.\r\nТони МИХАЙЛОВ", "date": "2018.02.04", "title": "Пловдив: Старопланински събор „Да стоплим сърцата си с вино и любов“ ще се проведе край Сопот на 11 февруари"}
{"url": "http://www.focus-news.net/news/2018/02/04/2484903/the-hill-bivshiyat-direktor-na-komunikatsiite-na-beliya-dom-se-nadyava-donald-tramp-da-ne-svidetelstva-v-razsledvaneto-na-ruskata-namesa-v-prezidentskite-izbori.html", "text": "Бившият директор на комуникациите на Белия дом Антъни Скарамучи, заемал поста за кратко в администрацията на президента Доналд Тръмп изрази надежди, че държавният глава на САЩ няма да свидетелства за разследването на предполагаемата руска намеса в изборите от ноември 2016 г., пише The Hill.\r\n„Аз наистина се надявам той (президентът - бел р.) да не свидетелства, защото като адвокат аз не искам той да бъде хванат в труден момент, в който някой го обвинява в лъжа за нещо, което той не си спомня, или нещо подобно“ , обясни Скарамучи в рамките на дискусионното предаване „Тази седмица“ на телевизионния канал ABC News.\r\nИзданието припомня, че в края на миналия месец Доналд Тръмп заяви, че ще даде свидетелски показания под клетва пред  специалния прокурор Робърт Мюлер, който ръководи разследването за евентуална руска намеса в президентските избори и за възможни връзки на предизборния щаб на републиканеца с Москва.\r\nПредупреждението на Скарамучи идва след публикуването на така наречената „Бележка на Нунес“ , обвиняваща Министерството на правосъдието и ФБР в злоупотреба с власт.Тереза Герова", "date": "2018.02.04", "title": "The Hill: Бившият директор на комуникациите на Белия дом се надява Доналд Тръмп да не свидетелства в разследването на руската намеса в президентските избори"}
{"url": "http://www.focus-news.net/news/2018/02/04/2484889/thestivalgr-gartsiya-15-mln-gartsi-na-mitinga-nikoy-nyama-pravo-da-si-igrae-s-bogovete-i-svetilishtata-na-gartsite.html", "text": "\"  \"1,5 млн.се събраха на митинга на площад \"Синтагма\", за да кажат, че никой няма право да си играе с боговете и светилищата на Гърция\", пише гръцкото електронно издание Тhestival.gr.\r\nСпоред изданието \"присъствието на хората на площада е надминало и най-оптимистичните очаквания на организаторите, защото повече от 1,5 млн. гърци наводниха центъра на Атина, за да извикат, че Македония е гръцка!\"\r\nТhestival.gr пише, че по общото мнение на многобройните журналисти, отразяващи протеста, подобен митинг Атина никога не е виждала, а след 15.00 ч. в щаба на организаторите са завалели молби за отлагане на началото на събитието от различни групи протестиращи, пътуващи от Северна Гърция, които не могат да пристигнат навреме.\r\n\"Гръцкият народ даде ясен мандат на политиците. Македония е една и тя е гръцка. Не се осмелявайте да си играете със светилищата и с търпението на гърците\", завършва коментара си изданието.Тереза Герова", "date": "2018.02.04", "title": "Тhestival.gr (Гърция): 1,5 млн. гърци на митинга! Никой няма право да си играе с боговете и светилищата на гърците"}
{"url": "http://www.focus-news.net/news/2018/02/04/2484911/pazardzhik-rodopskata-tesnolineyka-predlaga-atraktsionen-transport-do-velingrad-na-24-mart-za-traditsionniya-festival-proletno-horo.html", "text": "Родопската теснолинейка предлага атракционен транспорт до Велинград на 24 март, когато ще се проведе традиционният фестивал  „Пролетно хоро“, съобщиха за Радио „Фокус“ – Пазарджик от Сдружение „За теснолинейката“. Влак „Родопи“ ще потегли в 08.31 часа от гара Септември и ще пристигне на гарата във Велинград малко след 10.00 часа.  Пътуващите от гара Добринище могат да хванат влак „Рила“ в 05:35 часа и да пристигнат в курорта около 09.00 часа. Началото на фестивала „Пролетно хоро“ ще започне в 09.30 часа на Градския стадион. Почти всеки ден има организирани групи, които изминават живописния маршрут, както и много индивидуални двойки. Престоят на влака на всяка от гарите трае не повече от минута, като пасажерите използват възможността да направят снимки на старите гари и природата около тях.\r\nАлбена ЖИЛЕКОВА", "date": "2018.02.04", "title": "Пазарджик: Родопската теснолинейка предлага атракционен транспорт до Велинград на 24 март за традиционния фестивал „Пролетно хоро“"}
{"url": "http://www.focus-news.net/news/2018/02/04/2484900/korespondent-na-der-spiegel-ot-mitinga-v-atina-politicheskata-sistema-na-gartsiya-otnovo-se-osporva-tozi-pat-ot-dyasno.html", "text": "„Политическата система на Гърция отново се оспорва – този път от дясно“. Това предаде кореспондентът на водещото германско издание Der Spiegel Гиоргос Христидес по повод митинга в Атина, насочен срещу включването на термина „Македония“ в уреждането на т.нар. спор за името със Скопие.\r\n„Отвъд цялата патриотична ревност има истинска ярост в тази демонстрация - срещу политиците, елитите и тези, които „продават нацията\". Чувствата, наблюдавани за последно по време на вълната от протести срещу строгите мерки. Политическата система на Гърция отново се оспорва - този път от дясно“, коментира кореспондентът в пост в социалната мрежа „Туитър“. Тереза Герова", "date": "2018.02.04", "title": "Кореспондент на Der Spiegel от митинга в Атина: Политическата система на Гърция отново се оспорва - този път от дясно"}
{"url": "http://www.focus-news.net/news/2018/02/04/2484910/abc-korigiraha-broya-na-postradalite-v-zhelezopatnata-katastrofa-v-sasht.html", "text": "Най–малко двама души са загинали, а други 116 са ранените в тежката железопътна катастрофа, станала в ранните часове на неделя (местно време) в американския щат Южна Каролина, предава телевизионният канал ABC News.\r\nИнцидентът се случи близо до град Кейси. Пътнически влак на компанията „Амтрак“ от Ню Йорк за Маями се е сблъскал с товарен влак. Губернаторът на Южна Каролина Хенри Макмастър  е  съобщил, че двама души са загинали, а повече от 100 други са с различни наранявания – от охлузвания до счупени кости.  \r\nВ първоначално изявление на компанията „Амтрак“  се съобщаваше, че „локомотивът и няколко вагона са дерайлирали, осем членове на екипажа и около 139 пътници са ранени“. За жертви не се съобщаваше.\r\nВ ход е разследване на причините за инцидента. Тереза Герова", "date": "2018.02.04", "title": "ABC: Коригираха броя на пострадалите в железопътната катастрофа в САЩ"}
{"url": "http://www.focus-news.net/news/2018/02/04/2484901/afp-nikos-anastasiadis-pecheli-prezidentskite-izbori-v-republika-kipar-pokazvat-ekzitpolovete.html", "text": "Екзитполовете показват, че Никос Анастасиадис е преизбран за президент на Република Кипър, предава AFP.\r\nСпоред изчисленията на държавния телевизионен оператор CyBC, Анастасиадес е получил подкрепата на 54,5-59,5% от гласувалите във втория тур на президентските избори в страната. Две други анкети от частни телевизионни оператори дадоха подобни цифри.\r\n71-годишният Анастасиадис обеща нови преговори с лидера на кипърските турци Мустафа Акънджи за обединение на острова, въпреки колапса на разговорите, водени под егидата на ООН, а също и икономическото му възстановяване, припомня агенцията. Тереза Герова", "date": "2018.02.04", "title": "AFP: Никос Анастасиадис печели президентските избори в Република Кипър, показват екзитполовете"}
{"url": "http://www.focus-news.net/news/2018/02/04/2484912/stanislava-tasheva-fondatsiya-plovdiv-2019-260-sa-proektnite-predlozheniya-v-otgovor-na-otvorenata-ni-pokana-za-finansirane-na-proekti-ot-i-za-chitalishtata-v-plovdiv-i-regiona.html", "text": "260 са подадените проектни предложения в отговор на отворената покана на Фондация „Пловдив 2019“ за финансиране на проекти, инициирани от и за читалищата в Пловдив и региона, работа с общности, развиване на публики и събития за децентрализация на програмата на Европейска столица на културата, които ще се реализират в периода април 2018 – декември 2019  година. Това каза за Радио „Фокус“ – Пловдив Станислава Ташева, мениджър проекти и събития във Фондация „Пловдив 2019“. Тя уточни, че програмата обхваща Южен централен район – областите Пловдив, Смолян, Хасково, Кърджали, Пазарджик. „Ние бяхме обявили символично тази покана на 1 ноември – Ден на народните будители. Поканата беше отворена точно до последния час на 31 януари. Радвам се, че интересът към тази покана за читалища, за техните партньори от Пловдив и региона, беше много голям. Броят на входираните проекти е показател за един много сериозен интерес към нашата програма“, коментира Ташева. Тя посочи, че конкретната отворена покана към читалищата и партньорите им е била с много облекчени условия за кандидатстване. „Формулярите бяха много малко на брой, с няколко декларации. Задължително за искащите да участват организации се изискваше партньорство с читалище, за да могат да участват в програмата. Общият бюджет, който следва да се разпредели е 250 000 лв., като финансирането на всеки единичен проект не трябва да надвишава 5000 лв. Има и определен процент, в който кандидатът трябва да осигури собствено финансираме от 20 %, но то може да бъде и за сметка на нефинансови средства“, обясни Ташева. Тя каза още, че в рамките на тримесечния период, в който отворената покана бе възможна за кандидатстване, са били проведени десетки срещи в областните градове, към които са насочени поканите. „Радвам се, че сме получили проектни предложения както от големите областни градове, така и от по-малките населени места“, коментира Ташева.\r\nТя добави, че петчленно жури ще заседава и ще разглежда получените 260 проектни предложения през целия месец февруари. „Ще подготви и точкуване по методиката, публикувана на сайта на Фондация „Пловдив 2019“. Надяваме се в началото на месец март да съобщим резултатите и да обявим тези, които ще се включат в програмата ни“, посочи мениджърът по проекти и събития във Фондация „Пловдив 2019“.\r\nТони МИХАЙЛОВ", "date": "2018.02.04", "title": "Станислава Ташева, Фондация „Пловдив 2019“: 260 са проектните предложения в отговор на отворената ни покана за финансиране на проекти от и за читалищата в Пловдив и региона"}
{"url": "http://www.focus-news.net/news/2018/02/04/2484913/blagoevgrad-nyama-postradali-pri-dvete-katastrofi-na-glaven-pat-e-79-v-uchastatsite-strumyani-sandanski-i-kresna-strumyani.html", "text": "Няма пострадали при двете катастрофи на главен път Е-79 в участъците Струмяни – Сандански и Кресна – Струмяни. За Радио „Фокус“ – Пирин дежурният служител в Областно пътно управление – Благоевград каза, че пътните инциденти не са били тежки. Участъците, където са се случили пътнотранспортните произшествия, вече са разчистени и движението се извършва нормално. Пътните настилки са мокри и хлъзгави, затова шофьорите трябва да карат внимателно, за да бъдат избегнати други подобни инциденти. \r\nЛивия НИНОВА", "date": "2018.02.04", "title": "Благоевград: Няма пострадали при двете катастрофи на главен път Е-79 в участъците Струмяни – Сандански и Кресна – Струмяни"}
{"url": "http://www.focus-news.net/news/2018/02/04/2484917/nimh-utre-shte-ima-promenliva-oblachnost-namalyavashta-do-predimno-slanchevo-vreme.html", "text": "През нощта и в югоизточните райони валежите ще спрат, облачността ще се разкъсва и намалява. Утре ще има променлива облачност, намаляваща до предимно слънчево време. Това съобщи за Агенция „Фокус” дежурният синоптик Анна Дякова от Националния институт по метеорология и хидрология (НИМХ) при Българската академия на науките (БАН). Вятърът ще е слаб до умерен от северозапад. Минималните температури ще са между минус 2° и 3°, максималните – в повечето места между 5° и 10°. Атмосферното налягане ще се повишава, ще стане близко до средното за февруари.\r\nНад Черноморието ще има променлива облачност, значителна над северното крайбрежие. Вятърът ще е слаб от северозапад, север. Максималните температури ще са 6°-8°. Температурата на морската вода е 6-7°. Вълнението на морето  ще отслабне до 1-2 бала. \r\nНад планините ще има променлива облачност. Само на отделни места в Родопите е възможно да превали слаб сняг. Вятърът ще отслабне. Максималната температурата на 1200 метра ще е около 1°, на 2000 метра минус 4°.  \r\nПрез следващите дни ще се затопли. Във вторник ще преобладава слънчево време. В сряда вятърът ще стане от юг-югоизток и ще се усили, особено в Източна България. Облачността ще се увеличи, на отделни места ще превали слаб дъжд. През нощта срещу четвъртък на много места от запад на изток ще превали дъжд. Вятърът временно ще отслабне, ще придобие западна компонента, а в четвъртък през деня отново ще се усили. Облачността ще е променлива, на места ще превали.", "date": "2018.02.04", "title": "НИМХ: Утре ще има променлива облачност, намаляваща до предимно слънчево време"}
{"url": "http://www.focus-news.net/news/2018/02/04/2484915/sport-yuventus-otnovo-e-lider-sled-70-sreshtu-sasuolo.html", "text": "Действащият шампион Ювентус победи със 7:0 Сасуоло на „Алианц Стейдиъм“ в Торино, където мачът очаквано се изигра на една врата. Така Ювентус излезе на първо място в класирането преди вечерния мач между Беневенто и Наполи, като неаполитанците ще имат нужда от трите точки, за да си върнат лидерството в Серия „А“.Други Резултати от кръга:\r\nАталанта – Киево 1:0\r\nБолоня – Фиорентина 1:2\r\nКаляри – СПАЛ 2:0\r\nУдинезе – Милан 1:1\r\nОт 21:45 часа последният в класирането Беневенто приема Наполи.", "date": "2018.02.04", "title": "Спорт: Ювентус отново е лидер след 7:0 срещу Сасуоло"}
{"url": "http://www.focus-news.net/news/2018/02/04/2484916/svetlana-sharenkova-tapkano-se-vrashta-na-polititsite-koito-napadnaha-moskovski.html", "text": "Тъпкано се връща на политиците, които нападнаха Московски. Това каза Светлана Шаренкова, член на Националния съвет на БСП, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от екипа на предаването.\r\nШаренкова заяви позиция по следните теми: Книга за предаването и обща инициатива \r\nСветлана Щаренкова подари книга за Граф Игнатиев на предаването по повод 3 март, защото от 1902 година има решение да се построи негов паметник в София, но все още не е изпълнено. Това е и инициативата, която Шаренкова предложи да се изпълни заедно с „Канал 3“ и „Радио К2“, тази година – 140-годишнината от Освобождението на България. Вече са подадени документите и се чака одобрение на място за изграждането на паметника. Как да се спре езикът на омразата?; Прочистване на социалните мрежи от фалшиви герои \r\nБеновска попита дали е възможно да се възроди националната памет и това ще помогне ли за стопирането на езика на омразата – в политиката, медиите и в „свободните, социални мрежи“. Шаренкова каза, че е удовлетворена от правилната позиция на Корнелия Нинова като опозиция на управлението и Димитър Главчев вече не е председател на НС. Шаренкова определи позицията на Главчев преди малко в предаването като изградена от клишета, които не означават нищо, а на въпроса са Фейсбук и какво би попречило на Борисов да възпре езика на омразата, който Беновска зададе на Главчев, Шаренкова отговори, че ще изразява позицията си в медиите, а не в анонимната мрежа, която е пълна с „храчки и ненавист“. Тя подчерта, че журналистите трябва да се държат по-достойно и припомни кризата на хартията през 90-те, когато Жан Виденов е определил среща на издателите, но той не ги е приемал с часове. Тогава, председателят на издателите Тошо Тошев, е предложил да се спре информацията за Виденов и правителството. Всички се съгласили и това провокирало Виденов да си промени поведението, разказа Шаренкова. Тя продължи с това, че с „изгряването“ си Сидеров е започнал с изказвания тип „анти-ДПС“ и е всявал постоянно омраза и в противовес на това Тошев отново е предложил да не се отразяват неговите изяви, заради обществената вреда. Беновска попита защо не кажем „Стоп“ на съобщаването на важни правителствени и международни нови във Фейбсук от политиците, защото мрежата „потропва с дяволските си копитца върху страданията на един баща“. Шаренкова каза, че „истинската журналистика пита като Вас, всеки ден – господа, от чие име и в чия полза искате да управлявате България. Вие задавате този въпрос вече 10 години и това е най-верният въпрос, а не да говорят с опорни точки.“ Беновска предложи всеки един българин, който използва Фейсбук, да бъде попитан кой седи под това име, със снимка на куче, знаме или мадама, без никаква лична информация, а само коментира, напада, пуска слухове, и да се забранят профилите, които не отговарят на истински лица. Шаренкова каза, че трябва да се направи от държавата и НС, защото в Германия има законодателство за ограничаване на социалните мрежи. Беновска попита не е ли редно първо политиците и след това журналистите да напуснат тази мрежа докато не се изясни кой и на какво основание си позволява да пише нещата, които пише, дава оценки, разпространява лъжи, пише неграмотно и без смисъл и т.н. Шаренкова се съгласи с идеята и опроверга Беновска, която каза, че ще бъде обвинена, че налага цензура. Гостът обясни, че трябва да има екология на обществения живот и медиите. Водещата попита госта ли дали е видяла след вятърната буря тези дни как страната и конкретно София се е изчистила, как са изчезнали фините прахови частици и в този контекст попита трябва ли да се случи една такава буря във Фейсбук и журналистиката. Шаренкова каза, че журналистиката е отровена, а поръчковата журналистика е най-страшна. Тежката седмица за Ивайло Московски; Нападенията на БСП \r\nБеновска сподели, че тази седмица преди трагичния инцидент с малкия син на Ивайло Московски той е бил „разпъван на кръст от страна на БСП с претопляне на стари факти, внезапна пресконференция се свика в необичаен ден – понеделник – да се изясни какви злоупотреби стават в БДЖ, какви пари се харчат, прикачи се и уволнен от ДАИ, които 7 месеца бил с болничен, а преди това бил 1 година. Не го обвинявам, но при такова дълго отсъствие ти не можеш да бъдеш председател на тази агенция ефективно и да се иска оставката на министъра на транспорта. Това беше гарнирано с, незнайно откъде, появилата се информация и добре подбрани говорители, няма да кажа повече, на тази теза за разхищенията в БДЖ и злоупотребата в ДАИ по две телевизии – двете частни национални телевизии. Кога сте ги виждали толкова единни, в съзвучие? Каква беше поръчката срещу Московски? Кой дирижира?“ попита Беновска. Шаренкова каза, че това е грях и личната драма трябва да бъде уважена и да не се използват такива моменти за политически нападки и БСП трябва да осъзнае, че не се постъпва така, защото всеки човек може да изпадне в такова изпитание. Беновска благодари за тези думи, защото нищо ново не се казва в предаванията по Нова ТВ и БТВ, нито на пресконференцията на БТВ и освен това е редно да не се забравя, че при управлението на БСП БДЖ е била на загуба от 860 милиона лева – най-голямата загуба в историята. Шаренкова каза, че понякога медиите са много жестоки, а политиците не се съобразяват с човешките неща, което после им се връща „тъпкано“. Истанбулската конвенция – болното общество; Позицията на ПЕС и Сергей Станишев; Кой избра Румен Радев за кандидат-президент? \r\nСветлана Шаренкова пожела да говори за Истанбулската конвенция и каза, че Каракачанов е „бил камбаната“ още преди да бъде внесена в МС, но Нинова е имала бърза реакция. Според Шаренкова това показва, че обществото е болно или жадува за връщане към автентичността и нормалните християнски ценности. Тя изрази съмненията си, че конвенцията е „лицемерна“ и префинено подава нещо, което е извън цивилизационния код и същност на българите, и затова се радва за реакцията на ВМРО и БСП, но е най-горда от реакцията на Светия Синод. Тя подчерта, че православието не е папоцезариско, а начело стой държавата, след това църквата и народът и винаги църквата се е съобразявала с държавата. Шаренкова обясни, че в този момент църквата е реагирала най-силно, за да запази устоите на националната идентичност и държавност, а такава реакция е имало, когато са били спасявани българските евреи. Според нея това трябва да покаже на Бойко Борисов, че трябва да се смири и да се върне назад, а не да се прехвърля отговорността на Конституционния съд. Шаренкова призова политиците да помислят кой ги е натиснал да постъпят по този начин и даде за пример позицията на посланика на Великобритания – тя е споделила, че приравняват своето законодателство и един ден, може би, ще ратифицират Конвенцията, а Борисов е казал, че ще я ратифицират, пък ако трябва декларацията ще отрича цялата Конвенция. Шаренкова определи това като ориенталско мислене, от което уж бягаме – „Турция я е ратифицирала, а през миналата година има 7000 изчезнали жени, колко хора има в затвора – интелектуалци, журналисти, лекари“ каза още гостът. Беновска попита къде е БСП и Нинова в този случаи, защото лидерът на Жени-ПЕС се е обърнала с много остро писмо към Нинова във връзка с нежеланието на БСП да се ратифицира Конвенцията. Водещата обясни, че и лидерът на ПЕС – Станишев остро атакува Нинова и позицията на НС на БСП и попита дали БСП ще се възражда, ако ПЕС замразят членството на България в ПЕС или поискат по-драстични промени – оставката на Нинова. Шаренкова отговори, че Станишев се държи анти-лидерски, защото „се е измъкна по терлици и остави всичките си бакии, за да прави лична реализация в Европарламента“. Тя поясни, че Станишев има право на лично мнение и обикаля телевизиите и „громи“ Корнелия Нинова. Беновска каза, че БСП е втората партия от левите, която през последните 5 години печели избори. Шаренкова обясни, че президентските избори са спечелени с излагането на риск от страна на лидера на БСП, когато е предложила кандидатурата на Румен Радев. Беновска допълни, че изборите са спечелени и с поемане на риск от страна на ДПС. Шаренкова продължи и обясни, че Нинова добре е изчислила необходимостта от такъв кандидат, който да е извън политическите среди. Водещата попита дали не го е изчислил Решетников. Шаренкова отреча.  Беновска припомни, че в пловдивската организация на БСП казват на Нинова по повод Конвенцията по никакъв повод да не отстъпва под натиска на ПЕС и Станишев. Шаренкова каза, че има 3 социалистически партии в Европа, които са във възход – партията на Корбин във Великобритания, социалистическата партия в Португалия и БСП, а обединяващото помежду им е, че не следват политиката на ПЕС. Водещата попита дали това е призоваване за напускане на ПЕС. Шаренкова отхвърли това твърдение и обясни, че призовава БСП да поддържа достойнството си, защото е държавостройтелна партия и реакцията на Нинова и БСП по отношение на Конвенцията е в полза на народа и идентичността на българите. Приз за лидерство \r\nФиналният въпрос на Беновска бе „Димитър Иванов, директор на Института за изследване и развитие на лидерството в информационна среда, връчи поредния приз за лидерство тази година – лауреатите бяха пловдивският митрополит Николай и омбудсманът на Р.България – Мая Манолова. За 10-годишното връчване на приза сред наградените са Президентите Желев и Първанов, лидерът на ВМРО Красимир Каракачанов, Почетният председател на ДПС Ахмед Доган, Столичният кмет Йорданка Фандъкова и т.н. Президентът Радев и лидерът на БСП Нинова могат ли да спечелят почетния знак за лидерство в следващите години и как?“ Шаренкова обясни, че първият приз е бил връчен на покойният Николай Добрев. Тя сподели, че е председател на селекционната комисия и в последните години е труден подборът, но и двамата са били сред номинираните, а тя сподели, че е един от най-големите фенове на президента, но смята, че тепърва предстоят големи изпитания и за двамата. Тя е сигурна, че ще имат възможността да получат почетния знак. Беновска попита какво трябва да направи Нинова, за да бъде призната за лидер, а не самономинирала се и какво трябва да направи президентът Радев, за да е признат, а не само назван за обединител на нацията. Шаренкова отговори, че Радев е коректив на властта, защото тя развращава, и това е неговата роля, а Нинова трябва да победи Борисов на избори, когато му дойде времето, защото има всичките качества. Тя обясни, че БСП е простила всички грешки на Станишев и всичките загуби, а сега се самоизолира от партията. Според нея Нинова ще изведе БСП към победата на националните избори. \r\nТака завърши разговорът между Светлана Шаренкова и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 4-ти февруари 2018 година.", "date": "2018.02.04", "title": "Светлана Шаренкова: Тъпкано се връща на политиците, които нападнаха Московски"}
{"url": "http://www.focus-news.net/news/2018/02/04/2484909/blagoevgrad-vazstanoveno-e-dvizhenieto-po-pat-i-1-blagoevgrad-gkpp-kulata-v-uchastatsite-strumyani-sandanski-i-kresna-strumyani.html", "text": "Възстановено е движението по път  I-1 Благоевград - ГКПП \"Кулата\" в участъците Струмяни - Сандански и Кресна - Струмяни. Това съобщиха от пресцентъра на Агенция \"Пътна инфраструктура\".", "date": "2018.02.04", "title": "Благоевград: Възстановено е движението по път I-1 Благоевград - ГКПП \"Кулата\" в участъците Струмяни - Сандански и Кресна - Струмяни"}
{"url": "http://www.focus-news.net/news/2018/02/04/2484918/daily-sabah-darzhavniyat-glava-na-turtsiya-shte-bade-priet-na-audientsiya-pri-papata.html", "text": "Турският президент Реджеп Таийп Ердоган заминава в неделя за Ватикана, където ще бъде приет на аудиенция при папа Франциск, пише вестник  Daily Sabah .\r\n„Виждам тази визита като значителен шанс за привличане на вниманието към общочовешките ценности, приятелството и посланията за мир“,  заяви Ердоган пред журналисти на летището в Истанбул. \r\n„Ще обсъдим Палестина, Ерусалим, Сирия, Ирак, борбата с тероризма,, проблемите с бежанците, хуманитарната помощ и борбата с нарастващата ислямофобия и културния расизъм на Запада“, поясни турският президент.\r\nВ интервю дадено по–рано за италианския вестник La Stampa Ердоган засегна темата за Ерусалим, която се очаква да бъде приоритетна по време на разговорите с папата.\r\nОт редакцията подчертават, че пътуването на Ердоган до Ватикана е първата по рода си визита на турски президент при Светия престол за последните 59 години.Тереза Герова", "date": "2018.02.04", "title": "Daily Sabah: Държавният глава на Турция ще бъде приет на аудиенция при папата"}
{"url": "http://www.focus-news.net/news/2018/02/04/2484919/plovdiv-seminar-po-samozashtita-se-provede-v-rayon-zapaden-v-grada.html", "text": "Семинар по самозащита се проведе в район „Западен“ в Пловдив. Това съобщиха за Радио „Фокус“-Пловдив от районната администрация. Оттам съобщиха, че обучението е оглавил бивш директор на израелските специални части и създател на най-завършената система по самозащита КАПАП – майор Ави Нардия. Семинарът по самозащита е преминал при огромен интерес, като това е второто подобно посещение на антитерориста в Пловдив.\r\nАви Нардия е създател и старши инструктор по най-завършената система по самозащита, носител на черни колани в традиционни стилове като жиу-житсу, кендо, джудо и карате. Той е един от водещите инструктори на израелските специални части и полиция в областта на антитероризма. През дългогодишния си стаж е обучавал антитерористични отряди по целия свят.\r\nТони МИХАЙЛОВ", "date": "2018.02.04", "title": "Пловдив: Семинар по самозащита се проведе в район „Западен“ в града"}
{"url": "http://www.focus-news.net/news/2018/02/04/2484936/predstoyashti-mezhdunarodni-sabitiya-za-5-fevruari-agentsiya-fokus.html", "text": "Салах Абдеслам, единственият оцелял участник в нападенията в Париж от ноември 2015 г. отива на съдебен процес в Брюксел.\r\n*** Главният преговарящ на ЕС за Брекзит Мишел Барние подновява преговорите за излизането на Великобритания от Съюза с британския министър за въпросите, свързани с Брекзит Дейвид Дейвис.\r\n*** Папа Франциск ще приеме турския президент Реджеп Тайип Ердоган.\r\n*** Съветът за сигурност на ООН ще обсъди употребата на химическо оръжие в Сирия. \r\n***", "date": "2018.02.04", "title": "Предстоящи международни събития за 5 февруари (Агенция „Фокус“)"}
{"url": "http://www.focus-news.net/news/2018/02/04/2484937/pazardzhik-obshtinata-planira-da-vazlozhi-postavyaneto-na-skobite-za-narushenie-pri-parkirane-v-sinyata-zona-na-drug-operator.html", "text": "Община Пазарджик планира да възложи поставянето на скобите за нарушение при паркиране в „Синята зона“ на друг оператор, съобщи за Радио „Фокус“ – Пазарджик  общественият посредник на Пазарджик Георги Шопов.  По думите му към момента тази дейност се изпълнява от служители на общинското бюджетно мероприятие „Паркинги и охрана“. Омбудсманът на Пазарджик се позова на жалби на граждани, постъпили при него, във връзка именно с санкции за паркиране в „Синята зона“. „Когато на нарушител му се сложи скоба, той се санкционира двойно. За да се отблокира скоба, човекът трябва да представи фискален бон, че е платил глобата и съответно отива да плати, връща се. Защо трябва да има тази санкция, аз предложих това да става с ПОС терминал. От Общината ми отговориха, че скоро ще има промяна в оператора на тази дейност и така тези въпроси ще се решат“, уточни Шопов. Той допълни, че контролът по спазването на правилата за паркиране в „Синята зона“ в момента е възложен на общински служители, но с решение на Общинския съвет, тази дейност може да се поеме и от фирма, която да осигури по-бързо освобождаване от скобите, поставени на нарушителите.\r\nАлбена ЖИЛЕКОВА", "date": "2018.02.04", "title": "Пазарджик: Общината планира да възложи поставянето на скобите за нарушение при паркиране в „Синята зона“ на друг оператор"}
{"url": "http://www.focus-news.net/news/2018/02/04/2484938/regnum-ruskata-sberbank-prodava-turskata-si-dashterna-kompaniya.html", "text": "Според турски медии руската „Сбербанк“ възнамерява да продаде своята дъщерна банка в Турция „Денизбанк“, предава  Regnum.\r\nОт покупката се интересува банка Emirates NBD. Засега нито „Сбербанк“, нито „Денизбанк“, нито Emirates NBD не са излезли с коментар по въпросите.\r\nСпоред банков аналитик „процесът на продажбата набира скорост и потенциалните купувачи са изразили своя интерес към банката“. Според друг специалист „Сбербанк“ иска да излезе от Турция“. „Известно ни е, че сред заинтересуваните банки, освен Emirates NBD, има и такава от Казахстан“. Виктор Турмаков", "date": "2018.02.04", "title": "Regnum: Руската „Сбербанк“ продава турската си дъщерна компания"}
{"url": "http://www.focus-news.net/news/2018/02/04/2484940/stanislava-tasheva-fondatsiya-plovdiv-2019-prez-sledvashtata-sedmitsa-shte-obyavim-nova-otvorena-pokana-za-finansirane-na-malki-proekti-na-organizatsii-i-fizicheski-litsa.html", "text": "През следващата седмица Фондация „Пловдив 2019“ ще обяви нова отворена покана за финансиране на малки проекти. Това каза за Радио „Фокус“ – Пловдив Станислава Ташева, мениджър проекти и събития във Фондация „Пловдив 2019“. По думите ѝ поканата ще бъде отворена през месеците февруари и март, като реализацията на одобрените проектни предложения ще стане в периода от септември до края на 2019 година за малки общности проекти. „Поканата ще е отворена за всякакъв вид организации и физически лица. Изискването за участие към физическите лица е да имат регистрация по Булстат. Условията ще бъдат много добри, като отново ще има изискване и за съответно съфинансиране“, обясни Станислава Ташева. Тя коментира, че се наблюдава засилен интерес към включване в обявяваните от Фондация „Пловдив 2019“ отворени покани. „Искрено се надяваме броят на желаещите да се включват да става все по-голям. Призовавам към повече активност. Това, което ми прави впечатление по време на индивидуални срещи с участниците в отворените покани, е, че понякога хората се притесняват, защото нямат много опит в пускането на проектни предложения и съответно за отчитането им. Нека да не бъдат толкова притеснителни, да бъдат по-смели и да видят, че това всъщност е един много интересен процес, в който те самите ще бъдат обогатени“, посочи Станислава Ташева.\r\nТони МИХАЙЛОВ", "date": "2018.02.04", "title": "Станислава Ташева, Фондация „Пловдив 2019“: През следващата седмица ще обявим нова отворена покана за финансиране на малки проекти на организации и физически лица"}
{"url": "http://www.focus-news.net/news/2018/02/04/2484920/afp-nikos-anastasiadis-e-preizbran-za-vtori-mandat-pokazvat-okonchatelnite-rezultati.html", "text": "Президентът на Република Кипър Никос Анастасиадис бе преизбран за втори мандат, предава AFP.\r\nОкончателните резултати от втория тур на президентските избори в страната показват, че Анастасиадис е получил подкрепата на 55,99% на гражданите на Република Кипър. Подкрепяният от комунистите Ставрос Малас събира 44% от гласовете на избирателите. Тереза Герова", "date": "2018.02.04", "title": "AFP: Никос Анастасиадис е преизбран за втори мандат, показват окончателните резултати"}
{"url": "http://www.focus-news.net/news/2018/02/04/2484942/ria-novosti-poveche-ot-200-poleta-sa-zadarzhani-na-moskovskite-letishta-zaradi-loshoto-vreme.html", "text": "Повече от 200 полета са задържани в неделя вечерта на летищата в Москва заради лошото време, предава РИА Новости.\r\nПо данни от 22:00 часа местно време (21:00 българско) на летищата са задържани повече от 200 полета. В частност 22 полета са задържани във „Внуково“, 51 в „Домодедово“, а 147 в „Шереметиево“. \r\nСъщо така са отменени общо 17 полета. Един във „Внуково“ и 16 в „Домодедово“.  Виктор Турмаков", "date": "2018.02.04", "title": "РИА Новости: Повече от 200 полета са задържани на московските летища заради лошото време"}
{"url": "http://www.focus-news.net/news/2018/02/04/2484908/iefimeridagr-gartsiya-dokato-organizatorite-i-politsiyata-sporyat-za-broya-na-protestirashtite-ot-15-mln-do-140-000-narodat-izprati-yasni-politicheski-poslaniya-kam-elita.html", "text": "Докато организаторите на митинга на площад \"Синтагма\" и полицията спорят за броя на протестиращите, който според тях варира- от 1,5 млн. до 140 000, народът на Гърция изпрати ясни политически послания към елита, че желае да се чуе и неговото мнение в преговорите за името Македония, пише в обзорна статия за днешния протест гръцкото електронно издание Iefimerida.gr.\r\nИзданието припомня, че спорове са съществували и по време на митинга в Солун на 21 януари 2018 г., когато участниците според организаторите са били няколко стотин хиляди, а според полицията само 90 000 души и констатира, че със сигурност през днешния ден Атина е видяла събиране, непознато по мащабите си.\r\nIefimerida.gr пише, че многобройните журналисти, които са отразявали протеста, са отбелязали като характерна особеност не само високия градус на гръцкия патриотизъм, но и гнева на хората, които днес бяха дошли на \"Синтагма\".\r\nИзданието цитира мнението на кореспондента на германския Der Spiegel, Йоргос Кристидис, който смята, че \"Извън патриотизма по темата Македония има и истински гняв срещу политиците и елитите, които продават нацията. Чувства, много подобни на тези от протестите срещу строгите икономии, а гръцката политическа система беше отново оспорена - този път отдясно.\"\r\nВ подкрепа на тази теза Iefimerida.gr отбелязва присъствието на протеста на висши представители на Гръцката православна църква и на голям брой политици от най-различни партии, покриващи почти целия политически спектър - от крайно дясно до центъра и от центъра вляво - лидери на \"Нова Демокрация\", водени от Андонис Самарас и Адонис Георгиадис лидери на центристите, водени от Василис Левентис, лидери на крайнодесните от \"Златна зора\", водени от Николаос Михалолякос, левия евродепутат Ева Кайли и много други.\r\nИзданието припомня и поста в \"Туитър\" на настоящия външен министър Кикос Коциас, в който се изразява готовността му \"да продължава с чиста съвест и отговорност да преговаря за доброто на страната\", както и обвинението, отправено от говорителя на правителството Димитрис Цанакопулос срещу опозиционната \"Нова Демокрация\", която според него се опитвала да използва протеста за постигане на политически цели.Тереза Герова", "date": "2018.02.04", "title": "Iefimerida.gr (Гърция): Докато организаторите и полицията спорят за броя на протестиращите - от 1,5 млн. до 140 000, народът изпрати ясни политически послания към елита"}
{"url": "http://www.focus-news.net/news/2018/02/04/2484946/ahram-egipetskata-armiya-othvarli-tvardeniyata-che-izraelskite-sili-sa-nanasyali-udari-po-islyamska-darzhava-v-sinay-s-razreshenieto-na-pravitelstvoto-v-kayro.html", "text": "Прессекретарят на египетската армия Тамер ел Рефай отхвърли твърденията в западната преса, че правителството му е одобрило израелски въздушни удари по цели на терористите в полуостров Синай, пише  Ahram.\r\n„Египетската армия и полиция се борят срещу тероризма в Северен Синай сами и без чужда помощ“, заяви Ел Рефай. Той подчерта, че силите за сигурност на Египет са успешни в ограничаването на терористичната дейност в региона. \r\nПрессекретарят призова медиите да бъдат точни и да търсят информация за египетските въоръжени сили от официални източници.  Виктор Турмаков", "date": "2018.02.04", "title": "Ahram: Египетската армия отхвърли твърденията, че израелските сили са нанасяли удари по „Ислямска държава“ в Синай с разрешението на правителството в Кайро"}
{"url": "http://www.focus-news.net/news/2018/02/04/2484914/mikis-teodorakis-s-raztarsvashta-rech-na-mitinga-v-atina-nikoga-nyama-da-dadem-imeto-makedoniya-obzor.html", "text": "„Микис, ти променяш историята, като спускаш ръцете си над Македония!\" Така хилядите протестиращи на атинския площад „Синтагма\" срещу включването на понятието „Македония“ в уреждането на т.нар. спор за името със Скопие посрещнаха световноизвестния гръцки композитор Микис Теодоракис при появата му на трибуната, от която изнесе разтърсваща реч. \r\nТеодоракис, който бе сред основните говорители на многохилядния митинг и чийто дом стана обект на вандалско нападение в навечерието на протеста, заяви че „не се бои от заплахите, защото тези, които са го преследвали от 1940 г. насам вече са на бунището на историята\". И все пак местни медии съобщиха, че в часовете преди митинга в гръката столица Теодоракис е отседнал в един от хотелите в района, за да подготви словото си. Съгласно разпространената информация, той се е чувствал „спокоен и готов“ да призове сънародниците си „да не се оставят да бъдат победени, а да увеличат гнева, решителността и готовността си за бунт\".\r\nВ разтърсваща реч световноизвестният композитор, който за поколения гърци е символ на борбата срещу фашизма през 1941-1944 г. и срещу военната хунта през 1967-1974 г., заяви: „Да, аз съм патриот-интернационалист и в същото време презирам и се боря срещу фашизма във всичките му форми, и най-вече срещу най-измамната му и най-опасната му форма - левичарството\".\r\nТеодоракис сподели мнението си, че вчерашното нападение срещу дома му е било предупреждение да не говори на днешния митинг.\r\n„Мои добри гърци! Братя мои! Вие ще научите, че нашите патриоти, управлявани от левичари, които събират подписи, вчера хвърлиха боя върху дома ми, за да не говоря днес с думи на патриотични бури, както се научих да говоря през целия си живот, както ме научихте да говоря вие\".\r\nВъв вълнуващото си слово композиторът съобщи, че „тази сутрин е получил колекция поезия от Солун, която го е задължила да говори с духа и силата на Тукидид и Протагор и със смелостта на Темистокъл и Колокотронис, и да посвети днешната си реч именно на паметта на легендарния герой от войната за независимост (1821-1832) Теодорос Колокотронис, отишъл си от този свят на днешния ден, на 4 февруари 1843 г.\"\r\nВ речта си композиторът призова стотиците хиляди, събрали се на площад „Синтагма\" в столицата „никога да не дадат името Македония, докато на този свят има гърци\". Теодоракис предупреди – „всяко отстъпление ще има катастрофални последици\". Композиторът подчерта: „Позицията на гръцкият народ е ясна и категорична, и не е необходим референдум, но ако правителството се готви да подпише споразумение със Скопие за име, което съдържа думата Македония, народът задължително трябва да бъде попитан!\"\r\n„Дошли сме на тъжно място и сме принудени да се извиняваме за нашия патриотизъм. Мисля, че трябва да признаем нашите грешки пред гръцкия народ и да останем обединени в гръцка Македония. Питам ви - имаме ли отговорности и трябва ли да се позволи на Скопие да вярва в националния си мит?\", заяви Теодоракис.\r\nВ речта си композиторът припомни и позицията на Гърция, формирана преди четвърт век: „Нашите политически ръководители през 1992 г. взеха решение за поддържането на обща национална навигационна линия, според която в името на бившата югорепублика няма да се съдържа думата Македония по никакъв начин, с географски или други определения като например Горна Македония или още по-лошото Нова Македония\".\r\nПродължавайки, Теодоракис попита множеството: „Защо трябва да се изтрива историята? Нали всяко отстъпление от тази линия ще има опустошителни последици за Гърция, тъй като ако отстъпим това означава да отворим широко границите си за тези, които ни заплашват открито и безсрамно\".\r\nКомпозиторът бе категоричен: „Македония е само една и тя е и винаги ще бъде гръцка! Да живее гръцкият народ!\" \r\nТеодоракис продължи: „Скопие от десетилетия изкривяваше историческите факти и подхранваше поколения с усещането, че са потомци на Филип и Александър Македонски, затова ако отворим вратата - през нея ще премине историческата лъжа. Освен това не трябва да забравяме, че основна национална цел на тази държава е да разшири своите граници за сметка на нашите собствени\". \r\nСъгласно думите му, в тази заблуда са били въвлечени много други страни, без да се сваля отговорността и от Гърция.\r\n„Ако сега позволим на Скопие да се присъедини към НАТО и гласуваме за това, утре скопяните ще ни заплашват от по-силна позиция. Ние не трябва да се впечатляваме от смяната на имената на летището и на пътищата, които винаги са били в тяхна юрисдикция. Отстъплението в преговорите ще има катастрофални резултати!\", бяха думите, с които гръцкият композитор завърши емоционалната си реч. Агенция „Фокус“ припомня:\r\nМикис Теодоракис (р. 29 юли 1925 г. в Хиос) е гръцки композитор, политик и общественик, който става световно известен с музиката към филмите „Зорба гъркът“ (1964 г.) и „Серпико“ (1973 г.)\r\nПо време на Втората световна война се присъединява към редиците на Съпротивата. В периода на гражданската война (1946-1949) е заточен на остров Икария, а по-късно и в лагер.\r\nЗавършва Атинската консерватория през 1950 г., а след това продължава образованието си в Париж. Завръща се в родината си в края на десетилетието, но заради политическата си дейност музиката му е забранена, а той самият е изпратен в затвор за шест месеца. \r\nПрез 1969 г. попада в концентрационен лагер. По-късно успява да напусне Гърция и живее в Париж до падането на военната хунта през 1974 г. Връща се окончателно в родината си още през същата година.\r\nПрез следващите две десетилетия Теодоракис е избран два пъти за депутат – от Гръцката комунистическа партия и от „Нова демокрация“. В правителството на вече покойния Константинос Мицотакис става министър без портфейл.Тереза Герова", "date": "2018.02.04", "title": "Микис Теодоракис с разтърсваща реч на митинга в Атина: Никога няма да дадем името Македония! (ОБЗОР)"}
{"url": "http://www.focus-news.net/news/2018/02/04/2484944/abc-news-reks-tilarsan-zayavi-che-sasht-vaznameryavat-da-ogranichat-prodazhbite-na-petrol-na-venetsuela.html", "text": "Държавният секретар на САЩ Рекс Тилърсън заяви по време на посещението си в Аржентина, че страната му възнамерява да ограничи продажбите на петрол на Венецуела, предава  ABC News.\r\nТилърсън заяви, че САЩ желаят „честни и свободни избори във Венецуела“ и че искат да приложат достатъчно натиск, за да се сложи край на кризата в латиноамериканската държава. Той допълни, че иска да открие начини да се намали негативното влияние от подобно решение върху американските петролни компании, страните от региона и самите венецуелци, които разчитат на  венецуелския петрол. \r\nВенецуела е третият по големина доставчик на петрол за САЩ. Виктор Турмаков", "date": "2018.02.04", "title": "ABC News: Рекс Тилърсън заяви, че САЩ възнамеряват да ограничат продажбите на петрол на Венецуела"}
{"url": "http://www.focus-news.net/news/2018/02/04/2484945/mkd-makedoniya-gratskoto-vanshno-ministerstvo-razkritikuva-yohanes-han-che-kazal-makedoniya-vmesto-byurm.html", "text": "Гръцкото външно министерство реагира остро на  използването на името Македония от европейския комисар по политиката на съседство и разширяване Йоханес Хан в негово  изявление пред германския вестник  \"Шпигел\", предава македонската медия  “МКД“.\r\nМВнР на Гърция обяви с изявление, в което критикува за \"повторна неправилно използване на името на БЮРМ\".\r\n\"Призоваваме комисаря Хан да спазва международното законодателство, да се въздържа от нарушение,  и да се придържа на  решенията и ангажиментите на самия Европейски съюз, особено в критичен момент като сегашния, когато се водят съответните преговори. Неговите повторения на неподходящи фрази, които не допринасят за постигане на напредък в преговорите по въпроса за името“, пише в реакцията, публикувана на сайта на гръцкото външно министерство. Виктор Турмаков", "date": "2018.02.04", "title": "„МКД“ (Македония): Гръцкото външно министерство разкритикува Йоханес Хан, че казал Македония вместо БЮРМ"}
{"url": "http://www.focus-news.net/news/2018/02/04/2484947/regnum-ispaniya-ne-iska-kosovo-v-es.html", "text": "Буквално седмица преди приемането на Стратегията за разширяване на ЕС в Западните Балкани Испания постави под въпрос не само самата нея, но и процеса за разширение като такова заради категоричното си несъгласия Косово да бъде включвано в каквито и да е инициативи, в рамките на които то се разглежда като суверенна държава, предава  Regnum.\r\nСпоред честни медии МВнР на Испания е изпратило нота на Европейската комисия, в която се изказва против концепцията „Западни Балкани 6“, включваща Босна и Херцеговина, Черна Гора, Албания, Македония, Сърбия и Косово. Испанските власти смятат, че подобен подход „не съответства на динамиката на разширяването, защото за Косово трябва отделен подход. Мадрид твърди, че е необходимо да се различава процеса на разширяване на ЕС и стратегията по отношение на Западните Балкани, която е „част от общата външна политика и политика за сигурност, а следователно се подчинява на отделна логика“. При това Испания настоява, че процесът на разширяване „не трябва да се разглежда като инструмент за решение на политическите проблеми в Западните Балкани“, а напротив – преодоляването на регионалните конфликти трябва да открива пътя пред разширението. \r\nИспанските власти смятат, че Косово трябва да се съсредоточи върху постигането на стандартите, закрепени в Споразумение за стабилизация и асоциация, а също така да продължи диалога със Сърбия при посредничеството на Европейския съюз.\r\nСпоред местни дипломатически източници Мадрид е настроен решително и може също така да се изкаже против участието на Косово на срещата на високо равнище между ЕС и страните от Западните Балкани в София. \r\nИспания, заедно с Гърция, Кипър, Румъния и Словакия не признава Косово като независима държава. Властите на кралството се страхуват да не създадат с признаването прецедент за каталунските и баските сепаратисти. \r\nЕвропейският съюз в последно време активизира усилията си да ускори процеса на присъединяване на Западните Балкани. Председателстващата в Съвета на ЕС в момента България обяви европейската интеграция на страните от региона за един от приоритетите на своето председателство. Очаква се през февруари да бъде обнародвана официалната стратегия на ЕК по Западните Балкани, а нейният председател Жан-Клод Юнкер да посети всичките шест страни кандидати.  Виктор Турмаков", "date": "2018.02.04", "title": "Regnum: Испания не иска Косово в ЕС"}
{"url": "http://www.focus-news.net/news/2018/02/04/2484898/mikis-teodorakis-skopie-podhranvashe-pokoleniya-s-useshtaneto-che-sa-potomtsi-na-filip-i-aleksandar-makedonski-zatova-ako-otvorim-vratata-prez-neya-shte-premine-istoricheskata-lazha.html", "text": "\"Скопие от десетилетия изкривяваше историческите факти и подхранваше поколения с усещането, че са потомци на Филип и Александър Македонски, затова ако отворим вратата - през нея ще премине историческата лъжа. Освен това не трябва да забравяме, че основна национална цел на тази държава е да разшири своите граници за сметка на нашите собствени\". За това предупреди в речта си пред митинга на атинския площад \"Синтагма\" композиторът Микис Теодоракис, предава гръцкото електронно издание Тhestival.gr което пряко излъчваше митинга.\r\nСпоред Теодоракис в тази заблуда са били въвлечени много други страни, без да се сваля отговорността и от Гърция.\r\n\"Ако сега позволим на Скопие да се присъедини към НАТО и гласуваме за това, утре скопяните ще ни заплашват от по-силна позиция. Ние не трябва да се впечатляваме от смяната на имената на летището и на пътищата, които винаги са били в тяхна юрисдикция. Отстъплението в преговорите ще има катастрофални резултати!\", завършва емоционално речта си световноизвестния композитор.Тереза Герова", "date": "2018.02.04", "title": "Микис Теодоракис: Скопие подхранваше поколения с усещането, че са потомци на Филип и Александър Македонски, затова ако отворим вратата - през нея ще премине историческата лъжа"}
{"url": "http://www.focus-news.net/news/2018/02/04/2484949/abc-news-yemenskite-huti-tvardyat-che-sauditski-vazdushen-udar-po-politseysko-upravlenie-e-ubil-osem-dushi.html", "text": "Йеменските бунтовници хути съобщиха, че въздушен удар на водената от Саудитска Арабия международна коалиция срещу тях е ударила полицейско управление в контролираната от метежниците столица Сана, убивайки осем души, предава  ABC News.\r\nБунтовниците хути твърдят, че една от жертвите е дете и че също така са ранени 58 души. Според свидетели мнозина от загиналите и пострадалите са цивилни. \r\nВодената от Саудитска Арабия е във война с бунтовниците шиити от март 2015 г. за да завърне правителството на бившия президент на страната Абд Рабу Мансур Хади. Бунтовниците контролират Сана, както и северните части на страната и са подкрепяни от регионалния противник на Саудитска Арабия Иран.  Виктор Турмаков", "date": "2018.02.04", "title": "ABC News: Йеменските хути твърдят, че саудитски въздушен удар по полицейско управление е убил осем души"}
{"url": "http://www.focus-news.net/news/2018/02/04/2484941/sputnik-sarbiya-gartsite-na-kraka-mikis-teodorakis-e-kategorichen-ne-davame-makedoniya.html", "text": "Мащабният протест, който бе организиран в неделя в Атина, остана водеща тема за всички медии в югозападната ни съседка, които следят с повишено внимание настроенията в Гърция по повод усилията за разрешаване на спора за името на Македония. Темата обаче не бе подмината и от средствата за масова информация в Сърбия. Местната редакция на Sputnik публикува статия под заглавие „Гърците на крака: Микис Теодоракис:„Не даваме Македония“.\r\nМедията подчертава, че известният композитори е уверил, че Гърция никога няма да даде името „Македония“, като пояснява, че съответното изявление е направил от трибуната на площад „Синтаксис“ в Атина. \r\nSputnik обръща внимание на призивите на Теодоракис за обединение на гръцката нация „както никога преди“ и на предупреждението му, че ако управляващите в Атина подпишат споразумение със Скопие, съдържащо името „Македония“, то най-напред правителството трябва да попита народа си дали е съгласен. \r\n„В този труден момент за нашата страна, когато над нас надвисват черни облаци, ние сме заплашени, както никога досега“.\r\nОт редакцията привеждат думите на композитора, съгласно които „със своята колосална пропаганда“ Скопие е опитало да убеди голяма част от страните, че не „фалшицира“ историята.\r\nСпоред него Гърция трябва да бъде предпазлива при защитата на националния си интегритет и да припомни предишната си оценка, че след Югославия идва ред на самата Гърция. \r\n„Тъмните облаци, които ни съсипват, стават все по-видими. След като не постигнат основната си цел, сега искат членство в НАТО и ЕС, за да могат утре да ни заплашват от по-силна позиция. Ще бъдем виновни за нашата съдба, ако я допуснем \", бяха предупрежденията, отправени от Теодоракис в речта му на „Синтагма“. \r\nSputnik обръща внимание и на сблъсъците, които белязаха протестите в Атина. От редакцията не пропускат да отбележат, че полицията е употребила сълзотворен газ, за да възстанови реда в столицата.\r\nСтатията продължава с привеждане на информация за „полицейската обсада“, под която е попаднала Атина заради протеста за името на Македония. Изброяват се поддръжниците на протеста, някои от основните фигури, включили се в него, както и коментари на водещи гръцки издания по темата.Тереза Герова", "date": "2018.02.04", "title": "Sputnik (Сърбия): Гърците на крака: Микис Теодоракис е категоричен – „Не даваме Македония“"}
{"url": "http://www.focus-news.net/news/2018/02/04/2484948/reuters-potentsialnite-koalitsionni-partnyori-v-germaniya-shte-prodalzhat-pregovorite-v-ponedelnik-5-fevruari.html", "text": "„Съюзът“ (ХДС/ХСС) и Германската социалдемократическа партия ще продължат преговорите за формиране на коалиционно правителство в понеделник, 5 февруари заради това, че все още имат някои различия по определени въпроси, предава  Reuters.\r\n„Съюзът“ и ГСДП си бяха поставили неделя като краен срок за споразумение за подновяване на „голямата коалиция“, управляваща страната от 2013 г. насам, но споровете относно здравеопазването и трудовата политика остават.\r\n„Имахме много конструктивен ден днес и постигнахме редица споразумения“, заяви генералният секретар на ГСДП Ларс Клингбайл, допълвайки, че преговарящите все още имат различия в определени области, които желаят да обсъдят детайлно.\r\n„Засега решихме, че не искаме нощна сесия, а да продължим преговорите и дискусиите по детайлен и фокусиран начин утре сутринта“, допълни той.  Виктор Турмаков", "date": "2018.02.04", "title": "Reuters: Потенциалните коалиционни партньори в Германия ще продължат преговорите в понеделник, 5 февруари"}
{"url": "http://www.focus-news.net/news/2018/02/04/2484939/zapochva-poetapnoto-vazstanovyavane-na-toplopodavaneto-v-stolichnite-kvartali-geo-milev-yavorov-chasti-ot-kv-slatina-i-kv-poduene-reduta.html", "text": "Аварията, засегнала столичните квартали „Гео Милев“, „Яворов“, части от кв. „Слатина“ и кв. „Подуене – Редута“ е отстранена и започва поетапното запълване на топлопреносната мрежа и възстановяване на топлоподаването. Това съобщиха от пресцентъра на „Топлофикация София” ЕАД.\r\n„Топлофикация София“ поднася извинения на засегнатите клиенти.", "date": "2018.02.04", "title": "Започва поетапното възстановяване на топлоподаването в столичните квартали „Гео Милев“, „Яворов“, части от кв. „Слатина“ и кв. „Подуене – Редута“"}
{"url": "http://www.focus-news.net/news/2018/02/04/2484943/politico-ispanskiyat-ministar-predsedatel-prizova-katalunskite-separatisti-da-nominirat-nov-kandidat-lider.html", "text": "Министър-председателят на Испания Мариано Рахой призова каталунските сепаратисти да се откажат от Карлес Пучдемон за свой кандидат за регионалното лидерство, за да се сложи край на политическата парализа в областта, предава  Politico.\r\nПо време на реч в Кордова Рахой заяви, че бившият каталунски лидер, който е прекарал последните няколко месеца в Белгия и е заплашван с арест в Испания, трябва да отстъпи пред „някой, който вижда нещата по друг начин“. \r\nМиналата седмица каталунският парламент отложи сесия, в която Пучдемон трябваше да бъде преизбран за регионален лидер. \r\nИспанските власти са на мнение, че ще са необходими нови регионални избори, ако сепаратистите не успеят да излъчат нов кандидат. По-рано конституционният съд на Испания отсъди, че Пучдемон трябва да присъства в Женералитета, за да встъпи в длъжност. Виктор Турмаков", "date": "2018.02.04", "title": "Politico: Испанският министър-председател призова каталунските сепаратисти да номинират нов кандидат-лидер"}
