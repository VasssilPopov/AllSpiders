{"url": "http://www.focus-news.net/news/2018/08/27/2560545/futbol-beroe-pobedi-botev-vratsa-s-40-v-mach-ot-shestiya-krag-na-parva-liga.html", "text": "Футбол: Берое победи Ботев Враца с 4:0 в мач от шестия кръг на Първа лига. Головете отбелязаха: Борислав Цонев два – в втората и в 13-ата минута, Мартин Камбуров в 49-ата, който е негов 206 в първото ниво на българския футбол и Меска в 72-ата минута. След победата Берое се изкачи на трето място във временното класиране, а Ботев остана на 11-то място.", "date": "2018.08.27", "title": "Футбол: Берое победи Ботев Враца с 4:0 в мач от шестия кръг на Първа лига"}
{"url": "http://www.focus-news.net/news/2018/08/27/2560516/predstoyashti-mezhdunarodni-sabitiya-za-28-avgust-agentsiya-fokus.html", "text": "Френският президент Еманюел Макрон е на официално посещение в Дания. \r\n***  Ще се проведе среща между германския канцлер Ангела Меркел и хърватския министър-председател Андрей Пленкович, на която основна тема ще бъде ситуацията на Балканския полуостров. \r\n***  Ще се проведе среща между италианския вътрешен министър Матео Салвини и министър-председателя на Унгария Виктор Орбан, посветена на миграцията. \r\n***  Ще се извърши погребението на американската певица \"кралицата на соула\" Арета Франклин. \r\n***  Съветът за Сигурност на ООН ще обсъди хуманитарната криза в Сирия. \r\n***  Британският министър-председател Тереза Мей ще посети Южна Корея, където ще обсъди отношенията между двете страни след Брекзит. \r\n***", "date": "2018.08.27", "title": "Предстоящи международни събития за 28 август (Агенция \"Фокус\")"}
{"url": "http://www.focus-news.net/news/2018/08/27/2560517/pazardzhik-semeystvata-na-blizo-500-parvoklasnitsi-sa-poluchili-ednokratna-pomosht-v-oblastta.html", "text": "От началото на месец август са отпуснати еднократни помощи за първокласници на 491 семейства за 496 деца в област Пазарджик, съобщиха за  Радио „Фокус“ – Пазарджик  от РД „Социално подпомагане“. От там уточниха, че е отказано подпомагане на 18 семейства. Еднократната помощ се отпуска по реда на Закона за семейни помощи за деца. Право да я получат имат семейства, чиито деца са записани в първи клас в държавно или общинско училище за първи път. Друго задължително условие е средномесечният доход на член от семейството за предходните 12 месеца да е по-нисък или равен на 400 лв. Помощта се отпуска без условие за доход за деца с трайни увреждания, сираци и деца, настанени в приемни семейства и в семейства на роднини и близки по реда на Закона за закрила на детето. Приемът на заявления-декларации ще приключи на 15 октомври 2018 година. Дирекциите „Социално подпомагане“ ще извършват проверки в училищата за установяване на обстоятелството дали децата са постъпили в училище. Помощта се възстановява, ако детето не постъпи в училище или не посещава редовно училище до завършване на първи клас. \r\nВаня НИКОЛОВА", "date": "2018.08.27", "title": "Пазарджик: Семействата на близо 500 първокласници са получили еднократна помощ в областта"}
{"url": "http://www.focus-news.net/news/2018/08/27/2560515/sofiya-vremenno-se-ogranichava-dvizhenieto-v-izprevarvashtata-lenta-po-avtomagistrala-trakiya-pri-km-44-v-posoka-sofiya-poradi-katastrofa.html", "text": "Временно се ограничава движението в изпреварващата лента по автомагистрала \"Тракия\" при км 44 в посока София поради пътнотранспортно произшествие. Това съобщиха от пресцентъра на  Агенция \"Пътна инфраструктура\" .  \r\nДвижението се осъществява в активна лента и се регулира от \"Пътна полиция\".", "date": "2018.08.27", "title": "София: Временно се ограничава движението в изпреварващата лента по автомагистрала \"Тракия\" при км 44 в посока София поради катастрофа"}
{"url": "http://www.focus-news.net/news/2018/08/27/2560521/sport-vanya-king-se-klasira-na-vtori-krag-na-otkritoto-parvenstvo-na-sasht.html", "text": "Американката Ваня Кинг победи със 7:6 , 6:3 рускинята Наталия Вихлянцева на първи кръг на Откритото първенство на САЩ.  \r\nНа втори кръг се класира украинката Елина Свитолина, победила с 6:3, 1:6, 6:1 американката Сачия Викери.   Виктор Турмаков", "date": "2018.08.27", "title": "Спорт: Ваня Кинг се класира на втори кръг на Откритото първенство на САЩ"}
{"url": "http://www.focus-news.net/news/2018/08/27/2560520/sofiya-vazstanoveno-e-dvizhenieto-pri-km-44-na-avtomagistrala-trakiya-v-posoka-sofiya.html", "text": "Възстановено е движението при км 44 на автомагистрала \"Тракия\" в посока София. Това съобщиха от пресцентъра на  Агенция \"Пътна инфраструктура\" .", "date": "2018.08.27", "title": "София: Възстановено е движението при км 44 на автомагистрала \"Тракия\" в посока София"}
{"url": "http://www.focus-news.net/news/2018/08/27/2560522/blagoevgrad-1-939-sa-poluchilite-mesechna-sotsialna-pomosht-v-oblastta.html", "text": "1 939 лица и семейства са подпомогнати с месечна социална помощ в Благоевградска област по Закона за социално подпомагане. Това каза пред  Радио „Фокус“-Пирин  Станка Михова, експерт в Регионална дирекция „Социално подпомагане“-Благоевград. Общият размер на финансовата помощ е 178 339 лв. Тя посочи, че съгласно промените в Правилника за прилагане на Закона за социално подпомагане, месечните помощи се отпускат по настоящ адрес. „За отпускането на помощта общинските администрации по места организират полагането на обществено полезен труд, не по-малко от 14 дни месечно. През юли обществено полезен труд е положен от 1 670 лица“, посочи Станка Михова и допълни, че обществено полезен труд не се полага от майки, отглеждащи деца до 3-годишна възраст, самотни родители, лица в надтрудоспособна възраст, бременни след третия месец на бременността и лица с представени протоколи от лекарска констативна комисия. „Еднократни помощи по реда на чл. 16 от Правилника за прилагане на Закона за социалното подпомагане са отпуснати на 53 лица, в общ размер на 14 225 лв.“, отбеляза експертът. Станка Михова допълни, че семействата със средномесечен доход на член от семейството до 400 лв. получават месечни помощи за отглеждане на дете в пълен размер, а за семействата с доход между 400 и 500 лв., размерът на помощта е 80% от пълния й размер. Размерът на помощите е съответно: за 1 дете – 40 лв., за 2 деца – 90 лв., за 3 деца – 135 лв., за 4 деца – 145 лв., като за всяко следващо дете помощта расте с 20 лв. \r\nНатали СТЕФАНОВА", "date": "2018.08.27", "title": "Благоевград: 1 939 са получилите месечна социална помощ в областта"}
{"url": "http://www.focus-news.net/news/2018/08/27/2560523/pazardzhik-direktsiite-sotsialno-podpomagane-v-oblastta-sa-izdali-blizo-3-hil-zapovedi-za-otpuskane-na-tseleva-pomosht-za-otoplenie.html", "text": "Дирекциите „Социално подпомагане“ в област Пазарджик са издали 2 977 заповеди за отпускане на целева помощ за отопление, съобщиха за  Радио „Фокус“ – Пазарджик  от Регионалната дирекция „Социално подпомагане“. На 337 лица или семейства е отказано подпомагане. До 31 октомври 2018 г. кандидатстващите за целева помощ за отопление могат да подават документи в дирекциите „Социално подпомагане“. Заявленията се подават по настоящ адрес на кандидатите. Увеличението на пенсиите от 1 юли с 3.8 % няма да се отрази на правото на достъп до този вид помощ, като доходът от пенсии по чл. 2, ал. 2 от Наредбата за отпускане на целева помощ за отопление ще бъде коригиран със съответния коефициент. Промените в Наредбата предвиждат автоматично обвързване на корекционния коефициент с регламентирания в Кодекса за социално осигуряване ред за ежегодното осъвременяване на пенсиите от 1 юли. По този начин се създава механизъм за компенсиране на нормативно регламентираното увеличение на доходите на пенсионерите, така че да бъде ограничен риска от тяхното отпадане от програмата за целево подпомагане. Размерът на целевата помощ за отопление за сезон 2018/2019 г. е определен със заповед на министъра на труда и социалната политика на база на осреднена крайна продажна цена на електроенергията за битови потребители към 31 октомври тази година и е в размер на 74,83 лева месечно, т.е. 374,15 лева за целия отоплителен сезон. \r\nВаня НИКОЛОВА", "date": "2018.08.27", "title": "Пазарджик: Дирекциите „Социално подпомагане“ в областта са издали близо 3 хил. заповеди за отпускане на целева помощ за отопление"}
{"url": "http://www.focus-news.net/news/2018/08/27/2560519/the-washington-post-znamenata-pred-beliya-dom-sa-otnovo-izdignati-do-palna-visochina-sled-smartta-na-dzhon-makkeyn.html", "text": "Знамената пред Белия дом отново са издигнати  на пълна височина, въпреки, че конгресмените и от Демократическата, и от Републиканската партия да поискаха официално националните флагове пред правителствените сгради да останат спуснати наполовина в чест на починалия сенатор Джон Маккейн. Знамената пред американското президентство бяха спуснати вчера, пише   The Washington Post. \r\nПредседателите на фракциите и на двете партии в Сената Мич Макконъл и Чарлс Шумър са поискали знамената пред правителствените сгради в страната да бъдат снижени наполовина до деня след погребението на сенатора-републиканец в град Анаполис в щата Мериленд в неделя. \r\nТова е стандартна процедура, ако сенатор почине. Маккейн прекара в горната камара на законодателния орган на САЩ шест мандата.  \r\nТой бе постоянен критик на президента на САЩ Доналд Тръмп.  Президентът поднесе съболезнования до семейството на починалия, но не спомена нищо по отношение на сенатора от щата Аризона. \r\nБелият дом отказа коментар при запитването защо знамената са издигнати толкова скоро след смъртта на Маккейн.  Виктор Турмаков", "date": "2018.08.27", "title": "The Washington Post: Знамената пред Белия дом са отново издигнати до пълна височина след смъртта на Джон Маккейн"}
{"url": "http://www.focus-news.net/news/2018/08/27/2560514/prokuraturata-povdigna-obvinenie-na-shofyora-na-katastrofiraliya-avtobus-kray-svoge-obzor.html", "text": "Националните флагове на всички държавни институции бяха свалени наполовина в памет на жертвите от тежката катастрофа край Своге на 25 август. При трагичния инцидент загинаха 17 души, а 21 бяха ранени. Повечето от жертвите са от село Световрачене, сред тях е 13-годишно момче. По предложение на кмета Йорданка Фандъкова, Столична община ще поеме разходите по погребенията на загиналите в тежкия пътен инцидент. Пострадалите са настанени в четири столични болници. В УМБАЛСМ „Пирогов“ са хоспитализирани шестима, като трима от тях са с опасност за живота. Няма опасност за живота на двамата пострадали при катастрофата, настанени във ВМА. Шестимата пострадали от катастрофата до Своге, хоспитализирани в УМБАЛ \"Св. Анна\"-София АД, са стабилизирани. С опасност за живота е една жена. В УМБАЛ „Царица Йоана“- ИСУЛ е настанен шофьорът на автобуса, който е в стабилно състояние.  \r\nПрокуратурата повдигна обвинение на водача за превишена скорост и за причиняване на смърт на 17 лица по непредпазливост. С постановление на наблюдаващия прокурор обвиняемият е задържан за срок до 72 часа. Задържането му към момента се изпълнява в болницата, където е настанен. Главният прокурор Сотир Цацаров възложи разследването на Националната следствена служба. То ще бъде в 3 направления - действията на шофьора, задълженията на транспортната фирма и състоянието на пътя. Следователи изземваха документи от МРРБ, АПИ, Агенция „Автомобилна администрация“ и търговското дружество – изпълнител на ремонта на пътния участък.  \r\nСлед извънредната среща в Министерски съвет вчера министър Николай Нанков обяви, че 5 пъти от АПИ са изисквали от фирмата-изпълнител да отстранява дефекти по пътя, на който стана катастрофата край Своге. От АПИ са изисквали фирмата моментално да стартира възстановителни дейности, но такива така и не са започнали. Срокът за приключването им е бил 15 август. В становище от фирмата-изпълнител „Трейс Груп Холд“ АД обявиха, че пътят Мездра-Своге-Нови Искър е пуснат в експлоатация 2 години преди формалното му приемане и не могат да вземат отношение как е поддържан в този период. До момента се знае, че катастрофиралият автобус е бил без редовен технически преглед. Последният технически преглед е от 5 февруари тази година. Автобусът е 37-местен и е въведен в експлоатация на 17 август 2001 година. Шофьорът има 7 фиша. Пробата му за алкохол е била отрицателна. Фирмата превозвач не е предоставила задължителните данни за пътуването на ИА „Автомобилна администрация“. Това са маршрут, дата, час на отпътуване, място на тръгване и ориентировъчен час на пристигане. Фирмата е търговско дружество с двама съдружници, които са и шофьори на автобусите. Шофьорът е карал с 53 км./ч. при разрешение 40 км./ч. Причината за катастрофата все още не е ясна, но Прокуратурата не изключва нито една версия. При проверката на автобуса не са констатирани нарушения. Фирмата притежава валиден лиценз и има доказана финансова стабилност. Изпълнителният директор на ИА „Автомобилна администрация“ Бойко Рановски обяви, че през септември в парламента ще бъдат внесени законодателни предложения за задължителни колани в автобусите. \r\nБиляна ИВАНОВА", "date": "2018.08.27", "title": "Прокуратурата повдигна обвинение на шофьора на катастрофиралия автобус край Своге (ОБЗОР)"}
{"url": "http://www.focus-news.net/news/2018/08/27/2560524/reuters-angela-merkel-i-donald-tramp-spodelyat-zagrizhenostta-si-za-razvitieto-na-situatsiyata-v-siriya.html", "text": "Прессекретарят на германския канцлер Ангела Меркел Щефан Зайберт заяви, че тя и президентът на САЩ Доналд Тръмп споделят загриженост по развитието на ситуацията в Сирия и особено около хуманитарната ситуация в провинцията Идлиб, предава   Reuters. \r\n„Русия е призована да действа като ограничаващ фактор върху сирийското правителство и да предотврати допълнителна ескалация“, заяви Зайберт.  \r\nТой допълни, че двамата лидери да провели телефонен разговор, на който са обсъдили и положението в Украйна, Западните Балкани и търговията.  Виктор Турмаков", "date": "2018.08.27", "title": "Reuters: Ангела Меркел и Доналд Тръмп споделят загрижеността си за развитието на ситуацията в Сирия"}
{"url": "http://www.focus-news.net/news/2018/08/27/2560528/new-york-daily-news-poradi-pozhar-e-evakuiran-ostrovat-na-statuyata-na-svobodata.html", "text": "Пожар в близост до бутилки с пропан е довел до евакуацията на остров Либърти, където се извисява Статуята на свободата, пише   New York Daily News. \r\nПожарът е избухнал по обяд на строеж на музей на острова. Смята се, че трудова злополука е довела до подпалване на пропан. Един работник е ранен. Не се е стигнало до взрив на бутилките. \r\n„Можеше да стане катастрофа, ако имаше взрив. Евакуирахме 3400 цивилни, които бяха в момента на инцидента на острова“, заяви командирът на спасителните служби в Манхатън Роджър Сакович.  \r\nСитуацията е поставена под контрол.   Виктор Турмаков", "date": "2018.08.27", "title": "New York Daily News: Поради пожар е евакуиран островът на Статуята на свободата"}
{"url": "http://www.focus-news.net/news/2018/08/27/2560526/inzh-vladislav-georgiev-zam-direktor-na-dgs-varna-tri-sa-registriranite-pozhari-ot-nachaloto-na-godinata-oganyat-e-unishtozhil-samo-suhi-trevi.html", "text": "Три са регистрираните пожари от началото на годината. Това каза в интервю за  Радио „Фокус“ – Варна  инж. Владислав Георгиев, зам.-директор на ДГС „Варна“. „Благодарение на адекватната и бърза реакция на горските стражари и огнеборците пожарите са низови, въпреки че са обхванали площ от 20 дка, огънят е унищожил само сухи треви. Началото на лятото бе доста дъждовно, но август съвсем не ни лиши от горещи дни, а и от силен вятър, който също е сериозна предпоставка за възникването на горски пожари“, каза инж. Владислав Георгиев. Той допълни, че през 2016 година са регистрирани 19 огнени инцидента, довели до опожаряването на 786 дка. През 2017 година горските пожари са 17, като са засегнали площ от 170 дка. „До края на настоящата година остават още четири месеца, но съпоставката все пак показва положителна тенденция. Тя се дължи не само на по-благоприятните метеорологични условия, а и на доброто партньорство с огнеборците от Районната служба „Пожарна безопасност и защита на населението”, Североизточно държавно предприятие и Регионална дирекция по горите“, добави инж. Владислав Георгиев. \r\nМарияна ВАЛЕНТИНОВА", "date": "2018.08.27", "title": "Инж. Владислав Георгиев, зам.-директор на ДГС „Варна“: Три са регистрираните пожари от началото на годината, огънят е унищожил само сухи треви"}
{"url": "http://www.focus-news.net/news/2018/08/27/2560527/plovdiv-obrazovatelniyat-proekt-na-obshtinata-za-vnedryavane-na-oblachni-platformi-v-uchilishtata-veche-ima-svoy-uebsayt.html", "text": "Образователният проект на Община Пловдив за внедряване на облачни платформи в училищата, който включва 42 учебни заведения, вече има свой уебсайт -https://cloud.plovdiv.bg/. Това съобщиха за  Радио „Фокус“ – Пловдив  от общината. Сайтът съдържа информация за практическите стъпки, които предприема едно училище, за да започне процеса по внедряване на облачна платформа. Изработен е пакет от полезни насоки за процеса на въвеждане на административния и учителски състав в работата с „облака”, както и за някои инструменти от класната стая на „облачния” учител. Това включва и професионалната социална мрежа – Google Educators Group (GEG) Пловдив – една от първите в България общности за технологична взаимопомощ на учители. „Пловдивски училища вече експериментират с виртуална и добавена реалност, персонални устройства за учениците и нови модели на организация на класната стая. Пловдив е първата община в България, в която работят 10 учители, сертифицирани от Google, и още 25 в процес на подготовка. Приложена е карта на училищата в Пловдив, които внедряват облачни платформи, както и кое учебно заведение на какъв етап от процеса се намира. Една от първите ползи за училищата е, че комуникацията с отдел „Образование“ на Община Пловдив е в процес на пълно дигитализиране. Крайната цел на проекта е времето, прекарано в училище, да стане по-приятно, практично и полезно, както за учениците, така и за техните учители“, съобщиха още от Общината.  \r\nОбщина Пловдив предоставя опита си в полза на други администрации и учебни заведения, които биха искали да предприемат подобна инициатива за подобряване на образователната среда в България. Проектът се осъществява в партньорство с Център за творческо обучение.", "date": "2018.08.27", "title": "Пловдив: Образователният проект на общината за внедряване на облачни платформи в училищата вече има свой уебсайт"}
{"url": "http://www.focus-news.net/news/2018/08/27/2560525/2-godishno-momchentse-pochina-sled-kato-be-zaklyucheno-v-avtomobil-v-s-zhelyo-voyvoda-obzor.html", "text": "Момченце на две години и половина почиана, след като бе заключено в автомобил. Инцидентът е станал в неделя, а сигнал до полицията е подаден в понеделник от ръководството на лечебното заведение. Детето е било заключено в автомобил в с. Жельо войвода. Момчето е било настанено в отделението по реанимация и най-вероятно е починало от топлинен удар. Назначена е аутопсия, която да установи точната причина за смъртта му. Продължават следствените действия по изясняването на случая.  \r\nКметът на селото Стоян Генов коментира за Радио „Фокус“-Сливен, че загиналото най-вероятно само се е заключило в колата. Според разказа на родителите, те правили ремонт, а детето си играело покрай тях. Предполага се, че влязло в колата и се заключило там. Инцидентът станал около 15.00 часа, около час след това родителите се усетили и започнали да го търсят. Открили го в колата и се обадили в болницата. Лекарите настанили детето в реанимация, където то починало. По думите на кмета на селото, починалото момченце е най-малкото от четирите деца на семейството. Според него родителите са изключително работливи и са се отнасяли грижовно към децата си.", "date": "2018.08.27", "title": "2-годишно момченце почина, след като бе заключено в автомобил в с. Жельо войвода (ОБЗОР)"}
{"url": "http://www.focus-news.net/news/2018/08/27/2560228/sputnik-angel-merkel-se-e-protivopostavila-na-ideyata-za-vrashtane-na-zadalzhitelnata-voenna-sluzhba-v-germaniya.html", "text": "Канцлерът на Германия Ангела Меркел не е подкрепила идеята за повторно въвеждане на задължителна военна повинност в страната, за да се преодолее липсата на персонал и високите разходи на системата за военен набор, предава  Sputnik . \r\nПо-рано през август, Анегрет Крамп-Каренбауер, генералният секретар на управляващия Християндемократически съюз (ХДС) на Германия, даде началото на дебат за връщането на задължителната военна служба, след като последните анкетни проучвания показват, че мнозинството германци подкрепят идеята. \r\n„Не искаме да въвеждаме повторно задължителната военна служба“, заяви Меркел пред държавната телевизия „ARD“, добавяйки че изискванията за военнослужещите са се променили. \r\nТя отбеляза, че наскоро се е срещнала с военното началство в страната и заяви, че тяхната цел е да премахнат ситуацията, в която броят на кандидатстващи за доброволната служба надхвърля този предписан в бюджета.  Йонислав Дочев", "date": "2018.08.27", "title": "Sputnik: Ангел Меркел се е противопоставила на идеята за връщане на задължителната военна служба в Германия"}
{"url": "http://www.focus-news.net/news/2018/08/27/2560217/predstoyashti-sabitiya-v-stranata-za-27-avgust-agentsiya-fokus.html", "text": "*** \r\nОт 7.30 часа на брифинг пред УМБАЛСМ „Н.И.Пирогов“ ще бъде дадена информация  за състоянието на пострадалите в тежката автобусна катастрофа край Своге, настанени в лечебното заведение.  \r\n*** \r\nОт 10.00 часа в Национален пресклуб на БТА родители на деца от състава на Детския хор на БНР и бивши хористи организират пресконференция.  \r\n*** \r\nОт 18.30 часа на ъгъла на ул. „Монтевидео“ и ул. „Братя Бартел“ в жк. „Овча купел 1“ жители на квартала се събират на протест срещу презастрояването в него. \r\n*** \r\nОт 20.00 часа на площад „Македония“ ще бъде официално открит VI Международен футболен турнир „Купите на Община Благоевград“.  \r\n*** \r\nОт 11.30 часа в Заседателната зала на Община Бургас ще се проведе заключителна пресконференция, свързана с финализиране на изпълнението на проект: „Подобряване на качеството на образованието чрез модернизиране на образователната инфраструктура в Бургас – етап I”. Пресконференцията ще открие Йорданка Ананиева, зам.-кмет „Култура и образование“, която ще представи постигнатите резултати в рамките на проекта.  \r\n*** \r\nb> Бургас. \r\nОт 20.00 часа в Експо център \"Флора Бургас“ „Трио Владигеров\" ще изнесат концерт.  \r\n*** \r\nОт 8.00 часа в Народно читалище „Йордан Йовков – 1870 г.“ ще се проведе Летен детски център за игри и забавления. \r\n*** \r\nОт 10.30 часа в Художествена галерия – Добрич ще се състои Лятна работилница за въображение. \r\n*** \r\nВ Регионален исторически музей – Добрич ще се проведе Образователна програма „Лято в музея, 2018“. \r\n*** \r\nОт 9.30 часа в Санаторно-оздравителния комплекс „Камчия” ще се проведе втория ден от семинара „Извънкласните и извънучилищните дейности - за устойчиво качествено обучение, възпитание и развитие на децата и учениците”. \r\n*** \r\nОт 12.00 часа на Гаровия площад ще бъдат отбелязани 72 години от създаването „Гранични войски” и празник на бившите граничари в Кюстендил.   \r\n***  \r\nОт 10.00 часа в Детски отдел на Градската библиотека ще се проведе инициативата „7-те чудеса на света” – пътешествие без куфар до Египетските пирамиди.  \r\n*** \r\nОт 11.00 часа в 210 зала на Регионално управление на образованието – Сливен ще бъдат връчени дипломите на отличените зрелостници с почетно отличие на Министерството на образованието и науката „Национална диплома\". \r\n*** \r\nОт 9.30 часа общинските съветници от ГЕРБ - Сливен Георги Николаев и Керанка Стамова ще проведат приемни за граждани. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе \r\nМайсторски клас на Веселина Кацарова.", "date": "2018.08.27", "title": "Предстоящи събития в страната за 27 август (Агенция „Фокус“)"}
{"url": "http://www.focus-news.net/news/2018/08/27/2560218/kathimerini-izbori-na-horizonta.html", "text": "Гърция е в предизборен режим. Може да се  усети във въздуха. Предавките на държавната машина, които така или иначе никога не са били бързи, започват да буксуват, заедно със системата за взимане на решения. Изборите не са твърде далеч, опитните играчи в по-широкия публичен сектор – които вече могат да бъдат чути как твърдят, че нямат никакви партийни пристрастия, докато в същото време са на лов за нови приятели и познати – подсказват за това, пише гръцкият журналист Алексис Папацелас в коментар за електронното издание на гръцкия вестник  Kathimerini , който Агенция „Фокус“ представя без редакторска намеса. \r\nЩе бъде тежка кампания. Министър-председателят Алексис Ципрас показа, че има страхотна издръжливост и малко задръжки. Той не трябва да бъде подценяван. Разбира се, нещата не изглежда да се случват в негова полза през последните няколко месеца. Действията на правителството при спора за името със Скопие и печалният му отговор на опустошителните пожари в източна Атика показват, че законът на Мърфи е в сила в имението Максимос (официалната резиденция на гръцкия премиер), докато умората нараства, а „Денят на страшния съд“ наближава. \r\nЧаст от електората, обаче, все още вярва в аргумента за новото срещу старото и чувства, че Ципрас може да предостави спасителна мрежа. Със сигурност има много малко ентусиазъм сред гражданите, ако изобщо има такъв. Всичкият се изпари, заедно с празнословието на СИРИЗА за разкъсването на споразуменията за спасителната програма и отписването на дълга. \r\nБезразличието е най-голямата заплаха, пред която Ципрас е изправен, в частност сред младите гласоподаватели. Така наречените „гласоподаватели ЕНФИЯ“, граждани от средната класа, които са преминали към лявата партия, заради обещанието ѝ да премахне единния данък върху имуществото (и други подобни обещания), няма да направят същата грешка отново. Знаейки това, Ципрас ще прибегне до всякакви похвати, за да се задържи в играта. Това означава, че ще се опита да консолидира статута на СИРИЗА като основна алтернатива на консерваторите (с други думи, да установи СИРИЗА като новия ПАСОК) и от там ще планира политическо завръщане. \r\nТрудно е, обаче, да се прогнозира колко далеч е готов да отиде той. Европейците са склонни да се съгласят на прекратяване на пенсионните съкращения през януари, но единствено ако Ципрас се откаже от определени придобивки, които се надяваше да предложи. Всякакъв опит да се представи това като едностранен ход на Международния панаир в Солун през септември, може да бъде ключово за по-нататъшното развитие. Финансовите пазари ще следят за държавните харчове, отмяната на реформи на трудовия пазар (и други сектори) и всякакви потенциални повишения на заплатите в държавата и частния сектор. \r\nВсичко това, междувременно, ще се случи в атмосфера на поляризация и подстрекателство към скандали. „Нова демокрация“ ще трябва да избягва грешки, излизащи от прекалената им самоувереност. Някои гласоподаватели ще трябва да бъдат убедени, че „Нова демокрация“ не е прераждане на старата ѝ версия, докато други, че тя ще направи повече, отколкото само намаляване на данъците. Голяма част от обществеността разбира щетите, които СИРИЗА е нанесла върху образованието, сигурността и държавния апарат и почти сигурно ще гласува за „Нова демокрация“. Въпреки това, консерваторите ще имат нужда и от подкрепата на тези, които поставят под въпрос дали тя представлява нещо ново и дали е готова да раздвижи нещата.  Йонислав Дочев", "date": "2018.08.27", "title": "Kathimerini: Избори на хоризонта"}
{"url": "http://www.focus-news.net/news/2018/08/27/2560216/pregled-na-nyakoi-ot-osnovnite-temi-v-amerikanskiya-pechat-agentsiya-fokus.html", "text": "Коментар в официалния вестник на Северна Корея, в който се твърд,и че САЩ подготвят военна инвазия на страната, напредъкът в преговорите между Мексико и САЩ за НАФТА, назначаването на новите министри в кабинета на австралийския министър-председател Скот Морисън и плановете на руския концерн „Калашников“ да започне производството на електромобили, с които да се конкурира с американския производител „Тесла“, са сред водещите теми в американския печат в неделя, 26 август.  Основният вестник в Северна Корея обвини САЩ в неделя, че ще проведе военни учения с цел да се подготви за инвазия, докато в същото време говори за диалог с усмивка на лицето си, пише  електронното издание на вестник The Washington Post . \r\n„Родонг Синмун“, официалният печатен орган на Работническата партия на Корея, се позова на движение на американските части в региона, които определи като „изключително провокативни и опасни“ и заяви, че заплашват да сложат край на диалога между САЩ и Северна Корея. \r\nОт американската армия пък отговориха, че обвиненията са „далеч от истината“. \r\nСтатията, пише американското издание, идва два дни, след като американският президент Доналд Тръмп отмени планирано посещение в Северна Корея на държавния секретар Майк Помпео, на основание, че не е постигнат достатъчен прогрес с отказа на Пхенян от ядрените оръжия. \r\nСпоред Wpost, „Родонг Синмун“ не споменава Тръмп по име, нито решението му да отмени визитата на Помпео. Медията, както твърди американският вестник,е внимателна да не критикува американския държавен глава директно след срещата на 12 юни между Тръмп и севернокорейския лидер Ким Чен-ун, запазвайки огъня си за Помпео и други членове на администрацията, но моментът, в който е появява публикацията, може и да е нещо повече от съвпадение. \r\nСевернокорейското издание е цитирало южнокорейско радио, което твърди, че специални части от ВС на САЩ вече са кацнали във Филипините, където ще участват в симулация на „инфилтрация в Пхенян“. Там се твърди още, че американската ядрена подводница USS Michigan е транспортирала „Зелени барети, Делта форс и други специални части“ от базата в Окинава, Япония, до военноморската база Джинхе в Южна Корея в края на юли и началото на август. \r\n***  Твърди се, че САЩ и Мексико са близко до постигане на съгласие за промяна на търговското споразумение между двете страни и Канада НАФТА, пише  електронното издание на вестник Washington Examiner . \r\nПреговорите за осъвременяване на Северноамериканското споразумение за свободна търговия (НАФТА) бяха зациклили през последните месеци заради несъгласия, освен по другото, за текстовете, свързани с автомобилната и енергетическата индустрии. Преговарящите от САЩ и Канада обаче са постигнали пробиви по тези теми и сделката може да бъде утвърдена още в понеделник, твърди Bloomberg. \r\nВсякакво споразумение между двете страни ще трябва да бъде одобрено от Канада, която се отстрани от разговорите през последните няколко седмици. Премиерът на Канада Джъстин Трюдо наскоро е заявил, че Канада е „насърчена от оптимизма, изразен от САЩ и Мексико“. \r\nТърговският представител на Вашингтон Робърт Лайтизър проведе извънредни срещи този месец с икономическия министър на Мексико Илдефонсо Гуахардо. \r\nПоследният е заявил пред The Wall Street Journal, че двете страни са стигнали „много далече“ в списъка на оставащите спорни точки, но предупреди, че „дори да си изключително отдаден, винаги в последния момент може да изскочи нещо, между теб и твоите цели“. \r\nСред неразрешените въпроси е и този дали сделката трябва да бъде подновявана на всеки пет години. \r\n***  Новият министър-председател на Австралия назначи министрите в кабинета си в неделя, като замени министъра на външните работи и преразпредели отговорностите за два от най-спорните въпроси за неговата партия и консервативното движение, като цяло: имиграцията и климатичните промени, пише  електронното издание на вестник The New York Times . \r\nСкот Морисън, на 50 години, който стана премиер в петък след разцепление в управляващата Либерална партия, който доведе до детронацията на Малкълм Търнул, заяви, че неговият „екип от новото поколение“ ще започне „оздравителен процес“. \r\n„Знам, че този екип може да постигне резултатите в икономиката, от които се нуждаем, сигурността от която се нуждаем и единството от което се нуждаем“, заяви той. \r\nНай-значителната промяна в кабинета е смяната на външния министър при Търнбул Джули Бишъп с Марис Пейн, който за последно беше министър на отбраната и прекара голяма част от миналата седмица в срещи с представители на американската администрация във връзка със сигурността в региона \r\n*** Най-известното име в руската оръжейна индустрия ще конкурира Илон Мъск и неговите електрически коли „Тесла“, пише  електронното издание на вестник Washington Times . \r\nОт руските бизнес кръгове съобщават, че концернът „Калашников“, производител на знаковия автомат АК-47 с неговия знаменит извит пълнител, разкри своята концепция за електрически автомобил, с който компанията трябва да се конкурира с лидера на пазара „Тесла“. \r\nОт „Калашников“ заявиха, че са разработили сами много голяма част от технологиите за създанието си. \r\n„Тази технология ще ни позволи да застанем на едно ниво със световни производители на електрически автомобили като Тесла и да се конкурираме с тях“, заявиха от компанията пред руски медии. „Вдъхновихме се от опита на лидерите на световния пазар, когато създавахме нашата концепция“. \r\nКомпанията дебютира с бледосин прототип на СВ-1 на военно-търговското изложение в Москва тази седмица. Технологията от бъдещето е съчетана с дизайн, взаимстван от съветски модел седан о 70-те, известен като „Иж-Комби“. \r\n***", "date": "2018.08.27", "title": "Преглед на някои от основните теми в американския печат (Агенция „Фокус“)"}
{"url": "http://www.focus-news.net/news/2018/08/27/2560518/targovskiyat-registar-veche-raboti-obzor.html", "text": "Работата на Търговския регистър и на регистъра на юридическите лица с нестопанска цел вече е възстановена напълно. Всички услуги, свързани с регистъра са възможни и на място в Агенция по вписванията и регионалните ѝ структури. Достъпът беше преустановен на 10 август. Тогава от Агенцията по вписванията уточниха, че причините за възникналия проблем са изцяло технически и не са резултат от злонамерена външна намеса. Министърът на правосъдието Цецка Цачева сезира за проблема Прокуратурата, ДАНС и МВР. На 16 август премиерът Бойко Борисов намекна за оставки в Агенцията. Той заяви, че не е доволен от работата на изпълнителния директор Зорница Даскалова, но ще изчака да бъде преодоляна кризата с Търговския регистър, преди да направи промени там. На 17 август беше възстановено подаването на данни от Търговския регистър и регистъра на юридическите лица с нестопанска цел към средата за междурегистров обмен (RegiX), поддържана от Държавната агенция „Електронно управление“. Същия ден изпълнителният директор на Агенцията по вписванията Зорница Даскалова подаде оставка, която правосъдният министър Цецка Цачева прие. На нейно място на поста беше назначена Габриела Козарева. Назначението ѝ предизвика спорове в „Обединени патриоти“. От НФСБ обявиха, че кандидатурата на Козарева не е обсъждана с тях и за нея е отговорна само Атака. Те възразиха срещу лансиране на кадри „през задния вход\" и то от името на коалицията. В отговор от Атака заявиха, че Габриела Козарева е доказан специалист и не е активист на никоя партия. Лидерът на партията Волен Сидеров уточни, че кандидатурата е съгласувана с премиера Бойко Борисов. От БСП внесоха в парламента искане за извънредно пленарно заседание заради срива в Търговския регистър и фалита на кипърската застрахователна компания „Олимпик“, което председателят Цвета Караянчева насрочи за 21 август. От парламентарната трибуна премиерът Борисов обяви, че Търговският регистър ще възстанови дейността си и има уверението, че кризата е преодоляна. Вицепремиерът Томислав Дончев посочи, че информацията от Търговския регистър е напълно съхранена и няма загуба на електронни данни. Правосъдният министър Цецка Цачева уточни, че фирмата, която поддържа регистъра е конкретизирала 6 IT проблема. По думите ѝ е бил подписан договор за купуване на оборудване за 3,6 млн. лв. От ГЕРБ се усъмниха дали проблемът с Търговския регистър не е умишлен саботаж от фирмата, която го поддържа. А от опозицията разкритикуваха управляващите, че не са информирали обществото колко е загубила икономиката ни от срива на регистъра. Темата коментира и държавният глава Румен Радев, според когото в случая не става въпрос за немарливост или некомпетентност на държавни служители, а за липса на прозрачност и отчетност. \r\nБиляна ИВАНОВА", "date": "2018.08.27", "title": "Търговският регистър вече работи (ОБЗОР)"}
{"url": "http://www.focus-news.net/news/2018/08/27/2560220/tass-amerikanskata-politsiya-saobshti-che-zasega-ne-e-vazmozhno-da-se-ustanovi-lichnostta-na-streletsa-ot-florida.html", "text": "Човекът, който откри стрелба в неделя на територията на пазарно-развлекателния комплекс „Джаксънвил Лендинг“ в град Джаксънвил, щата Флорида, е мъртъв, а тялото му не може да бъде разпознато, обяви по време на пресконференция местният шериф Майк Уилямс, цитиран от американския телевизионен канал „CNN“, предава  ТАСС . \r\n„В конкретния случай имаме един заподозрян, който е мъртъв. Това е бял мъж, върху чиято идентификация все още работим“, заяви шерифът. Той призна, че има загинали и ранени хора, но отказа да назове точна цифра.  Йонислав Дочев", "date": "2018.08.27", "title": "ТАСС: Американската полиция съобщи, че засега не е възможно да се установи личността на стрелеца от Флорида"}
{"url": "http://www.focus-news.net/news/2018/08/27/2560222/22-godishen-mazh-zagina-a-zhena-e-sas-schupena-raka-sled-katastrofa-mezhdu-lek-avtomobil-i-taksi-v-rayona-na-park-rila-v-dupnitsa-obzor.html", "text": "22-годишен мъж загина, а жена е със счупена ръка след катастрофа между лек автомобил и такси в района на парк „Рила“ в Дупница. Инцидентът е станал около 15.00 часа в неделя, 26 август. Говорителят на Областна дирекция на МВР – Кюстендил Катя Табачка уточни, че лекият автомобил е пътувал от парка към Дупница, а таксито - в обратната посока. При сблъсъка е загинал водачът на лекия автомобил. В таксиметровата кола са се возили трима души и шофьорът. Жена е с фрактура на ръката, а две деца са били прегледани от екип на Спешен център – Дупница и освободени за домашно лечение.", "date": "2018.08.27", "title": "22-годишен мъж загина, а жена е със счупена ръка след катастрофа между лек автомобил и такси в района на парк „Рила“ в Дупница (ОБЗОР)"}
{"url": "http://www.focus-news.net/news/2018/08/27/2560223/sport-real-madrid-pobedi-zhirona-s-41-kato-gost.html", "text": "Отборът на Реал Мадрид победи като гост Жирона с 4:1 в мач от втория кръг на испанската „Примера дивисион“. Домакините поведоха с гол на Борха Гарсия в 16-ата минута, след което Реал направи пълен обрат. В 39-ата минута Серхио Рамос изравни от дузпа. През второто полувреме Карим Бензема отбеляза два гола, единият от дузпа, а Гарет Бейл добави още един за крайния успех. След този двубой Реал Мадрид излиза на първо място в класирането с 6 точки и по-добра голова разлика от втория Барселона, който има същите точки.", "date": "2018.08.27", "title": "Спорт: Реал Мадрид победи Жирона с 4:1 като гост"}
{"url": "http://www.focus-news.net/news/2018/08/27/2560227/varna-nad-60-akta-za-nezakonno-pridobita-darvesina-sa-sastaveni-v-obhvata-na-darzhavno-gorsko-stopanstvo-varna-ot-nachaloto-na-godinata.html", "text": "Над 60 акта за незаконно придобита дървесина са съставени в обхвата на Държавно горско стопанство „Варна“ от началото на годината. Това каза в интервю за  Радио „Фокус“ – Варна  инж. Владислав Георгиев, зам.-директор на ДГС „Варна“. Той допълни, че в полза на държавата са били задържани общо 42,2 куб. м незаконно добита дървесина, моторно превозно средство, 4 коня, 15 каруци, 4 бензиномоторни и 2 ръчни триона. Инж. Владислав Георгиев припомни, че наказателните постановления се издават от Регионалната дирекция по горите – Варна. Глобите варират според тежестта на нарушението – за физическите лица са от 50 до 3 000 лв., а за юридическите – от 100 до 5 000 лв. \r\nМарияна ВАЛЕНТИНОВА", "date": "2018.08.27", "title": "Варна: Над 60 акта за незаконно придобита дървесина са съставени в обхвата на Държавно горско стопанство „Варна“ от началото на годината"}
{"url": "http://www.focus-news.net/news/2018/08/27/2560226/afp-trima-sa-ubitite-v-dzhaksanvil-vklyuchitelno-i-streletsa-saobshtiha-ot-politsiyata.html", "text": "Трима души са били убити в неделя след масовата стрелба на турнир за видеоигри в северния град Джаксънвил, щата Флорида, съобщиха от полицията, пояснявайки че стрелецът е един от загиналите, предава  AFP . \r\n„Имаше трима загинали на местопрестъплението, един от които беше заподозреният, който сам е отнел живота си“, заяви шериф Майк Уилямс по време на пресконференция, добавяйки че заподозреният е 24-годишният Дейвид Катц от Балтимор, Мериленд. \r\n„Имаше девет ранени, транспортирани към болниците в района. Някои от тях имат прострелни рани. Има две допълнителни жертви на стрелбата, които са успели сами да стигнат до местните болници“, поясни Уилямс.  Йонислав Дочев", "date": "2018.08.27", "title": "AFP: Трима са убитите в Джаксънвил, включително и стрелеца, съобщиха от полицията"}
{"url": "http://www.focus-news.net/news/2018/08/27/2560219/afp-vazpomenatelnata-sluzhba-za-dzhon-makkeyn-shte-se-provede-v-sabota-vav-vashington-a-pogrebenieto-mu-shte-bade-v-nedelya.html", "text": "Сенатор Джон МакКейн, който почина на 25 август, ще бъде положен за поклонение в столицата на САЩ Вашингтон в петък, след което ще бъде проведена възпоменателна служба в националната катедрала, преди да бъде погребан във Военноморската академия в САЩ близо до Анаполис на 2 септември, съобщи офисът му, цитиран от AFP. \r\nПреди националните церемонии, МакКейн ще бъде положен за поклонение в столицата на щата Аризона, Ротунда в сряда и възпоменателна служба ще бъде проведена в баптистката църква в Северен Финикс.  Йонислав Дочев", "date": "2018.08.27", "title": "AFP: Възпоменателната служба за Джон МакКейн ще се проведе в събота във Вашингтон, а погребението му ще бъде в неделя"}
{"url": "http://www.focus-news.net/news/2018/08/27/2560231/sliven-mladezhkiyat-dom-i-teritorialnoto-byuro-po-truda-v-grada-predlagat-na-mladezhi-obuchenie-kak-da-zapochnat-i-razviyat-sobstven-biznes.html", "text": "Младежки дом и Териториално бюро по труда в Сливен предлагат на младежи бизнес обучение, съобщиха от  Младежкия дом . Между 10 и 19 септември в града ще се състоят две петдневни специализирани обучения по седем модула. \r\nВ обученията могат да се включат младежи, които желаят информация и искат да станат предприемачи, но им липсва достатъчно мотивация или компетентности и капацитет да стартират своите стопански инициативи. \r\nПроектът има цел да подкрепи безработни лица до 29 години, които имат желание да стартират собствена стопанска дейност чрез разработване и прилагане на по-цялостен, по-индивидуализиран и по-гъвкав подход посредством интерактивни обучения, индивидуални консултации и подкрепа за повишаване на компетенциите за самостоятелна заетост.", "date": "2018.08.27", "title": "Сливен: Младежкият дом и Териториалното бюро по труда в града предлагат на младежи обучение как да започнат и развият собствен бизнес"}
{"url": "http://www.focus-news.net/news/2018/08/27/2560221/rossiyskaya-gazeta-sanktsii-izvan-razpisanieto.html", "text": "В понеделник влиза в сила поредният пакет санкции против Русия. Впрочем, когато говорим за това, можем само да предполагаме – към момента на подписването на документа все още няма съответстващ такъв във Федералния регистър на САЩ. По-рано Държавният департамент заяви, че ограничителните мерки против Москва ще започнат да действат от 22 август, но официално уведомление за това така и не беше публикувано. Но не е важно от какво е предизвикано това забавяне – бюрократично неразбирателство между ведомствата или стремежа на Белия дом още известно време да поддържа ситуацията „в напрежение“. При всички случаи това е техническа пауза, която по никакъв начин няма да повлияе на крайния резултат, пише официалното издание на правителството на Руската федерация  „Российская газета“ . \r\nНастоящата вълна от санкции, или така нареченият първи пакет, предвижда забрана на продажбите в Русия на продукти с двойно предназначение, износ на стоки и технологии, свързани с петролния и газов сектор. \r\nСъществува и втори пакет, който, по оценки на експерти, заплашва да понижи и даже да преустанови дипломатическите отношения между Москва и Вашингтон. Де факто той води до пълното прекъсване на търговските отношения между двете страни, включително и отнемане на правото на самолетите на руските авиокомпании, намиращи се под държавен контрол, да извършват кацания на територията на САЩ. Вторият пакет санкции може да бъде въведен в действие три месеца след първия. Изявленията на Вашингтон, че може и да не се стигне до втория пакет – са от лукавия. При настоящото състояние на мислене на американското статукво, никакви гаранции относно тези обещания не може да съществуват. \r\nАгенция „Bloomberg“ цитира изявлението на американския сенатор Джон Кенеди, направено по време на изслушването пред банковата комисия. В частност сенаторът много се възмущава, че руската икономика все още не е поставена на колене и заяви, че е разочарован от това. И не е единственият. \r\nИзтичането на информация в американските медии от Вашингтон със списък от санкции, под които може да бъде приложен някакъв предлог по отношение на Москва, става регулярно. Сред последните – вестник „Times“ публикува заплаха от налагане на санкции срещу юристи, счетоводители и лобисти, които консултират, попадналите под ограничителни мерки руски олигарси и техните компании в САЩ и Великобритания. Или информацията, получена в „Bloomberg“ за разработването на законопроект в американския Сенат, който предвижда санкции за инвестиции в руските енергийни проекти, държавни облигации и технологична индустрия. Списъкът с това, върху което Конгресът на САЩ е готов да наложи санкции, може да продължи и повече. При това президентът Доналд Тръмп не може да отмени приетите законодателни санкции, дори в случаите, в които иска да сключи споразумение с Кремъл. \r\nИнтересен пример за това как трябва да се реагира на агресивните действия на САЩ в сферата на икономиката, демонстрира Китай. В неделя Белият дом беше принуден да отмени планираната по-рано визита в Северна Корея на държавния секретар на САЩ Майк Помпео. А президентът Тръмп призна, че твърдият подход към Китай в сферата на търговията е довело до там, че Пекин не помага на Белия дом в процеса на денуклеаризация на Корейския полуостров, което е правил преди. И Вашингтон ще може да разчита на тази помощ единствено, ако подобри икономическите си отношенията с Китай. \r\nИ още едно впечатляващо откровено изявление на Тръмп, върху което си заслужава да се размисли. Говорейки за външнополитическите успехи, които е постигнал, срещайки се със севернокорейския лидер Ким Чен-ун, президентът на САЩ описа разговорите така: „Вижте, не дадох на Ким Чен-ун нищо, освен санкции. Ние, целият свят, наложихме санкции на Северна Корея. Но ние имаме добри отношения, макар и да не му дадох нищо.“ Цинично? Определено. Така че да се вярва на „щедрите“ обещания на Белия дом за „разглеждане на възможността за отмяна на руските санкции при условие, че Москва предприеме стъпки за съвместна работа по Сирия и Украйна“, навярно не си заслужава. Според „Times“ Вашингтон, в стремежа си да причина максимални щети на Кремъл, е тръгнал по „опасен път, върху който САЩ и техните съюзници може и да се препънат“. В настоящата ситуация Русия отговаря на САЩ като действа в перспектива, усилвайки зависимостта от икономиката на САЩ, търсейки слаби места в американската външна политика и работейки над отношенията в Близкия изток и Китай, счита колумнистът на „Российская газета“ Фьодор Лукянов.  Йонислав Дочев", "date": "2018.08.27", "title": "„Российская газета“: Санкции извън разписанието"}
{"url": "http://www.focus-news.net/news/2018/08/27/2560235/vlizaneto-v-sila-na-novite-amerikanski-sanktsii-sreshtu-rusiya-reaktsii-v-ruskiya-pechat-agentsiya-fokus.html", "text": "Санкциите на САЩ против Русия заради „случая Скрипал“ влизат в сила в понеделник, 27 август, съобщи представител на Държавния департамент, пише електронното издание на руския вестник  „Известия“ . \r\nОписанието на ограниченията, които се въвеждат за предполагаемото „използване от Русия на химически оръжия в нарушение на международното право… против собствените им граждани“, вече е публикувано и във Федералния регистър на САЩ. \r\nСанкциите встъпват в сила, в момента на тяхното публикуване. \r\nКакто отбелязва „РИА Новости“, санкциите налагат забрана на доставките в Русия на продукти с двойно предназначение и американски оръжия на държавни компании, прекратяването на всякакви помощи за Русия по закона за чуждестранна помощ от 1961 година, „в допълнение към спешната хуманитарна помощ“. \r\nСанкциите налагат и отказ на Москва за „кредити, кредитни гаранции и друга финансова помощ“. \r\nСанкциите бяха обявени на 8 август. Като причина е посочена отравянето на британския агент и бивш служител на Главното разузнавателно управление (ГРУ) Сергей Скрипал и неговата дъщеря Юлия в британския град Солзбъри. \r\nОт Държавния департамент не изключиха и втора вълна на санкции. Те могат да бъдат въведени през ноември и да засегнат износа, да забранят отпускането на заеми върху юридически лица и да понижат нивото на дипломатическите отношения. \r\n***  В понеделник влиза в сила поредният пакет санкции против Русия. Впрочем, когато говорим за това, можем само да предполагаме – към момента на подписването на документа все още няма съответстващ такъв във Федералния регистър на САЩ. По-рано Държавният департамент заяви, че ограничителните мерки против Москва ще започнат да действат от 22 август, но официално уведомление за това така и не беше публикувано. Но не е важно от какво е предизвикано това забавяне – бюрократично неразбирателство между ведомствата или стремежа на Белия дом още известно време да поддържа ситуацията „в напрежение“. При всички случаи това е техническа пауза, която по никакъв начин няма да повлияе на крайния резултат, пише официалното издание на правителството на Руската федерация  „Российская газета“ . \r\nНастоящата вълна от санкции, или така нареченият първи пакет, предвижда забрана на продажбите в Русия на продукти с двойно предназначение, износ на стоки и технологии, свързани с петролния и газов сектор. \r\nСъществува и втори пакет, който, по оценки на експерти, заплашва да понижи и даже да преустанови дипломатическите отношения между Москва и Вашингтон. Де факто той води до пълното прекъсване на търговските отношения между двете страни, включително и отнемане на правото на самолетите на руските авиокомпании, намиращи се под държавен контрол, да извършват кацания на територията на САЩ. Вторият пакет санкции може да бъде въведен в действие три месеца след първия. Изявленията на Вашингтон, че може и да не се стигне до втория пакет – са от лукавия. При настоящото състояние на мислене на американското статукво, никакви гаранции относно тези обещания не може да съществуват. \r\nАгенция „Bloomberg“ цитира изявлението на американския сенатор Джон Кенеди, направено по време на изслушването пред банковата комисия. В частност сенаторът много се възмущава, че руската икономика все още не е поставена на колене и заяви, че е разочарован от това. И не е единственият. \r\nИзтичането на информация в американските медии от Вашингтон със списък от санкции, под които може да бъде приложен някакъв предлог по отношение на Москва, става регулярно. Сред последните – вестник „Times“ публикува заплаха от налагане на санкции срещу юристи, счетоводители и лобисти, които консултират, попадналите под ограничителни мерки руски олигарси и техните компании в САЩ и Великобритания. Или информацията, получена в „Bloomberg“ за разработването на законопроект в американския Сенат, който предвижда санкции за инвестиции в руските енергийни проекти, държавни облигации и технологична индустрия. Списъкът с това, върху което Конгресът на САЩ е готов да наложи санкции, може да продължи и повече. При това президентът Доналд Тръмп не може да отмени приетите законодателни санкции, дори в случаите, в които иска да сключи споразумение с Кремъл. \r\nИнтересен пример за това как трябва да се реагира на агресивните действия на САЩ в сферата на икономиката, демонстрира Китай. В неделя Белият дом беше принуден да отмени планираната по-рано визита в Северна Корея на държавния секретар на САЩ Майк Помпео. А президентът Тръмп призна, че твърдият подход към Китай в сферата на търговията е довело до там, че Пекин не помага на Белия дом в процеса на денуклеаризация на Корейския полуостров, което е правил преди. И Вашингтон ще може да разчита на тази помощ единствено, ако подобри икономическите си отношенията с Китай. \r\nИ още едно впечатляващо откровено изявление на Тръмп, върху което си заслужава да се размисли. Говорейки за външнополитическите успехи, които е постигнал, срещайки се със севернокорейския лидер Ким Чен-ун, президентът на САЩ описа разговорите така: „Вижте, не дадох на Ким Чен-ун нищо, освен санкции. Ние, целият свят, наложихме санкции на Северна Корея. Но ние имаме добри отношения, макар и да не му дадох нищо.“ Цинично? Определено. Така че да се вярва на „щедрите“ обещания на Белия дом за „разглеждане на възможността за отмяна на руските санкции при условие, че Москва предприеме стъпки за съвместна работа по Сирия и Украйна“, навярно не си заслужава. Според „Times“ Вашингтон, в стремежа си да причина максимални щети на Кремъл, е тръгнал по „опасен път, върху който САЩ и техните съюзници може и да се препънат“. В настоящата ситуация Русия отговаря на САЩ като действа в перспектива, усилвайки зависимостта от икономиката на САЩ, търсейки слаби места в американската външна политика и работейки над отношенията в Близкия изток и Китай, счита колумнистът на „Российская газета“ Фьодор Лукянов. \r\n***  САЩ са готови да затегнат действащия режим на антируски санкции, за да може по-добре да „достигнат до окончателен резултат“. В министерството на финансите на САЩ не изключват възможността за налагане на ограничения върху тези компании, които предоставят на руските граждани всякакви професионални услуги – юридически, финансови и прочие, пише електронното издание на руския вестник  „Независимая газета“ . \r\nТова е безпрецедентна мярка, която може сериозно да удари пазарите на бизнес консултантите, твърдят експерти. Ограничението на работата на юристите като цяло прилича на нарушение на нормите на международното право. „Установените връзки на руския бизнес с международните консултанти могат и да бъдат прекъснати на хартия, но всъщност много от тях ще продължат да предоставят своите услуги в скрита форма“, не изключват анализаторите. \r\nАмериканските власти обещават да затегнат действащите антируски санкции. В частност, ограниченията вече могат да се разпространят и към тези, които оказват на руските компании, попадащи по санкциите, каквито и да е професионални консултантски услуги. При този случай, под санкциите накрая могат да попаднат и много западни юристи, счетоводители и лобисти, които консултират санкционирания руски бизнес. \r\nПовод за такива предположения е изказванията на заместник-министъра на финансите на САЩ Сигал Манделкер, която съобщи, по време на изслушванията пред банковата комисия на американския Сенат, че по закона „За противодействие на противниците на Америка посредством санкции“ министерството получава упълномощение за налагане на санкции против юристи и финансови консултанти. „В закона се казва, че САЩ могат да налагат санкции срещу всякакви компании и лица, които съдействат на „значителни сделки“ с организации от черния списък. Това ще има последствия за фирми във Великобритания, които предоставят консултации за определени руски компании и граждани“, заключва британският вестник „Times“. \r\nРуският вестник напомня, че още през април, след изявлението на Великобритания, че Москва може да стои зад отравянето на Сергей Скрипал и неговата дъщеря, администрацията на Доналд Тръмп обяви санкции против редица руски магнати, чиновници и корпорации. Сега във Вашингтон съобщават, че санкциите могат да се разпространят и сред техните консултанти – предоставящи им професионални услуги. \r\n„Ако САЩ действително започнат да затягат достъпа до законни помощи за намиращите се под санкции лица, то последствията ще бъдат както в плана за наблюдение на изискванията, така и в точките за правата на човека“, британските медии цитират мнението на юриста на „Peters & Peters“ Анна Брадшоу. \r\nБританските чиновници и преди са критикували фирми, консултиращи руски компании по различни въпроси. Така, например, в май под нападки попадна британската юридическа фирма „Linklaters“ заради своята работа с руски фирми. В „Linklaters“, от своя страна, бяха „много изненадани и обезпокоени“ от критиката, пише „Times“. \r\nПодобно ограничение няма да окаже най-доброто влияние върху способността на руските компании от черния списък да се борят с чуждестранните искове. В същото време президентът на Русия Владимир Путин наскоро каза на американския си колега Доналд Тръмп за юридическия успех на редица руски компании в американските съдилища. Не на последно място, според руския лидер, в тези „успехи“ са изиграли роля чуждестранните юристи. Само месец по-късно, поводите за такива радости у руските чиновници става далеч по-малко. \r\nНастоящата мярка на американските власти за въвеждане на санкции против консултантите на руските олигарси и компании е абсолютно безпрецедентна и нанася сериозен удар по международното бизнес консултантство, считат експерти на „Независимая газета“. „Получаването на компетентна юридическа и финансова помощ позволява за повишаването на ефективността и качеството на управлението на активи, опростява процедурите на взаимодействия с различни чуждестранни ведомства за компании, които са собственост на руски предприемачи от черния списък. Ограниченията могат да бъдат сравнени със забрана за оказване на медицински услуги на болни, които не отговарят на определени критерии“, твърди доцент Ирина Комарова от руския икономически университет „Плеханов“. Според нея консултантите, опасявайки се от проблеми с репутацията, ще бъдат принудени да се откажат от предоставянето на услуги на руски компании, докато губят значителна част от своето клиентско портфолио. Като резултат, това решение може да провокира развитието на сенчесто консултантство, не изключва тя. „Установените връзки на руския бизнес с международните консултанти могат и да бъдат прекъснати на хартия, но всъщност много от тях ще продължат да предоставят своите услуги в скрита форма“, Комарова вярва. \r\nЗасега всичко това напомня на разклащане на въздуха с популистки речи, счита управляващият партньор на експертната група „Veta“ Иля Жарский. Колкото до ограниченията на предоставянето на юридически услуги, то нарушава нормите на международното право, продължава той. „В съответствие с основополагащите норми на международното право всяко лице имат неотменимо право на получаване на юридическа помощ. Това, в частност, е утвърдено в ООН, Всеобщата декларация за правата на човека, Европейската конвенция за правата на човека, както и в знаменитата Харта за правата на САЩ. И налагането на санкции срещу юристи и юридически компании, оказващи услуги на намиращи се под санкции лица, нарушава нормите на международното и американското право“, смята Жарский. \r\n***", "date": "2018.08.27", "title": "Влизането в сила на новите американски санкции срещу Русия - реакции в руския печат (Агенция \"Фокус\")"}
{"url": "http://www.focus-news.net/news/2018/08/27/2560225/nezavisimaya-gazeta-vashington-vaznameryava-da-presledva-yuristite-na-ruski-kompanii.html", "text": "САЩ са готови да затегнат действащия режим на антируски санкции, за да може по-добре да „достигнат до окончателен резултат“. В министерството на финансите на САЩ не изключват възможността за налагане на ограничения върху тези компании, които предоставят на руските граждани всякакви професионални услуги – юридически, финансови и прочие, пише електронното издание на руския вестник  „Независимая газета“ . \r\nТова е безпрецедентна мярка, която може сериозно да удари пазарите на бизнес консултантите, твърдят експерти. Ограничението на работата на юристите като цяло прилича на нарушение на нормите на международното право. „Установените връзки на руския бизнес с международните консултанти могат и да бъдат прекъснати на хартия, но всъщност много от тях ще продължат да предоставят своите услуги в скрита форма“, не изключват анализаторите. \r\nАмериканските власти обещават да затегнат действащите антируски санкции. В частност, ограниченията вече могат да се разпространят и към тези, които оказват на руските компании, попадащи по санкциите, каквито и да е професионални консултантски услуги. При този случай, под санкциите накрая могат да попаднат и много западни юристи, счетоводители и лобисти, които консултират санкционирания руски бизнес. \r\nПовод за такива предположения е изказванията на заместник-министъра на финансите на САЩ Сигал Манделкер, която съобщи, по време на изслушванията пред банковата комисия на американския Сенат, че по закона „За противодействие на противниците на Америка посредством санкции“ министерството получава упълномощение за налагане на санкции против юристи и финансови консултанти. „В закона се казва, че САЩ могат да налагат санкции срещу всякакви компании и лица, които съдействат на „значителни сделки“ с организации от черния списък. Това ще има последствия за фирми във Великобритания, които предоставят консултации за определени руски компании и граждани“, заключва британският вестник „Times“. \r\nРуският вестник напомня, че още през април, след изявлението на Великобритания, че Москва може да стои зад отравянето на Сергей Скрипал и неговата дъщеря, администрацията на Доналд Тръмп обяви санкции против редица руски магнати, чиновници и корпорации. Сега във Вашингтон съобщават, че санкциите могат да се разпространят и сред техните консултанти – предоставящи им професионални услуги. \r\n„Ако САЩ действително започнат да затягат достъпа до законни помощи за намиращите се под санкции лица, то последствията ще бъдат както в плана за наблюдение на изискванията, така и в точките за правата на човека“, британските медии цитират мнението на юриста на „Peters & Peters“ Анна Брадшоу. \r\nБританските чиновници и преди са критикували фирми, консултиращи руски компании по различни въпроси. Така, например, в май под нападки попадна британската юридическа фирма „Linklaters“ заради своята работа с руски фирми. В „Linklaters“, от своя страна, бяха „много изненадани и обезпокоени“ от критиката, пише „Times“. \r\nПодобно ограничение няма да окаже най-доброто влияние върху способността на руските компании от черния списък да се борят с чуждестранните искове. В същото време президентът на Русия Владимир Путин наскоро каза на американския си колега Доналд Тръмп за юридическия успех на редица руски компании в американските съдилища. Не на последно място, според руския лидер, в тези „успехи“ са изиграли роля чуждестранните юристи. Само месец по-късно, поводите за такива радости у руските чиновници става далеч по-малко. \r\nНастоящата мярка на американските власти за въвеждане на санкции против консултантите на руските олигарси и компании е абсолютно безпрецедентна и нанася сериозен удар по международното бизнес консултантство, считат експерти на „Независимая газета“. „Получаването на компетентна юридическа и финансова помощ позволява за повишаването на ефективността и качеството на управлението на активи, опростява процедурите на взаимодействия с различни чуждестранни ведомства за компании, които са собственост на руски предприемачи от черния списък. Ограниченията могат да бъдат сравнени със забрана за оказване на медицински услуги на болни, които не отговарят на определени критерии“, твърди доцент Ирина Комарова от руския икономически университет „Плеханов“. Според нея консултантите, опасявайки се от проблеми с репутацията, ще бъдат принудени да се откажат от предоставянето на услуги на руски компании, докато губят значителна част от своето клиентско портфолио. Като резултат, това решение може да провокира развитието на сенчесто консултантство, не изключва тя. „Установените връзки на руския бизнес с международните консултанти могат и да бъдат прекъснати на хартия, но всъщност много от тях ще продължат да предоставят своите услуги в скрита форма“, Комарова вярва. \r\nЗасега всичко това напомня на разклащане на въздуха с популистки речи, счита управляващият партньор на експертната група „Veta“ Иля Жарский. Колкото до ограниченията на предоставянето на юридически услуги, то нарушава нормите на международното право, продължава той. „В съответствие с основополагащите норми на международното право всяко лице имат неотменимо право на получаване на юридическа помощ. Това, в частност, е утвърдено в ООН, Всеобщата декларация за правата на човека, Европейската конвенция за правата на човека, както и в знаменитата Харта за правата на САЩ. И налагането на санкции срещу юристи и юридически компании, оказващи услуги на намиращи се под санкции лица, нарушава нормите на международното и американското право“, смята Жарский.  Йонислав Дочев", "date": "2018.08.27", "title": "„Независимая газета“: Вашингтон възнамерява да преследва юристите на руски компании"}
{"url": "http://www.focus-news.net/news/2018/08/27/2560236/brekzit-bez-sporazumenie-stava-vse-po-veroyaten-reaktsii-v-britanskiya-pechat-agentsiya-fokus.html", "text": "Брекзит „без споразумение“ ще спести на Великобритания пари и ще им позволи да рестартират търговските си отношения с развиващите се страни, твърди британският професор по индустриална икономика Дейвид Патън в материал за британския евроскептичен ежедневник  The Daily Express , който Агенция „Фокус“ представя без редакторска намеса. \r\nМинистерството на финансите и неговите съюзници прекараха лятото опитвайки се да убедят всички, че напускането на ЕС без формално търговско споразумение ще доведе до икономически Армагедон. \r\nСлава богу, британската общественост е някак си ваксинирана срещу „Проект страх, втора глава“, благодарение на провалилите се прогнози за незабавна икономическа гибел от референдума. \r\nС това казано, перспективата за Брекзит без споразумение повдига практически въпроси, които имат нужда от внимателно планиране. \r\nМного от тях могат да бъдат решени чрез споразумения, преходни или обратното, между Европейския съюз и Великобритания, дори и в отсъствието на формално търговско споразумение. \r\nЧухме много малко неща за ползите от излизане без споразумение. \r\nЗаради голяма част от медиите и „BBC“ на човек може да му бъде простено за това, че мисли че излизането „без споразумение“ има само икономически минуси. Нищо не може да е по-далеч от истината. \r\nИзлизането от ЕС означава, че можем да определяме собствената си икономическа политика, разработвайки регулации в полза на Великобритания, вместо недемократичната Европейска комисия. \r\nТова ще ни позволи и да управляваме независима търговска политика, намалявайки митата върху много от нашите вносни стоки от държави извън ЕС (по този начин намалявайки и цените), докато помагаме на нашите износители да подобрят връзките си с бързо растящите икономики. \r\nМного от тези ползи ще бъдат трудно постижими при предложението от Чекърс на Тереза Мей и ще бъде отложено с поне две години, заради споразумението за преходен период. \r\nНо ако ЕС и Великобритания не постигнат споразумение тогава всички залози отпадат и можем да започнем да преследваме добрите страни на Брекзит дори по-рано от планираното. \r\nЩе можем да спестим и 39 милиарда паунда, които трябва да бъдат платени от Великобритания като част от формалното споразумение. Вместо това, тези пари могат да бъдат насочени към улесняването на прехода за бизнесите и за засилване на Националната здравна система и училищата. \r\nПравилно е да планираме за краткосрочния разрив, който предстои. \r\nНо също така нека да използваме света на възможностите, който ще бъде достъпен след това. И нека започнем минута след полунощ на 30 март 2019 година. \r\n***  Планирането на Брекзит без споразумение е възпрепятствано от недостига на квалифицирани държавни служители, признаха висшестоящи правителствени фигури, пише британският вестник  The Times . \r\nДоминик Рааб, британският министър по въпросите за Брекзит, заяви през миналата седмица, че има финансирането, за да увеличи броя на служители, работещи върху подготовката за Брекзит, до 9 000 души. Понастоящем 7 000 служители работят върху плановете, които се координират от министерството за Брекзит. Висшестоящи правителствени фигури твърдят, че броят служители, а не парите, е ограничаващият фактор. \r\nБританският министър на финансите Филип Хамънд е заделил 3 милиарда паунда, за да финансира усилията за смекчаване на разрива, който ще бъде предизвикан от Брекзит без споразумение. С оставащи по-малко от седем месеца преди Великобритания да излезе от Европейския съюз, само една трета от тези пари са били разпределени. „Това не е въпрос за парите, а за хората. Не можеш да вземеш такъв брой хора от настоящите операции на правителството, без те да забуксуват“, заяви висшестояща фигура пред „The Times“. \r\nНапрежението в британския кабинет от Брекзит без споразумение беше разкрито когато Хамънд преповтори предупрежденията си за жестокия икономически удар, часове след като Доминик Рааб заяви, че това открива позитивни „възможности“. И двамата изглежда силно желаят да избегнат откритата враждебност, макар и Рааб да каза пред „The Sunday Times“, че е „предпазлив“ с икономическите прогнози за Брекзит, тъй като предишните предупреждения „са оказаха грешни“. \r\nОчаква се министрите да обсъдят статута на преговорите на 13 септември по време на специална среща на кабинета. „Дауининг стрийт“ заяви, че „инвентаризацията“ вече е планирана и това не е кризисна среща. \r\nДоминик Рааб се ангажира да публикува повече от 50 „технически известия“, за да помогне на хората да се подготвят за Брекзит без споразумение до края на следващия месец. Следващата партида ще бъде публикувана около средата на септември, твърдят източници. \r\nПървите 25 известия доведоха до предупреждения от бюрокрация и разходи. Докато на бизнесите беше казано да се подготвят за евентуални мита върху стоки, предназначени за ЕС, митническите брокери предупреждават, че няма да успеят да се справят с наводненията от търсене. \r\nБрън Уорд, управляващ директор на британската „Customs Solutions“ се усъмни, че плановете за стотици нови служители в големите брокерски агенции и експедитори ще бъдат успешни. „Те няма да са там“, заяви той. „За да бъдеш официално припознат като трениран в тази индустрия, ти трябват три години опит“. \r\nСаймън Ковъни, външният министър на Ирландия, разкритикува Джейкъб Рийс-Мог, консервативният британския депутат, за това, че каза, че Великобритания ще запази правото си „да инспектира хора“ след Брекзит. \r\nЕС няма да даде на Великобритания време да се подготви за нови отношения след март, освен ако двете страни не се съгласят за това как може „твърдата граница“ в Ирландия да бъде избегната, независимо от изхода на търговските преговори. \r\nРийс-Мог заяви, че Ирландия „няма да бъде свободна за всички“ и „историческите разпореждания“ могат да продължат. „Ще остане нашето право, както е било по време на „Проблемните“ (военния конфликт в Северна Ирландия), да инспектираме хората“, заяви той. „Не е несъвместимо да имаш граница, през която хората могат да минават, но която следиш“. \r\nКовъни отговори със съобщение в социалната мрежа „Туитър“: „Трудно е за вярване, че висшестоящ политик е толкова слабо информиран за Ирландия + политиката на въпроса за ирландската граница и Брекзит, че може да прави коментари като тези. Оставихме „Проблемните“ зад нас чрез искрени усилия от много хора, + възнамеряваме да остане така“. \r\n***  Британският премиер Тереза Мей и правителството ще бъдат изправени пред надбягване с времето, за прокарат пакет от нови закони или рискуват да създават „неустойчив законен вакуум“, ако Великобритания напусне Европейския съюз без споразумение“, предупреди членът на Лейбъристката партия Киър Стармър, пише британският вестник  The Guardian . \r\nБританският министър по въпросите за Брекзит Доминик Рааб настоя през миналата седмица, че правителството разполага с нужното законодателство да се справи, в случай че Великобритания е принудена да напусне през март 2019 година без споразумение за излизане. \r\n„Нашите закони ще бъдат в сборника от закони, служителите ще бъдат на място, екипите ще бъдат на пост и нашите институции ще бъдат готови за Брекзит – с или без споразумение“, заяви министърът. \r\nНо анализът на Лейбъристката партия твърди, че законодателството ще трябва да бъде прокарано набързо в четири ключови политически области – правата на гражданите в ЕС, имиграционни правила за пътуващи от ЕС във Великобритания, престъпници, държани според европейската съдебна заповед за арест и ирландската граница. \r\nПравителството от дълго време обещава закон за имиграцията – но все още не е публикувал дори и „бял лист“. \r\nИзборната комисия по вътрешни работи наскоро предупреди, че „ако няма споразумение, имиграционната система ще бъде напълно хаотична и никой няма да знае какви ще бъдат мерките до последната минута и няма да има време за никого да планира“. \r\nДруги няколко регулатора или още публични органи ще трябва да бъдат създадени, включително и в медицината и авиацията, според лейбъристите. Законът за оттегляне дава на министрите някаква власт да го направят, но те са силно ограничени. \r\n***  Самолети ще бъдат приземявани, ако Великобритания излезе от Европейския съюз, без да сключи специфично авиационно споразумение с Брюксел, предупреди британският министър-председател Тереза Мей в понеделник, пише британският вестник  The Independent . \r\nОсланяйки се на правилата на Световната търговска организация (СТО) няма да даде на Великобритания права за контрол на въздушния трафик, ако напусне Евросъюза без цялостно споразумение, заключва доклад на мозъчен тръст. \r\nНапускайки Единния авиационен пазар на ЕС (ЕАП) през март, без споразумение, което да го замени, ще отнеме лиценза на повечето базирани във Великобритания авиокомпании за 27-те странни членки, твърди Институтът за икономически работи (ИИР). \r\nЕАП понастоящем покрива правата на Великобритания за така наречената „свобода на въздушното пространство“, която включва прелитането над държави, без приземяването и управляването на вътрешни полети в чужди държави. \r\nВеликобритания ще загуби и правата си върху въздушния трафик към държави като САЩ, Канада и Швейцария, защото те са били сключени чрез ЕС. \r\n„Ако няма алтернативни споразумения в сила, това ще бъде толкова лошо, колкото най-лошите опасения: на самолетите няма да се позволява да летят“, заяви Джулиан Джесъп, главният икономист на ИИР. \r\nВъпреки това, докладът твърди, че правителството ще има опции, дори при вариант на Брекзит без споразумение – присъединяването към други нечленки на ЕС като Норвегия и Исландия като членки на Общото европейско авиационно пространство (ОЕАП) – макар и това да значи следване на правилата на ЕС и „нарушаване“ на правителствените „червени линии“; Договаряне на лично споразумение за свободна търговия за авиацията, макар и това да означава „ограничен достъп до пазара на ЕС“ и „отнемане на повече време за договаряне“. \r\nВъпреки това, ИИР твърди, че има „причини за оптимизъм“, което значи че рискът полети да бъдат отменяни е „възможен, но все пак малко вероятен“. \r\nДокладът посочва силните взаимни интереси, казвайки: „Приземяването на британски авиолинии ще нанесе огромни щети на европейската икономика, в частност в сектори като туризъм. И, разбира се, чуждестранните авиолинии вероятно искат да продължат да летят до и от Великобритания. Тъй като тези споразумения са реципрочни  е малко вероятно другите страни да откажат на Великобритания най-важните права, когато те също биха ги изгубили“. \r\nФинансовият министър Филип Хамънд първоначално призна, че е „възможно на теория“ провала в постигането на споразумение за Брекзит да прекрати въздушния трафик между Острова и ЕС, говорейки през октомври миналата година. \r\nПо това време, той настояваше, че не мисли, че „някой сериозно вярва, че ще стигнем до там“, заявявайки че споразумение за въздушното пътуване ще бъде постигнато. \r\nДжесъп добави, че има и „няколко бързи решения“ на проблема, включително и временно удължаване на настоящите споразумения чрез обикновен меморандум на разбиране. \r\n„Ключовият въпрос за ЕС е дали нуждата от това самолетите да летят натежава повече от всякакви заплахи за интегритета на единния пазар или рисковете на това Великобритания да получи специално отношение – отговорът със сигурност трябва да е „да““, твърди Джесъп. \r\n***", "date": "2018.08.27", "title": "Брекзит без споразумение става все по-вероятен – реакции в британския печат (Агенция \"Фокус\")"}
{"url": "http://www.focus-news.net/news/2018/08/27/2560233/the-daily-express-brekzit-bez-sporazumenie-neka-izpolzvame-vazmozhnostta.html", "text": "Брекзит „без споразумение“ ще спести на Великобритания пари и ще им позволи да рестартират търговските си отношения с развиващите се страни, твърди британският професор по индустриална икономика Дейвид Патън в материал за британския евроскептичен ежедневник  The Daily Express , който Агенция „Фокус“ представя без редакторска намеса. \r\nМинистерството на финансите и неговите съюзници прекараха лятото опитвайки се да убедят всички, че напускането на ЕС без формално търговско споразумение ще доведе до икономически Армагедон. \r\nСлава богу, британската общественост е някак си ваксинирана срещу „Проект страх, втора глава“, благодарение на провалилите се прогнози за незабавна икономическа гибел от референдума. \r\nС това казано, перспективата за Брекзит без споразумение повдига практически въпроси, които имат нужда от внимателно планиране. \r\nМного от тях могат да бъдат решени чрез споразумения, преходни или обратното, между Европейския съюз и Великобритания, дори и в отсъствието на формално търговско споразумение. \r\nЧухме много малко неща за ползите от излизане без споразумение. \r\nЗаради голяма част от медиите и „BBC“ на човек може да му бъде простено за това, че мисли че излизането „без споразумение“ има само икономически минуси. Нищо не може да е по-далеч от истината. \r\nИзлизането от ЕС означава, че можем да определяме собствената си икономическа политика, разработвайки регулации в полза на Великобритания, вместо недемократичната Европейска комисия. \r\nТова ще ни позволи и да управляваме независима търговска политика, намалявайки митата върху много от нашите вносни стоки от държави извън ЕС (по този начин намалявайки и цените), докато помагаме на нашите износители да подобрят връзките си с бързо растящите икономики. \r\nМного от тези ползи ще бъдат трудно постижими при предложението от Чекърс на Тереза Мей и ще бъде отложено с поне две години, заради споразумението за преходен период. \r\nНо ако ЕС и Великобритания не постигнат споразумение тогава всички залози отпадат и можем да започнем да преследваме добрите страни на Брекзит дори по-рано от планираното. \r\nЩе можем да спестим и 39 милиарда паунда, които трябва да бъдат платени от Великобритания като част от формалното споразумение. Вместо това, тези пари могат да бъдат насочени към улесняването на прехода за бизнесите и за засилване на Националната здравна система и училищата. \r\nПравилно е да планираме за краткосрочния разрив, който предстои. \r\nНо също така нека да използваме света на възможностите, който ще бъде достъпен след това. И нека започнем минута след полунощ на 30 март 2019 година.  Йонислав Дочев", "date": "2018.08.27", "title": "The Daily Express: Брекзит „без споразумение“ – нека използваме възможността"}
{"url": "http://www.focus-news.net/news/2018/08/27/2560224/izvestiya-vlyazoha-v-sila-novite-antiruski-sanktsii-na-sasht.html", "text": "Санкциите на САЩ против Русия заради „случая Скрипал“ влизат в сила в понеделник, 27 август, съобщи представител на Държавния департамент, пише електронното издание на руския вестник  „Известия“ . \r\nОписанието на ограниченията, които се въвеждат за предполагаемото „използване от Русия на химически оръжия в нарушение на международното право… против собствените им граждани“, вече е публикувано и във Федералния регистър на САЩ. \r\nСанкциите встъпват в сила, в момента на тяхното публикуване. \r\nКакто отбелязва „РИА Новости“, санкциите налагат забрана на доставките в Русия на продукти с двойно предназначение и американски оръжия на държавни компании, прекратяването на всякакви помощи за Русия по закона за чуждестранна помощ от 1961 година, „в допълнение към спешната хуманитарна помощ“. \r\nСанкциите налагат и отказ на Москва за „кредити, кредитни гаранции и друга финансова помощ“. \r\nСанкциите бяха обявени на 8 август. Като причина е посочена отравянето на британския агент и бивш служител на Главното разузнавателно управление (ГРУ) Сергей Скрипал и неговата дъщеря Юлия в британския град Солзбъри. \r\nОт Държавния департамент не изключиха и втора вълна на санкции. Те могат да бъдат въведени през ноември и да засегнат износа, да забранят отпускането на заеми върху юридически лица и да понижат нивото на дипломатическите отношения.  Йонислав Дочев", "date": "2018.08.27", "title": "„Известия“: Влязоха в сила новите антируски санкции на САЩ"}
{"url": "http://www.focus-news.net/news/2018/08/27/2560230/the-guardian-brekzit-bez-sporazumenie-tlaska-velikobritaniya-kam-zakonen-vakuum-tvardi-leybaristat-kiar-starmar.html", "text": "Британският премиер Тереза Мей и правителството ще бъдат изправени пред надбягване с времето, за прокарат пакет от нови закони или рискуват да създават „неустойчив законен вакуум“, ако Великобритания напусне Европейския съюз без споразумение“, предупреди членът на Лейбъристката партия Киър Стармър, пише британският вестник  The Guardian . \r\nБританският министър по въпросите за Брекзит Доминик Рааб настоя през миналата седмица, че правителството разполага с нужното законодателство да се справи, в случай че Великобритания е принудена да напусне през март 2019 година без споразумение за излизане. \r\n„Нашите закони ще бъдат в сборника от закони, служителите ще бъдат на място, екипите ще бъдат на пост и нашите институции ще бъдат готови за Брекзит – с или без споразумение“, заяви министърът. \r\nНо анализът на Лейбъристката партия твърди, че законодателството ще трябва да бъде прокарано набързо в четири ключови политически области – правата на гражданите в ЕС, имиграционни правила за пътуващи от ЕС във Великобритания, престъпници, държани според европейската съдебна заповед за арест и ирландската граница. \r\nПравителството от дълго време обещава закон за имиграцията – но все още не е публикувал дори и „бял лист“. \r\nИзборната комисия по вътрешни работи наскоро предупреди, че „ако няма споразумение, имиграционната система ще бъде напълно хаотична и никой няма да знае какви ще бъдат мерките до последната минута и няма да има време за никого да планира“. \r\nДруги няколко регулатора или още публични органи ще трябва да бъдат създадени, включително и в медицината и авиацията, според лейбъристите. Законът за оттегляне дава на министрите някаква власт да го направят, но те са силно ограничени.  Йонислав Дочев", "date": "2018.08.27", "title": "The Guardian: Брекзит без споразумение тласка Великобритания към „законен вакуум“, твърди лейбъристът Киър Стармър"}
{"url": "http://www.focus-news.net/news/2018/08/27/2560239/pregled-na-mezhdunarodnite-novini-do-6-chasa-agentsiya-fokus.html", "text": "Трима души са били убити в неделя след масовата стрелба на турнир за видеоигри в северния град Джаксънвил, щата Флорида, съобщиха от полицията, пояснявайки че стрелецът е един от загиналите, предава  AFP . \r\n„Имаше трима загинали на местопрестъплението, един от които беше заподозреният, който сам е отнел живота си“, заяви шериф Майк Уилямс по време на пресконференция, добавяйки че заподозреният е 24-годишният Дейвид Катц от Балтимор, Мериленд. \r\n„Имаше девет ранени, транспортирани към болниците в района. Някои от тях имат прострелни рани. Има две допълнителни жертви на стрелбата, които са успели сами да стигнат до местните болници“, поясни Уилямс. \r\n***  „Имаме много забележки към постигнатия с Гърция договор. Тенденцията на пренебрегването на албанците от държавния ред на Македония и тяхното изключване като държавен елемент продължава и при договора с Гърция. Това е опасно и не може да се толерира“, пише в декларация, която в неделя беше приета от централното събрание на „Алианс за албанците“, цитирано от скопското електронно издание  „МКД“ . \r\nВ декларацията се казва, че партията е против член 1, параграф 3, точка „б“ и „в“, както и член 7, точка 4 от договора с Гърция, относно частите, които се отнасят до националността и държавния език. \r\nДефиницията „македонец/гражданин на Република Северна Македония“, както ще пише в пътните документи, за „Алианса“ е неприемлива. „Тази дефиниция не отразява мултиетническата реалност на Република Македония. С тази дефиниция носител на държавния суверенитет е само една от общностите, македонската общност, с цел да се изгради еднонационална държава в мултиетническа реалност, което е противно на концепцията на държавите със съвременна либерална демокрация“, пишат от партията. \r\nТочка „в“ от параграф 3 на член 1, както и член 7, точка 4 от договора, ще бъдат приемливи за „Алианса за албанците“, ако терминът македонски език се отнася само за езика на македонската общност в страната, а не за служебните езици в Република Македония. За тях страната няма само един официален език, а два. „Албанският език също е официален. Албанците в Македония отричат правото на всяка страна включена в договора, на македонската (по всичко личи, че в изготвянето на договора не е имало албанци) и на гръцката страна, да им отнемат правото на служебна употреба на албанския език в Република Македония“, пише в декларацията. \r\nЗа „Алианс за албанците“ постигнатите договори с България и Гърция са позитивни, като една от предпоставките за членство в ЕС, които се отнасят и до добросъседските отношения. \r\n„Алианс за албанците смята, че на Република Македония ѝ е нужен и вътрешен договор между двете най-големи общности в страната, а това са албанците и македонците. В рамките на конституционните промени, които идват като необходимост и ангажимент от договора с Гърция, оценяваме, че в преамбюла на конституцията на Република Македония, като най-висш правен закон на държавата, гражданите на Република Македония и етническите общности трябва да се поставят в равноправно положение, без да е необходимо един гражданин да се чувства по-привилегирован от друг, и една етническа общност по-привилегирована от друга. С друг думи, сегашната дефиниция на преамбюла – „гражданите на Република Македония, македонския народ, както и гражданите които живеят в нея и са част от албанския народ, турския народ, ромския народ, влашкия народ, бошнячкия народ и сръбския народ…“ – трябва да се промени, тъй като в суверенитета на държавата изпъква само една етническа общност. Дефиницията е тенденциозна и остава впечатление, че албанците и другите общности, освен македонската, само живеят временно, без минало, а може би и с тенденция да няма бъдеще за тях в техните домове. Междувременно, историческите факти показват обратното. Албанците и македонците заедно са се борили против окупаторите в различните исторически етапи… \r\nИскаме намеса в петата поправка на конституцията. Дефиницията за албанския език в тази поправка е несправедлив. Езикът е дефиниран като: „език, който се говори от над 20 процента от населението и който е различен от македонския език“ има характер на привременно право на една страна, а от друга страна това подтиква шовинистичния елемент в рамките на системата чрез дискриминационни политики да се подтикне изселването на албанците от техните огнища, да се политизира преброяването на населението и да бъде повод за неуспех, както това се случи с преброяването през 2012 година. Според декларацията на албанските политически партии, подписана през януари 2017 година, това изменение трябва да се промени с нов член в конституцията: „Служебен език в Република Северна Македония е македонският език и неговата кирилица и албанският език и неговата писменост““. \r\n„Алиансът“ иска и съществена децентрализация на местната власт, фискална децентрализация и разпределение на бюджета спрямо местните приходи, както и всеобхватен дебат за държавния химн и знамето, албанците да взимат активно участие със свои експерти в изготвянето на учебниците, които произлизат като резултат от договора с България и Гърция. \r\nВ декларацията пише още, че със заминаването на един режим, започват да се появяват първите признаци за изграждането на нов такъв. „И новата власт прилага логиката, че само корумпиран албански политик е годен за продължаване на всеславянския хегемонистичен план, чиято крайна цел е прочистване на страната от автохтонното албанско население. Новото правителство на Зоран Заев защити, предпази и предпазва от отговорност другата половина от бившия режим, а това е ДСИ. Доказателствата за нейното участие в корупционни афери са многобройни. За част от тях самият Зоран Заев, както и СДСМ като опозиция, подадоха наказателни обвинения, а сега са най-близки сътрудници“, пише още в декларацията на „Алианса за албанците“. \r\n***  Социалдемократическият съюз на Македония (СДСМ) поиска обяснение от опозиционната ВМРО-ДПМНЕ защо все още няма ясна позиция за референдума, предава излъчващият на албански език скопски телевизионен канал  „Алсат-М“ . \r\nЧрез съобщение, управляващата партия заяви, че липсата на позиция за този исторически за страната референдум, показва че ВМРО-ДПМНЕ не желае Македония да се присъедини към НАТО и ЕС. \r\n„ВМРО-ДПМНЕ е единственият политически субект, който няма ясна позиция за най-важния въпрос в най-новата история на Македония. Има ли значение за Мицковски и ВМРО-ДПМНЕ напредъкът на Македония? Дали им пречи това, че пред нас е шансът за влизането в НАТО и ЕС със защитен македонски език и гарантирана идентичност? Да не би Мицковски и ВМРО-ДПМНЕ да искат да върнат Македония в тъмното минало, във времето на насилието, престъпността и напрежението?“, се казва в изявлението на СДСМ. \r\nОт ВМРО-ДПМНЕ настояха парите, отделени за кампанията за референдум, да се инвестират в полза на гражданите. \r\n„Вместо инвестиции в проекти и инфраструктура, правителството на (Зоран) Заев смята за лукс и хвърля милиони за непродуктивни работи. ВМРО-ДПМНЕ препоръчва на правителството, вместо да хвърли 1.3 милиона евро в промотирането на капитулантския договор за името, парите да бъдат изхарчени за изграждането на гимназия в Тетото. 670 000 евро, които правителството планира да изхарчи напразно, нека вместо това използва за снабдяване с превозни средства болниците. Нека тези средства отидат за изграждането на някоя градинка“, се казва в съобщението на опозиционната партия. \r\nПонеделник е крайният срок, в който депутатите и партиите ще трябва да заявят каква кампания за референдума ще водят, за да получат от държавните средства. \r\n***  В понеделник министър-председателят на Македония Зоран Заев ще участва на неформална среща за регионална икономическа интеграция заедно с премиерите от Западните Балкани, която ще се проведе в Драч, Албания, предава македонската информационна агенция  „Макфакс“ . \r\nВ срещата ще участват и премиерите на Сърбия, Босна и Херцеговина, Черна гора, Косово и Албания, както и еврокомисарят по разширяване и политика на добросъседство Йоханес Хан, председателят на Европейската банка за възстановяване и развитие (ЕБВР) Сума Чакрабарти и представители на Световната банка. \r\nСрещата, според предвидения график, ще се реализира в няколко работни сесии, в които ще се обсъжда изграждането на обща визия на стратегията за интеграция на Западните Балкани, провеждане и укрепване на Регионалното икономическо пространство, както и планиране на бъдещи дейности. Очаква се и приемането на обобщен доклад за идеите за Регионално икономическо пространство. \r\n***  Американските и мексикански преговарящи са на „часове“ от изчистването на всички двустранни търговски различния в Северноамериканското споразумение за свободна търговия (НАФТА), но работата с Канада вероятно ще се забави до септември, заяви министърът на икономиката на Мексико Илдефонсо Гуаярдо в неделя, предава  Reuters . \r\nТой заяви пред журналисти, че преговорите с Канада, ще отнемат поне една седмица, въпреки че е оптимист за това, че Мексико и САЩ са близо до споразумение. \r\n„Бих казал, че на практика сме в последните часове на тези преговори“, заяви Гуаярдо докато пристигаше за преговори в офисите на търговския представител на САЩ Робърт Лайтхайзър. \r\nСлед като преговорите бяха прекъснати за обяд, Гуаярдо заяви, че не може да обяви победа все още. \r\nДискусиите между Мексико и САЩ са фокусирани върху изработването на нови правила за автомобилната индустрия, която американският президент Доналд Тръмп постави в центъра на плана си за предоговаряне на 24-годишния пакт, за който твърди че е бил „катастрофален“ за американските работници. \r\nДвете страни постепенно наближават обща позиция и един източник близък до разговорите е заявил, че вече „малко“ неща ги разделят в преговорите за автомобилите. \r\n***  Санкциите на САЩ против Русия заради „случая Скрипал“ влизат в сила в понеделник, 27 август, съобщи представител на Държавния департамент, пише електронното издание на руския вестник  „Известия“ . \r\nОписанието на ограниченията, които се въвеждат за предполагаемото „използване от Русия на химически оръжия в нарушение на международното право… против собствените им граждани“, вече е публикувано и във Федералния регистър на САЩ. \r\nСанкциите встъпват в сила, в момента на тяхното публикуване. \r\nКакто отбелязва „РИА Новости“, санкциите налагат забрана на доставките в Русия на продукти с двойно предназначение и американски оръжия на държавни компании, прекратяването на всякакви помощи за Русия по закона за чуждестранна помощ от 1961 година, „в допълнение към спешната хуманитарна помощ“. \r\nСанкциите налагат и отказ на Москва за „кредити, кредитни гаранции и друга финансова помощ“. \r\nСанкциите бяха обявени на 8 август. Като причина е посочена отравянето на британския агент и бивш служител на Главното разузнавателно управление (ГРУ) Сергей Скрипал и неговата дъщеря Юлия в британския град Солзбъри. \r\nОт Държавния департамент не изключиха и втора вълна на санкции. Те могат да бъдат въведени през ноември и да засегнат износа, да забранят отпускането на заеми върху юридически лица и да понижат нивото на дипломатическите отношения. \r\n***  Канцлерът на Германия Ангела Меркел не е подкрепила идеята за повторно въвеждане на задължителна военна повинност в страната, за да се преодолее липсата на персонал и високите разходи на системата за военен набор, предава  Sputnik . \r\nПо-рано през август, Анегрет Крамп-Каренбауер, генералният секретар на управляващия Християндемократически съюз (ХДС) на Германия, даде началото на дебат за връщането на задължителната военна служба, след като последните анкетни проучвания показват, че мнозинството германци подкрепят идеята. \r\n„Не искаме да въвеждаме повторно задължителната военна служба“, заяви Меркел пред държавната телевизия „ARD“, добавяйки че изискванията за военнослужещите са се променили. \r\nТя отбеляза, че наскоро се е срещнала с военното началство в страната и заяви, че тяхната цел е да премахнат ситуацията, в която броят на кандидатстващи за доброволната служба надхвърля този предписан в бюджета. \r\n***  Министърът на икономиката на Мексико Илдефонсо Гуарядо заяви в неделя вечерта, че двустранните преговори със САЩ за бъдещето на Северноамериканското споразумение за свободна търговия (НАФТА) напредват и че разговорите ще продължат в понеделник, предава  Reuters . \r\nГоворейки след цял ден на мексиканско-американски дискусии в офисите на търговския представител на САЩ Робърт Лайтхайзер, Гуаярдо заяви, че сега ще трябва да се консултира с бизнес лидерите. \r\nМексиканските представители ще се върнат в офисите на Лайтхайзър в понеделник в 09:00 часа местно време във Вашингтон, поясни финансовият министър. \r\n***", "date": "2018.08.27", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/08/27/2560241/sputnik-aleksandar-lukashenko-dade-savet-na-donald-tramp.html", "text": "Президентът на Беларус Александър Лукашенко заяви в неделя, че американският му колега Доналд Тръмп би спечелил много повече за САЩ, ако се откаже от острия си език, предава  Sputnik . \r\n„Мисля, че ако (Доналд) Тръмп се откаже от острата си реторика и поведението си, ще има много повече за печелене за САЩ“, заяви Лукашенко пред националното радио и телевизия „Беларус 1“ в интервю. \r\nТой добави, че, естествено, много въпроси са скрити от обществеността, но „да води войни срещу целия свят, включително търговска война, не беше правилния начин“.  Йонислав Дочев", "date": "2018.08.27", "title": "Sputnik: Александър Лукашенко даде съвет на Доналд Тръмп"}
{"url": "http://www.focus-news.net/news/2018/08/27/2560240/tass-donald-tramp-zayavi-che-52-protsenta-ot-amerikantsite-go-podkrepyat.html", "text": "Президентът на САЩ Доналд Тръмп заяви, че 52 процента от американците подкрепят действията му на най-висшия държавен пост, предава  ТАСС . \r\n„Над 90 процента рейтинг на одобрение за вашия най-любим (надявам се) президент в Републиканската партия и 52 процента в страната. Това, въпреки всичките измислени истории от фалшивите медии, опитващи се безкрайно да ме накарат да изглеждам колкото се може по-лош и по-зъл. Вижте истинските злодеи, моля!“, написа Тръмп в социалната мрежа „Туитър“. \r\nСпоред данните на социологическа агенция „Gallup“, публикувани в американския вестник „The Hill“, през месец юни рейтингът на одобрение на Доналд Тръмп на поста президент на САЩ е стигал до 45 процента.  Йонислав Дочев", "date": "2018.08.27", "title": "ТАСС: Доналд Тръмп заяви, че 52 процента от американците го подкрепят"}
{"url": "http://www.focus-news.net/news/2018/08/27/2560238/reuters-pregovorite-mezhdu-sasht-i-meksiko-za-nafta-shte-prodalzhat-v-ponedelnik.html", "text": "Министърът на икономиката на Мексико Илдефонсо Гуарядо заяви в неделя вечерта, че двустранните преговори със САЩ за бъдещето на Северноамериканското споразумение за свободна търговия (НАФТА) напредват и че разговорите ще продължат в понеделник, предава  Reuters . \r\nГоворейки след цял ден на мексиканско-американски дискусии в офисите на търговския представител на САЩ Робърт Лайтхайзер, Гуаярдо заяви, че сега ще трябва да се консултира с бизнес лидерите. \r\nМексиканските представители ще се върнат в офисите на Лайтхайзър в понеделник в 09:00 часа местно време във Вашингтон, поясни финансовият министър.  Йонислав Дочев", "date": "2018.08.27", "title": "Reuters: Преговорите между САЩ и Мексико за НАФТА ще продължат в понеделник"}
{"url": "http://www.focus-news.net/news/2018/08/27/2560232/ria-novosti-donald-tramp-e-zabranil-dzhon-makkeyn-da-bade-narichan-geroy.html", "text": "Президентът на САЩ Доналд Тръмп е забравил публикуването на подготвено изявление във връзка с кончината на сенатора Джон МакКейн, в което той се нарича герой, съобщава американският вестник „The Washington Post“, позовавайки се на свои източници, предава  РИА Новости . \r\nСпоред данните на изданието служители в Белия дом са подготвили заявление, в което МакКейн е бил възхваляван за героизъм по време на Виетнамската война, бидейки в плен и служейки на САЩ. \r\nВъпреки това Тръмп е заявил, че предпочита да публикува официално съобщение в социалната мрежа „Туитър“, независимо че от негово име говорят прессекретарят Сара Сандърс е началникът на Белия дом Джон Кели, отбелязва „Washington Post“.  Йонислав Дочев", "date": "2018.08.27", "title": "РИА Новости: Доналд Тръмп е забранил Джон МакКейн да бъде наричан герой"}
{"url": "http://www.focus-news.net/news/2018/08/27/2560242/senator-dzhef-fleyk-uvolnyavaneto-na-dzhef-seshans-shte-bade-padaneto-na-parvoto-domino.html", "text": "Американският сенатор Джеф Флейк (Републиканец, Аризона) в неделя предупреди, че уволняването на главния прокурор и министър на правосъдието на САЩ Джеф Сешънс ще бъде „голяма грешка“ за президента Доналд Тръмп, омаловажавайки републиканските законодатели, които прогнозират уволнението на Сешънс по-късно през тази година, като „изолирани гласове“, пише американското електронно издание  Politico . \r\nВ интервю за телевизионния канал „NBC“ Флейк заяви, че притеснението му е, че уволнение на Сешънс „би било първото домино, което ще падне“ в разследването на правосъдното министерство за руска намеса в изборите през 2016 година. \r\n„Тогава какво ще се случи със (заместник-главния прокурор) Род Розенщайн?“, попита Флейк. „Какво ще стане със (специалния прокурор) Робърт Мюлер?“ \r\nДокато някои републиканци като сенатор Линдзи Греъм (Южна Каролина) започнаха да загатват, че Сешънс ще си е отишъл след междинните избори през ноември, Джеф Флейк заяви в неделя, че те са малцинство. \r\n„Може да има няколко изолирани гласа, които твърдят че президентът трябва да го уволни сега. Мога да ви кажа, че като орган ние казваме ‚Моля, недей‘. Той служи на волята на президента. Всички знаем това. Но мисля, че ще бъде голяма грешка за президента да го уволни сега“, заяви Флейк.  Йонислав Дочев", "date": "2018.08.27", "title": "Сенатор Джеф Флейк: Уволняването на Джеф Сешънс ще бъде „падането на първото домино“"}
{"url": "http://www.focus-news.net/news/2018/08/27/2560243/aktualna-patna-obstanovka.html", "text": "Информация за състоянието на републиканските пътища за 27 август, предоставена от  Агенция \"Пътна инфраструктура\" . \r\nІ.  Метеорологична обстановка : \r\nПрез нощта на отделни места в западните райони на страната ще превали и прегърми. Над Източна България ще се образува ниска облачност или мъгла. През деня над западната половина на страната ще продължи да се развива купеста и купесто-дъждовна облачност, след обяд на отделни места и над източната. Ще има краткотрайни валежи, придружени с гръмотевични бури, в западните и планинските райони явленията ще са интензивни. Вятърът ще е до умерен: в Западна България ще се ориентира от северозапад и с него за кратко ще нахлуе по-студен въздух, в източните райони ще остане от североизток. Максималните температури ще са от около 23° в западните райони, до 33° в източните, където преди обяд ниската облачност ще се разкъса и намалее и ще има повече слънчеви часове. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ.  Състояние на автомагистралите : \r\nАМ „Тракия“:  \r\nОбласт София: \r\nДвижението по АМ \"Тракия\" от км 0+000 до км 0+315 посока София се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 27.08.2018 г. \r\nДвижението по АМ \"Тракия\" от км 0+000 до км 0+315 посока Бургас се осъществява в една лента поради ремонтни дейности по съоръжение при км 0+000 в активната лента. Движението се извършва в изпреварващата лента и е регулирано с пътни знаци. Срок до 27.08.2018 г. \r\nАМ „Хемус“:  \r\nОбласт София:  \r\n\tДвижението по АМ \"Хемус\" в тунел \"Правешки ханове\" посока Варна се осъществява в една лента поради ремонтни дейности по пожароизвестителната инсталация в активната лента. Движението се извършва в изпреварващата лента и е обозначено със съответните пътни знаци. Срок 27.08.2018 г. \r\nДвижението по АМ \"Хемус\" в тунел \"Правешки ханове\" посока София се осъществява в една лента поради ремонтни дейности по пожароизвестителната инсталация в активната лента. Движението се извършва в изпреварващата лента и е обозначено със съответните пътни знаци. Срок 27.08.2018 г. \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. \r\nІІI.  Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV.  Състояние на републиканската пътна мрежа : \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 01.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\nДвижението по път I-5 надлез Кирково – ГКПП Маказа от км 378+400 до км 378+700 се осъществява с повишено внимание поради строително ремонтни дейности.  \r\nСрок до 28.08.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 446+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV.  Състояние на републиканската пътна мрежа :  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nПът ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ –7306: Движение с повишено внимание по път от км 0+000 до км 15+000 в участъка „Черница-Сунгурларе-Чубра” се осъществява в една лента на определени участъци поради ремонтни дейности  на асфалтовата настилка. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1503: Движението по път III-1503 в участък с. Крушовица – с. Бутан от км 0+000 до км 6+300 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 29.08.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще  бъде затваряно за кратки периоди от 10 мин. Участъкът е сигнализиран с пътни знаци.  Ремонтните дейности ще се извършват за времето от  08:00 до 14:00 ч. до 31.08.18 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът ІІ-35: Движението по път ІІ-35 Троян – Кърнаре в участъка от км 98+105 до            км 102+983 (от хотел ресторант „Панорама” до разклона за паметник \"Арка на свободата\") е ограничено поради провеждане на мероприятия по заснемане на спортен клип в област Ловеч следва: \r\n-\tна 27.08.2018г. за времето от 10:00 часа до 10:30 часа и от 14:00 часа до 14:30 часа \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 31.08.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 02.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента, поради частични ремонтни дейности на асфалтовата настилка. Водачите да се движат с повишено внимание и съобразена скорост в свoбодната лента, съобразно създадената организация на движение. Срок до 31.08.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.27", "title": "Актуална пътна обстановка"}
{"url": "http://www.focus-news.net/news/2018/08/27/2560246/nimh-na-mesta-shte-ima-kratkotrayni-valezhi-pridruzheni-s-gramotevichni-buri-maksimalnite-temperaturi-shte-sa-ot-23-v-zapadnite-do-33-v-iztochnite-rayoni.html", "text": "Днес над западната половина на страната, а след обяд на отделни места и в източната, ще се развива купеста и купесто-дъждовна облачност. Ще има краткотрайни валежи, придружени с гръмотевични бури, в западните и планинските райони явленията ще са интензивни. Вятърът ще е до умерен: в Западна България от северозапад с който ще нахлуе по-хладен въздух, а в източните райони ще бъде североизток. Максималните температури ще са от около 23° в западните райони, до 33° в източните, за София около 23°. Това съобщи за  Агенция „Фокус”  дежурният синоптик  Христо Христов от  Националния институт по метеорология и хидрология (НИМХ) при Българската академия на науките (БАН) . Атмосферното налягане в сутрешните часове е по-ниско от средното за месеца и през деня бавно ще се повишава. \r\nНад Черноморието в сутрешните часове ще е с ниска облачност или мъгла. В следобедните часове ще има и развитие на купеста и купесто-дъждовна облачност, но главно по Южното Черноморие ще превали и прегърми. Ще духа до умерен вятър от изток-североизток. Максималните температури ще са 27-30°. Температурата на морската вода е около 27°. Вълнението на морето ще е 2-3 бала. \r\nНад планините ще се развива купеста и купесто-дъждовна облачност и на много места ще има краткотрайни валежи и гръмотевични бури. По-интензивни ще са явленията в следобедните часове, главно в Рило-Родопската област. Ще духа умерен до силен вятър от изток-североизток. Максималната температура на височина 1200 метра ще е около 20°, на 2000 метра – около 13°.", "date": "2018.08.27", "title": "НИМХ: На места ще има краткотрайни валежи, придружени с гръмотевични бури, максималните температури ще са от 23° в западните до 33° в източните райони"}
{"url": "http://www.focus-news.net/news/2018/08/27/2560244/predstoyashti-mezhdunarodni-sabitiya-za-27-avgust-agentsiya-fokus.html", "text": "*** Иран ще призове Върховния съд на ООН да нареди незабавната отмяна на американските санкции срещу страната \r\n*** Външният министър на Германия Хайко Маас и неговата канадска колежка Синтия Фриланд ще открият посланическа конференция \r\n*** Президентът на Франция Еманюел Макрон ще изнесе пространна реч пред посланиците на страната \r\n*** Външният министър на Гърция Никос Коцияс ще се срещне с китайския си колега Ван И \r\n*** Президентът на САЩ Доналд Тръмп ще приеме кенийския си колега Ухуру Кениата в Белия Дом \r\n*** Съветът за сигурност на ООН ще обсъди ситуацията в ДР Конго преди изборите през декември \r\n***", "date": "2018.08.27", "title": "Предстоящи международни събития за 27 август ( Агенция „Фокус“ )"}
{"url": "http://www.focus-news.net/news/2018/08/27/2560245/predstoyashti-sabitiya-v-stranata-za-27-avgust-agentsiya-fokus.html", "text": "*** \r\nОт 7.30 часа на брифинг пред УМБАЛСМ „Н.И.Пирогов“ ще бъде дадена информация  за състоянието на пострадалите в тежката автобусна катастрофа край Своге, настанени в лечебното заведение.  \r\n*** \r\nОт 10.00 часа в Национален пресклуб на БТА родители на деца от състава на Детския хор на БНР и бивши хористи организират пресконференция.  \r\n*** \r\nОт 18.30 часа на ъгъла на ул. „Монтевидео“ и ул. „Братя Бартел“ в жк. „Овча купел 1“ жители на квартала се събират на протест срещу презастрояването в него. \r\n*** \r\nОт 20.00 часа на площад „Македония“ ще бъде официално открит VI Международен футболен турнир „Купите на Община Благоевград“.  \r\n*** \r\nОт 11.30 часа в Заседателната зала на Община Бургас ще се проведе заключителна пресконференция, свързана с финализиране на изпълнението на проект: „Подобряване на качеството на образованието чрез модернизиране на образователната инфраструктура в Бургас – етап I”. Пресконференцията ще открие Йорданка Ананиева, зам.-кмет „Култура и образование“, която ще представи постигнатите резултати в рамките на проекта.  \r\n*** \r\nb> Бургас. \r\nОт 20.00 часа в Експо център \"Флора Бургас“ „Трио Владигеров\" ще изнесат концерт.  \r\n*** \r\nОт 8.00 часа в Народно читалище „Йордан Йовков – 1870 г.“ ще се проведе Летен детски център за игри и забавления. \r\n*** \r\nОт 10.30 часа в Художествена галерия – Добрич ще се състои Лятна работилница за въображение. \r\n*** \r\nВ Регионален исторически музей – Добрич ще се проведе Образователна програма „Лято в музея, 2018“. \r\n*** \r\nОт 9.30 часа в Санаторно-оздравителния комплекс „Камчия” ще се проведе втория ден от семинара „Извънкласните и извънучилищните дейности - за устойчиво качествено обучение, възпитание и развитие на децата и учениците”. \r\n*** \r\nОт 12.00 часа на Гаровия площад ще бъдат отбелязани 72 години от създаването „Гранични войски” и празник на бившите граничари в Кюстендил.   \r\n***  \r\nОт 10.00 часа в Детски отдел на Градската библиотека ще се проведе инициативата „7-те чудеса на света” – пътешествие без куфар до Египетските пирамиди.  \r\n*** \r\nОт 11.00 часа в 210 зала на Регионално управление на образованието – Сливен ще бъдат връчени дипломите на отличените зрелостници с почетно отличие на Министерството на образованието и науката „Национална диплома\". \r\n*** \r\nОт 9.30 часа общинските съветници от ГЕРБ - Сливен Георги Николаев и Керанка Стамова ще проведат приемни за граждани. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се проведе \r\nМайсторски клас на Веселина Кацарова.", "date": "2018.08.27", "title": "Предстоящи събития в страната за 27 август (Агенция „Фокус“)"}
{"url": "http://www.focus-news.net/news/2018/08/27/2560229/the-times-lipsata-na-kvalifitsiran-personal-vazprepyatstva-planiraneto-za-brekzit-bez-sporazumenie.html", "text": "Планирането на Брекзит без споразумение е възпрепятствано от недостига на квалифицирани държавни служители, признаха висшестоящи правителствени фигури, пише британският вестник  The Times . \r\nДоминик Рааб, британският министър по въпросите за Брекзит, заяви през миналата седмица, че има финансирането, за да увеличи броя на служители, работещи върху подготовката за Брекзит, до 9 000 души. Понастоящем 7 000 служители работят върху плановете, които се координират от министерството за Брекзит. Висшестоящи правителствени фигури твърдят, че броят служители, а не парите, е ограничаващият фактор. \r\nБританският министър на финансите Филип Хамънд е заделил 3 милиарда паунда, за да финансира усилията за смекчаване на разрива, който ще бъде предизвикан от Брекзит без споразумение. С оставащи по-малко от седем месеца преди Великобритания да излезе от Европейския съюз, само една трета от тези пари са били разпределени. „Това не е въпрос за парите, а за хората. Не можеш да вземеш такъв брой хора от настоящите операции на правителството, без те да забуксуват“, заяви висшестояща фигура пред „The Times“. \r\nНапрежението в британския кабинет от Брекзит без споразумение беше разкрито когато Хамънд преповтори предупрежденията си за жестокия икономически удар, часове след като Доминик Рааб заяви, че това открива позитивни „възможности“. И двамата изглежда силно желаят да избегнат откритата враждебност, макар и Рааб да каза пред „The Sunday Times“, че е „предпазлив“ с икономическите прогнози за Брекзит, тъй като предишните предупреждения „са оказаха грешни“. \r\nОчаква се министрите да обсъдят статута на преговорите на 13 септември по време на специална среща на кабинета. „Дауининг стрийт“ заяви, че „инвентаризацията“ вече е планирана и това не е кризисна среща. \r\nДоминик Рааб се ангажира да публикува повече от 50 „технически известия“, за да помогне на хората да се подготвят за Брекзит без споразумение до края на следващия месец. Следващата партида ще бъде публикувана около средата на септември, твърдят източници. \r\nПървите 25 известия доведоха до предупреждения от бюрокрация и разходи. Докато на бизнесите беше казано да се подготвят за евентуални мита върху стоки, предназначени за ЕС, митническите брокери предупреждават, че няма да успеят да се справят с наводненията от търсене. \r\nБрън Уорд, управляващ директор на британската „Customs Solutions“ се усъмни, че плановете за стотици нови служители в големите брокерски агенции и експедитори ще бъдат успешни. „Те няма да са там“, заяви той. „За да бъдеш официално припознат като трениран в тази индустрия, ти трябват три години опит“. \r\nСаймън Ковъни, външният министър на Ирландия, разкритикува Джейкъб Рийс-Мог, консервативният британския депутат, за това, че каза, че Великобритания ще запази правото си „да инспектира хора“ след Брекзит. \r\nЕС няма да даде на Великобритания време да се подготви за нови отношения след март, освен ако двете страни не се съгласят за това как може „твърдата граница“ в Ирландия да бъде избегната, независимо от изхода на търговските преговори. \r\nРийс-Мог заяви, че Ирландия „няма да бъде свободна за всички“ и „историческите разпореждания“ могат да продължат. „Ще остане нашето право, както е било по време на „Проблемните“ (военния конфликт в Северна Ирландия), да инспектираме хората“, заяви той. „Не е несъвместимо да имаш граница, през която хората могат да минават, но която следиш“. \r\nКовъни отговори със съобщение в социалната мрежа „Туитър“: „Трудно е за вярване, че висшестоящ политик е толкова слабо информиран за Ирландия + политиката на въпроса за ирландската граница и Брекзит, че може да прави коментари като тези. Оставихме „Проблемните“ зад нас чрез искрени усилия от много хора, + възнамеряваме да остане така“.  Йонислав Дочев", "date": "2018.08.27", "title": "The Times: Липсата на квалифициран персонал възпрепятства планирането за Брекзит без споразумение"}
{"url": "http://www.focus-news.net/news/2018/08/27/2560249/tass-kitay-zapochva-novi-izpitaniya-na-parviya-sobstveno-razraboten-samoletonosach.html", "text": "Китай е започнал в понеделник нови изпитания на първия собствено разработен самолетоносач по проект 001А, предава  ТАСС . \r\nСпоред информационния портал „Sina“, корабът е напуснал пристанището на град Далян (провинция Ляоин, североизточен Китай) в понеделник сутринта, съпровождан от няколко влекачи. \r\nНа публикуваните снимки се вижда, че палубата на самолетоносача е била предварително изчистена от строителни оборудвания. На нея също така не се забелязват летателни апарати. Както отбелязва китайският вестник „China Daily“, целта на настоящото изпитание е да бъде проверен двигателят, комуникационните системи, навигацията, както и други електронни и механични оборудвания. \r\nСпоред източника на изданието, корабът ще трябва да премине още няколко изпитания в море преди да бъде трансфериран към Военноморските сили на Китайската народноосвободителна армия. Както отбелязва събеседникът на вестника, неговият предшественик, самолетоносачът „Ляоин“, е преминал десет подобни изпитания от август 2011 до септември 2012 година. \r\nСамолетоносачът все още не е получил официално название и е известен единствено като кораб 001А (името на проекта), но китайската преса понякога го нарича „Шандун“. Той е построен по подобие на първия китайски самолетоносач „Ляоин“, който е създаден на базата на конвертирания бивш съветски тежък самолетоносач „Варяг“, купен от Украйна.  Йонислав Дочев", "date": "2018.08.27", "title": "ТАСС: Китай започва нови изпитания на първия собствено разработен самолетоносач"}
{"url": "http://www.focus-news.net/news/2018/08/27/2560250/pregled-na-osnovnite-temi-v-starozagorskiya-pechat.html", "text": "„Почина големият български живописец Никола Манев“ е челото на вестник  „Старозагорски новини” . Към 22:30 часа на 25 август в парижка болница след еднодневна кома е издъхнал големият български живописец Никола Манев, съобщи първа от личния си профил във фейсбук поетесата Елка Няголова, която наскоро издаде със съпруга си Валерий Пощаров монографията \"Пленникът на светлината\", посветена на живота и творчеството на художника. Тъжната новина потвърди в телефонен разговор и синът на Манев - Александър, който заедно със сестра си Сара и оперната певица Елица Крумова склопили очите му. \"Преди няколко месеца баща ни сподели мимоходом, че би искал да бъде погребан в двора на възрожденската къща в Чирпан, която преди години закупи и подари на общината. Дворът е съседен с този на Яворовия дом, от няколко години те са съединени. Татко никога не е говорил за смъртта, той беше невероятно витален и винаги имаше планове за поне няколко години напред, в тях нямаше място за тъжни ритуали\", коментира Александър Манев, който се подготвяше да лети за Франция, където да бъдат оформени формалностите около пренасянето на тленните останки в България. \"Нямам представа колко време ще отнемат тези формалности, тепърва със сестра ми ще обсъждаме дали да го кремираме, защото той никога не е говорил на тази тема. Надявам се от община Чирпан да ни съдействат, за да изпълним последната му воля!\", с тъга отбеляза Манев-младши. Две седмици преди кончината си Никола Манев сподели по телефона желанието си на 28 август, когато щеше да навърши 78 години, приятелите му да се съберат в двора на къщата му в братядаскаловското село Партизанин, където да изпият по чаша вино за негово здраве и да се почерпят с печено във фурна агне. Той вече бил дал указанията си за това на мъжа, който от години се грижи за селския му имот. Почти от 3 години Никола Манев не се е връщал в Родината, припомнят близките му, принудителната разлъка била заради тежко заболяване, свързано с химиотерапия и хемодиализа. \"Само здравият му български корен и неистовата му жажда за живот отложиха смъртта\", коментира Елка Няголова. Привечер на 24 август Манев излязъл от ателието си и се отправил към пазарчето, намиращо се на площад \"Едит Пиаф\" в Париж на метри от уличката \"Пи\", където е ателието му. Внезапно се строполил и затворил очи. Лекарите от болницата, където го закарали по спешност с линейка, констатирали масиран мозъчен инсулт. В състояние на кома прекарал денонощие, това дало основание на някои медии в България да го погребат предсрочно, уточни синът Александър Манев. Седмица по-рано тежка операция прекарал и по-малкият брат на художника, актьорът Добромир Манев, който още е в столична болница. Точно преди 3 години (когато за последно си беше в Родината) Никола Манев сподели: \"Досега съм подреждал самостоятелни изложби в 30 града на България. Само в Стара Загора мои работи съм показвал 3 пъти в старата и новата Художествена галерия. От известно време просто се влюбих в Пазарджик, където съм роден, и затова и първата за годината изложба правя там, а последната оставям за второто си рождено място - Чирпан. Когато съм тук, пътувам непрекъснато. И тъй като и аз, като и Пикасо - никога не съм имал шофьорска книжка - ползвам услугите на приятели или автобусите. Понякога това крие много, много приятни изненади. Току насред пътя срещнеш забравен приятел или завържеш ново запознанство. Най-приятно е, когато това е красива жена. Това може да промени доста голяма част от предварителните ти намерения, макар да смятам себе си за организиран човек!\". По традиция отпреди 18 години, през септември, художникът организираше фестивална вечер в двора на възрожденската си къща в Чирпан, където канеше най-известните български творци от различни области на изкуството. На тези фестивали неизменно присъстваха негови приятели и влюбени в творчеството му фенове от цял свят, които пристигаха с чартърен полет. За тях, а и за стотиците \"обикновени\", той имаше някаква изненада: изложба с нарисувани през последните месеци свои платна; концерт на Илдъз Ибрахимова и Иво Папазов-Ибряма; акапелно изпълнение на Лили Иванова или театрален етюд от актриси като Татяна Лолова и Гинка Станчева. 18-ият фест беше планиран за 15 септември, до последно вървели уточнения по телефона с Париж за програмата, часове преди да пристигне злокобната вест бил отпечатан афишът, сподели фотографът Георги Иванов, който почти 3 десетилетия беше \"сянка\" на живописеца. Дали традицията за провеждането му ще бъде запазена, никой не знае. Кметицата на Чирпан Кичка Петкова заяви по телефона в неделя, че засега няма решение, тя самата от журналисти научила за смъртта на Маестрото. Пак от журналисти разбрала за молбата на Манев да бъде погребан в двора на къщата, съсед на Яворовия дом. До последно, въпреки проблемите, живописецът не се разделял със статива и палитрата си. В ателието останали недовършени десетки платна, които трябвало да бъдат показани до края на годината във Варна, Пазарджик, Ловеч, Троян и Чирпан, където има постоянни експозиции с негови творби, дарени през различни години от автора им. Над 150 са самостоятелните изложби на Никола Манев по целия свят. Около 3000 от картините му са притежание на галерии и частни колекционери. От години той е сред малцината българи, чиито творби присъстват неизменно на Парижкия есенен салон. Никола Манев е роден на 28 август 1940 г. в Пазарджик, но корените му са от Чирпан, където се завръща отново през 2000-та година, когато откупува известната Тянкова къща, реставрира я и след това я дарява на чирпанлии с едно-единствено условие - да се грижат за нея. С усмивка е разказвал, че първата си картина (маслен пейзаж от Рилския манастир) продал за кутия цигари \"Бузлуджа\" още като ученик в Софийската художествена гимназия. За да се издържа след време като студент в Парижката академия за изящни изкуства рисувал \"като бесен\". Талантът му открил за публиката живописецът Васил Стоилов, близък приятел на баща му, архитект Стефан Манев, за широката общественост \"криле\" му дали ласкавите отзиви на учителя му проф. Морис Брианшон. Носител е на наградата на френското правителство за чуждестранни художници-стипендианти (1966 г.), на златен медал от конкурса \"Шенавар\" във Франция и на наградата за демокрация на къщата \"Форд\" в Париж (1968). Почетен гражданин е на Чирпан (2003), Варна (2012) и Пазарджик (2013). Носител е на наградата \"Златен век\" - звезда, на българското Министерство на културата (май 2013). През октомври 2016 г., по време на Годишната среща на местните власти на Националното сдружение на общините в Република България е обявен за \"Общински дарител на годината за средни общини\". Във връзка с кончината на Никола Манев кметът на Троян Донка Михайлова написа във фейсбук: \"Животът понякога ни среща много случайно с хора, които остават трайно в сърцата ни. Срещата ми преди пет години в Националното изложение в Орешак с Никола Манев беше случайна. После дойде дарението му за Троян и искреното ни приятелство. Казваше ми, че е достигнал етап от живота си, в който е разбрал, че по-важно от това да продава скъпо картини, които да бъдат затваряни в частни колекции, е да ги дари там, където хората ще им се радват. С троянското му дарение се случи точно така - всеки ден радва хората, които влизат в Културно-информационния център. В последните години, в които рисуваше в Париж, се чувахме всяка седмица. Ще ми липсват неговият по детски чист поглед към света, импулсът му да споделя и да разбира, очакването, че ще си дойде в България и ще имаме една от тези искрени вечери на откровения, които се помнят за дълго. Сбогом, приятелю!\".  \r\n„Онзи \"див чутовен връх\" отново доказа, че никой не е по-голям от България“ е следващо заглавие в старозагорския ежедневник. Не по нечии заръки, а по повея на сърцето си над 10 000 българи участваха в Националното честване на 141-годишнината на Шипченската епопея на 25 август. Сред мнозинството имаше и руски граждани, в това число и петгодишната Ксения от Санкт Петербург, която през цялото време развява българския трикольор. Официалната церемония започна с приемането на почетния строй на Националната гвардейска част от президента Румен Радев. На метри от гвардейския строй стояха момчета в униформите на московското училище по навигация, наградени с екскурзията до България за добра служба. \"Вече 141 години българите гледаме към този връх с преклонение. Но никой не ще го рече по-добре от Вазов - \"див чутовен връх\", където български и руски храбреци оставиха костите си, за да възкръсне България\", заяви в краткото си, но изпълнено с емоция слово пред Паметника на свободата на Шипка президентът Румен Радев. В него той заяви, че през последните десетилетия е било сторено немалко, за да се изтрие и пренапише тази история в услуга на политическите шарлатани от ново време. \"Но както преди няколко месеца - сред мартенския сняг, тук отново сте хиляди, и както Вазов казва с вашето присъствие на този легендарен връх, вие строшавате \"на клеветата зъба!\", подчерта държавният глава. Чутовният връх за пореден път доказа, че никой не е по голям от България. Доказателство за това беше, че рамо до рамо в официалната церемония застанаха президентът Румен Радев, зам.-председателят на НС Емил Христов от ГЕРБ, лидерът на БСП Корнелия Нинова, областният управител на Стара Загора Гергана Микова от НФСБ и др. За пръв път тази година обаче историческата възстановка на най-героичната и решаваща битка по време на Руско-турската война се състоя не край Орлово гнездо, а на мястото, където преди 141 години е била землянката на генерал Столетов. Това стана под напора на историци, решили веднъж завинаги да възстановят историческата истина. Над 5 000 изстрела проехтяха в 30-минутната възстановка, в която участваха 270 мъже, жени и деца от клубовете на НД \"Традиция\" в 33 града и села на страната. 350 артилерийски гръма буквално нажежиха въздуха над някогашните позиции на опълченските дружини, в канонадата се включиха и 10 реплики на планински оръдия. Топовете трябвало да бъдат с един повече, но заради следствено дело на военната прокуратура в Шумен оригинално круповско 45-милиметрово оръдие от 60-те години на ХIХ век се оказало \"арестувано\", коментира топчията Теофил Стефанов, на когото се наложи да стреля с реплика \"под наем\" от Добрич. Сред участниците във възстановката за пръв път беше 9-годишната Стелиана Христова от Габрово, на която бе поверена бъклица с вода за ранените. Възстановката на Шипка бе и първа за 54-годишен чистокръвен танзаниец, който \"атакува\" позициите на опълченците, облечен в шалвари на башибозук. Пристигналият преди 3 десетилетия у нас Джозеф Малиса е активист на дружество \"Традиция\" в град Велики Преслав, откъдето е съпругата му. Достойно се представиха старозагорските представители на НД \"Традиция\", които изнесоха на плещите си може би най-трудните ръкопашни схватки. Старозагорци имаше и от двете страни на \"барикадата\" - едни развяваха Самарското знаме, други гледаха \"със зъби и нокти\" да се доберат до него, без значение на \"жертвите\".  \r\n„Мистериите около урановата вода в Казанка продължават“, пише още вестникът. От 17 март т.г., когато РЗИ - Стара Загора, разпореди водата на старозагорското село Казанка да не бъде използвана за пиене и готвене заради наднормен естествен уран в нея, до днес - в августовските жеги, водоноски на ВиК снабдяват местните жители с живителната течност. През изминалите 5 месеца никой от отговорните институции не е дал отговор кой е източникът на урана във водата на Казанка, след като направените хидро и геоложки проучвания доказват, че в района никога не е имало и няма ураново находище, за разлика от Хасковско например, където има същия проблем. В течение на времето все по-илюзорна става възможността да бъде открит нов водоизточник, който да захрани селото с чиста питейна вода. През април в отговор на депутатско питане здравният министър Кирил Ананиев в прав текст заяви от трибуната на Народното събрание, че \"Министерството на здравеопазването не притежава компетентност да даде отговор за идентифициране източника на урана в питейната вода на село Казанка\", уточнявайки, че чистотата на водата не е ангажимент само на повереното му министерство. Като изход от ситуацията министър Ананиев тогава посочи възможността от ВиК - Стара Загора, да открият нов водоизточник, който да захрани селото. Но още преди заръките на здравния министър, буквално дни след като беше оповестена информацията, че във водата на Казанка са открити наднормени стойности на радиоактивния метал, от водното дружество, което в конкретния случай е лишено от прякото право да контролира водоизточниците на Казанка, тъй като се намират на военния полигон \"Змейово\", започна сондажи за нов водоизточник. \"До сега сме направили 5-6 сондажа на дълбочина 170-180 метра. Открихме чиста питейна вода, което беше доказано в нашите лаборатории, но за съжаление при сондажите са открити кухини, което прави невъзможно \"хващането на водата\", съобщи в петък за медията ни управителят на ВиК - Стара Загора, инж. Румен Райков. Той уточни, че държавното дружество вече е изразходвало определените му по закон пари за сондажи и повече няма законовата възможност да прави такива. Междувременно стана известно, че вече е проведен търг и е избрана частна фирма, която ще прави бъдещите сондажи за осигуряване на чиста питейна вода на жителите на Казанка. По неофициална информация обаче въпросната фирма досега не се е занимавала с подобна дейност.  \r\nОт 17 март до сега сметките на ВиК сочат, че за решаването на урановия проблем на село Казанка от водното дружество са изхарчени над 100 000 лв. за сондажи и водоноски. Дали този разход ще се отрази върху цената на водата в Старозагорско, към момента не е известно. Инж. Райков обаче изрично уточни, че цената на водата в района, обслужван от ВиК - Стара Загора, не е променяна от 7 години. Както и факта, че водното дружество е едно от малкото в страната, без задължения към държавата, и че до сега е нямало проблеми с водоснабдяването... с изключение на Казанка, но по независещи от тях причини. За пореден път от ВиК припомниха, че направените до сега хидро и геоложки проучвания не са установили находище на уран в региона и за тях е пълна мистерия уранът в питейната вода на Казанка... Тоест при липса на уранови находища все едно някой го е посипал в двата вече неизползваеми водоизточника на селото. Тя, мистерията, безспорно не е дело на някакъв лансиран \"естествен радиационен фон\", още по малко на извънземните. Препатилите от унищожените на полигон \"Змейово\" бойни глави на стратегическите ракетни комплекси \"Скъд\", \"Фрог\" и СС-23 и последвалите големи обгазявания в региона, жители на Казанка си имат недвусмислен отговор на въпроса кой отрови водата им. От полигон \"Змейово\", разбира се, традиционно отричат, че това е свързано с тях, тъй като в българската армия нямало боеприпаси, съдържащи уран. Но дума не обелват за частните фирми, внасящи чужди боеприпаси и ползващи полигона... секретно за какво. До момента от Министерството на отбрана стоически мълчат по темата, докато жителите на Казанка в августовските жеги продължават да пият вода от водоноските. Въпросът е докога?", "date": "2018.08.27", "title": "Преглед на основните теми в старозагорския печат"}
{"url": "http://www.focus-news.net/news/2018/08/27/2560248/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се организация на движението за заснемане на филм, съобщиха от  пресцентъра на Столична община . \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва:  \r\n- От 16.00 до 19.00 часа на 27 август 2018 г. и от 08.30 до 19.30 часа на 28 август 2018 г.:  \r\n- на ул. „Кърниградска” между ул. „Кн. Борис І” и ул. „Цар Асен”;  \r\n- на ул. „Кн. Борис І” между ул. „Солунска” и ул. „Иван Денкоглу”.  \r\n- От 14.00 до 20.30 часа на 29 август 2018 г. на локалното пътно платно на бул. „Цариградско шосе”, преди бензиностанция „Петрол”.  \r\n- От 20.00 часа на 30 август 2018 г. до 02.00 часа на 31 август 2018 г. под моста на бул. „Цариградско шосе”, в посока търговски център „Боила“.  \r\n- От 07.00 до 13.00 часа на 01 септември 2018 г. на ул. „Акад. Николай Стоянов”, срещу блок 13.  \r\n- От 12.00 часа на 01 септември 2018 г. до 01.00 часа на 02 септември 2018 г. на бул. „Никола Вапцаров”, в уширението пред училище „Свети Георги”.  \r\n- От 17.00 часа на 02 септември 2018 г. до 02.00 часа на 03 септември 2018 г. на локалното пътно платно при входа на метростанция „Бизнес парк“, от страната на школата на МВР.  \r\n- От 06.00 до 19.30 часа на 07 септември 2018 г. на бул. „Джеймс Баучър” между ул. „Милин камък” и ул. „Св. Теодосий Търновски”.", "date": "2018.08.27", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/08/27/2560252/obshtinskiyat-savetnik-ot-grupata-na-bsp-nikolay-nikolov-shte-prisastva-na-protesta-na-grazhdanite-ot-zhk-ovcha-kupel-1-sreshtu-prezastroyavaneto-v-kvartala.html", "text": "Общинският съветник от групата на БСП Николай Николов ще присъства на протеста на гражданите от жк „Овча купел 1“. Това съобщиха от пресцентъра на  БСП - София . Жителите на столичния квартал се събират на 27 август в 18.30 часа на ъгъла на ул. „Монтевидео“ и ул. „Братя Бартел“ в жк. „Овча купел 1“. \r\n„Гневът и бунтът на гражданите от „Овча купел 1“ са напълно логични и обясними“, коментира Николай Николов. „Те ще протестират срещу неправомерното и прекомерно застрояване на междублоковите пространства в квартала им. Разбрах, че един от поводите за бунта им е застрояване с жилищни кооперации на част от терен, отреден за изграждане на детска градина. А самото изграждане на тази детска градина е възпрепятствано от извършена реституция на терена. Аз вече имам опит с подобен доста объркан и тежък за разрешаване случай от миналия август, когато гражданите от кв. „Стрелбище“ протестираха срещу изграждането на небостъргач в градинката при кръстовището на булевардите „България“ и „Петко Ю. Тодоров“. Проблемът с безразборното строителство на всяка възможна свободна площ в София е огромен и гражданите са напълно в правото си да защитават градинките и зелените площи около жилищата си“, каза още Николов.", "date": "2018.08.27", "title": "Oбщинският съветник от групата на БСП Николай Николов ще присъства на протеста на гражданите от жк. „Овча купел 1“ срещу презастрояването в квартала"}
{"url": "http://www.focus-news.net/news/2018/08/27/2560251/pravoslavnata-tsarkva-proslavya-sv-pimen-veliki-i-sv-fanuriy.html", "text": "На 27 август Православната църква прославя св. Пимен Велики и св. Фанурий. По този повод днес пред чудотворната икона на св. вмчк. Фанурий, ще бъде отслужен Акатист с молебен за задомяване, в столичния храм \"Св. св. Кирил и Методий\", на Женския пазар, предаде репортер на  Агенция \"Фокус\" . Началото е от 17.00 часа.  \r\nНикола ПЕТКОВ", "date": "2018.08.27", "title": "Православната църква прославя св. Пимен Велики и св. Фанурий"}
{"url": "http://www.focus-news.net/news/2018/08/27/2560237/prokuraturata-shte-razsledva-tezhkiya-avtobusen-intsident-kray-svoge-obzor.html", "text": "В Министерски съвет се проведе извънредна среща по повод тежкия автобусен инцидент край Своге, при който загинаха 16 души, а 21 бяха ранени. Информация на премиера Бойко Борисов предоставиха министърът на транспорта Ивайло Московски, регионалният министър Николай Нанков и здравният министър Кирил Ананиев, главният прокурор Сотир Цацаров, директорът на Националната следствена служба Борислав Сарафов, изпълнителният директор на ИА „Автомобилна администрация“ Бойко Рановски и др. След срещата главният прокурор Сотир Цацаров обяви, че Прокуратурата ще разследва автобусната катастрофа в 3 направления- действията на шофьора, задълженията на транспортната фирма и състоянието на пътя. Разследването ще се води от Националната следствена служба.  С какви данни разполагат институциите за автобуса, фирмата собственик и шофьора?  \r\nГлавният прокурор Сотир Цацаров обясни, че катастрофиралият автобус е бил без редовен технически преглед. Последният технически преглед е от 5 февруари тази година. Автобусът е 37 местен и е въведен в експлоатация на 17 август 2001 година. Сотир Цацаров посочи, че шофьорът има 7 фиша, а в момента на инцидента не е употребявал алкохол. ИА „Автомобилна администрация“ не е била уведомена за курса на автобуса. Фирмата е търговско дружество с двама съдружници, които са и шофьори на автобусите. Главният прокурор заяви, че шофьорът е карал с 53 км./ч. при разрешение 40 км./ч. Той обяви, че причината за катастрофата все още не е ясна, но Прокуратурата не изключва нито една версия. Транспортният министър Ивайло Московски обясни, че при проверката на автобуса не са констатирани нарушения. Фирмата притежава валиден лиценз и има доказана финансова стабилност. Московски посочи, че фирмата превозвач не е предоставила задължителните данни за пътуването на ИА „Автомобилна администрация“. Това са маршрут, дата, час на отпътуване, място на тръгване и ориентировъчен час на пристигане.   Информация за пътя:   \r\nПътят е възложен за рехабилитация през 2011 година и въведен в експлоатация през 2016 година. При издаването на технически паспорт през 2017 година всички експерти са подписали протоколите без забележки. „5 пъти от АПИ са изисквали от фирмата-изпълнител да отстранява дефекти по пътя, на който стана катастрофата край Своге“, обяви регионалният министър Николай Нанков. От АПИ са изисквали фирмата моментално да стартира възстановителни дейности, но такива така и не са започнали. Срокът за приключването им е бил 15 август. Главният прокурор Сотир Цацаров посочи, че има 3 подадени сигнала, че на пътя трябва подмяна на асфалта, но мерки не са предприети. По разпореждане на Прокуратурата ще се изследва състоянието на асфалта на пътя. Вътрешният министър Валентин Радев уточни, че има доста предписания за участъка, в който стана катастрофата, част от които са вземани предвид, а друга не са.  Състояние на пострадалите: \r\nСпоред последната информация на Министерството на здравеопазването загиналите в инцидента са 16, а ранените 21. Пострадалите са настанени в УМБАЛ „Св. Анна София“, УМБАЛСМ „Н. И. Пирогов“, ВМА, УМБАЛ „Царица Йоанна - ИСУЛ“. 13 от 16-е загинали са жители на Световрачене, като сред тях е 13-годишно момче. Шестима от пострадалите при катастрофата край Своге остават в тежко състояние. УМБАЛСМ „Н. И. Пирогов“   \r\n64-годишна жена с инициали С.П. – с тежка гръдна гръдна травма, интубирана, на изкуствена белодробна вентилация.  \r\n72-годишна жена с инициали М.Г. - с тежка гръдна травма, тежка фрактура на гръбначен стълб, интубирана, на изкуствена белодробна вентилация.  \r\n74-годишна жена с инициали К.Т - с тежка гръдна травма, черепно-мозъчна травма, интубирана, на изкуствена белодробна вентилация.  \r\n60-годишна жена с инициали С.К. – с гръдна травма с фрактури на ребра, фрактура на гръбначен стълб, фрактура на крайници.  \r\n71-годишна жена с инициали Д.Д – с тежка фрактура на долни крайници и таз.  \r\n52-годишна жена с инициали С.Г. с черепно-мозъчна и лицево-челюстна травма.  УМБАЛ „Света Анна“ – София \r\n66-годишна жена с инициали Л.Ф. – хоспитализирана в Хирургична клиника без опасност за живота. Пациентката е в съзнание.  \r\n62-годишна жена с инициали З.Х. – на апаратна вентилация, в тежко състояниe, след операция.  \r\n57-годишна жена с инициали В.П – в стабилно състояние без опасност за живота. Пациентката е в съзнание.  \r\n52-годишна жена с инициали Б.А. – с комоцио, в стабилно състояние без опасност за живота.  \r\n65-годишна жена с инициали Е. Б. – в стабилно състояние, в съзнание, без опасност за живота.  \r\n61-годишен мъж с инициали Л.Х. – в съзнание, в стабилно състояние.  ВМА \r\n62-годишна жена с инициали С.М. – в стабилно състояние, с множество контузии, без фрактури. Пациентката е контактна.  \r\n30-годишен мъж с инициали С.В. – в тежко, но стабилно състояние с черепно-мозъчна травма, гръдна и шийна травма, фрактура на рамо и на лумбални прешлени Пациентът е контактен и е настанен в реанимация.  УМБАЛ „Царица Йоанна - ИСУЛ“ \r\n59-годишен мъж с инициали Г.Г - с множество охлузвания и рани в областта на тялото и главата, с комоцио. Пациентът е в съзнание и остава в лечебното заведение за активно наблюдение.  \r\nБиляна ИВАНОВА", "date": "2018.08.27", "title": "Прокуратурата ще разследва тежкия автобусен инцидент край Своге (ОБЗОР)"}
{"url": "http://www.focus-news.net/news/2018/08/27/2560234/the-independent-britanskite-samoleti-shte-badat-prizemyavani-ako-velikobritaniya-izleze-ot-es-bez-aviatsionno-sporazumenie-tvardi-tereza-mey.html", "text": "Самолети ще бъдат приземявани, ако Великобритания излезе от Европейския съюз, без да сключи специфично авиационно споразумение с Брюксел, предупреди британският министър-председател Тереза Мей в понеделник, пише британският вестник  The Independent . \r\nОсланяйки се на правилата на Световната търговска организация (СТО) няма да даде на Великобритания права за контрол на въздушния трафик, ако напусне Евросъюза без цялостно споразумение, заключва доклад на мозъчен тръст. \r\nНапускайки Единния авиационен пазар на ЕС (ЕАП) през март, без споразумение, което да го замени, ще отнеме лиценза на повечето базирани във Великобритания авиокомпании за 27-те странни членки, твърди Институтът за икономически работи (ИИР). \r\nЕАП понастоящем покрива правата на Великобритания за така наречената „свобода на въздушното пространство“, която включва прелитането над държави, без приземяването и управляването на вътрешни полети в чужди държави. \r\nВеликобритания ще загуби и правата си върху въздушния трафик към държави като САЩ, Канада и Швейцария, защото те са били сключени чрез ЕС. \r\n„Ако няма алтернативни споразумения в сила, това ще бъде толкова лошо, колкото най-лошите опасения: на самолетите няма да се позволява да летят“, заяви Джулиан Джесъп, главният икономист на ИИР. \r\nВъпреки това, докладът твърди, че правителството ще има опции, дори при вариант на Брекзит без споразумение – присъединяването към други нечленки на ЕС като Норвегия и Исландия като членки на Общото европейско авиационно пространство (ОЕАП) – макар и това да значи следване на правилата на ЕС и „нарушаване“ на правителствените „червени линии“; Договаряне на лично споразумение за свободна търговия за авиацията, макар и това да означава „ограничен достъп до пазара на ЕС“ и „отнемане на повече време за договаряне“. \r\nВъпреки това, ИИР твърди, че има „причини за оптимизъм“, което значи че рискът полети да бъдат отменяни е „възможен, но все пак малко вероятен“. \r\nДокладът посочва силните взаимни интереси, казвайки: „Приземяването на британски авиолинии ще нанесе огромни щети на европейската икономика, в частност в сектори като туризъм. И, разбира се, чуждестранните авиолинии вероятно искат да продължат да летят до и от Великобритания. Тъй като тези споразумения са реципрочни  е малко вероятно другите страни да откажат на Великобритания най-важните права, когато те също биха ги изгубили“. \r\nФинансовият министър Филип Хамънд първоначално призна, че е „възможно на теория“ провала в постигането на споразумение за Брекзит да прекрати въздушния трафик между Острова и ЕС, говорейки през октомври миналата година. \r\nПо това време, той настояваше, че не мисли, че „някой сериозно вярва, че ще стигнем до там“, заявявайки че споразумение за въздушното пътуване ще бъде постигнато. \r\nДжесъп добави, че има и „няколко бързи решения“ на проблема, включително и временно удължаване на настоящите споразумения чрез обикновен меморандум на разбиране. \r\n„Ключовият въпрос за ЕС е дали нуждата от това самолетите да летят натежава повече от всякакви заплахи за интегритета на единния пазар или рисковете на това Великобритания да получи специално отношение – отговорът със сигурност трябва да е „да““, твърди Джесъп.  Йонислав Дочев", "date": "2018.08.27", "title": "The Independent: Британските самолети ще бъдат приземявани, ако Великобритания излезе от ЕС без авиационно споразумение, твърди Тереза Мей"}
{"url": "http://www.focus-news.net/news/2018/08/27/2560247/den-na-natsionalen-traur-v-pamet-na-zaginalite-pri-katastrofata-kray-svoge.html", "text": "С решение на Министерски съвет днес е ден на национален траур заради жертвите от тежката катастрофа край Своге на 25 август. В памет на загиналите националните флагове на всички държавни институции ще бъдат свалени наполовина. При трагичния инцидент загинаха 16 души, а 21 бяха ранени. Повечето от жертвите са от село Световрачене, сред тях е 13-годишно момче. Шестима от пострадалите остават в тежко състояние. Вчера Прокуратурата обяви, че ще разследва автобусната катастрофа в 3 направления - действията на шофьора, задълженията на транспортната фирма и състоянието на пътя.", "date": "2018.08.27", "title": "Ден на национален траур в памет на загиналите при катастрофата край Своге"}
{"url": "http://www.focus-news.net/news/2018/08/27/2560255/ekipazhi-ot-sastava-na-voennovazdushnite-sili-shte-provedat-poleti-za-strelbi-po-vazdushni-misheni-v-rayona-na-zeniten-poligon-shabla.html", "text": "Летателни екипажи от състава на Военновъздушните сили ще проведат от 27 до 31 август 2018 г. полети за стрелби по въздушни мишени в района на Зенитен полигон „Шабла“. Това съобщиха от пресцентъра на  Министерство на отбраната . При тяхното провеждане в периода 08.30 часа на 27 август до 19.00 часа на 31 август (резервен период от 3 до 5 септември 2018 г.) се активират временно опасни зони, намиращи се в района на зенитния полигон на ВВС и прилежащата акватория на Черно море, в границите на акваторията, заключена между нос Карталборун, нос Калиакра и линията, отстояща на 55 мили (100 км) успоредно на бреговата ивица и в пространството над тях до височина 20 000 метра. \r\nРежимът на корабоплаване в посочените граници по време на стрелби е особен.  \r\nПрез указания период над населените места източно от град Добрич ще се извършват полети с военни самолети и вертолети, някои от които на малки височини.", "date": "2018.08.27", "title": "Екипажи от състава на Военновъздушните сили ще проведат полети за стрелби по въздушни мишени в района на Зенитен полигон „Шабла“"}
{"url": "http://www.focus-news.net/news/2018/08/27/2560256/denyat-27-avgust-v-balgarskata-istoriya.html", "text": "В Тулча през 1869 г. е основано женското дружество “Надежда”. \r\nПрез 1871 г. Ангел Кънчев пристига в Ловеч, среща се с Васил Левски и получава от него задачата да се заеме с организационна и агитационна дейност в Северна България. През 1880 г. излиза първи брой на в. \"Независимост\", орган на Либералната партия. Преди 103 години (1906 г.) чета от 160 гръцки андарти, водена от капитан Гудас, напада и опожарява Смилево. В с. Баня, Панагюрско, през 1908 г., е основана първата тютюнева кооперация \"Работник\". В нея членуват 80 души. 1916 г. - по време на Първата световна война започва укрепяването на отбраната на Българската армия на целия Солунски фронт. На 27 август През 1828 г. е роден българският просветител, издател и писател с голям принос за развитието на новата българската култура - Христо Груев Данов. През 1948 г. е роден българският писател, сценарист и журналист - Владо Даверов. На 27 август умира през 1952 г. - българският драматичен артист и режисьор, Кръстьо Сарафов. \r\n2015 г. \r\nС наредба на Министерството на здравеопазването на България, болниците с над 400 легла, над 10 клиники или медицинска онкология се задължават да назначат клиничен фармацевт. \r\n1996 г. \r\nЦентралната избирателна комисия отказва да регистрира Георги Пирински като кандидат за президент, заради неясноти около българското му гражданство. \r\nГеорги Пирински е роден на 10 септември 1948 г. в Ню Йорк. Завършва Висшия икономически институт в София. За периода 1980-1990 г. изпълнява длъжността заместник-министър на външноикономическите връзки и заместник-председател на Висшия съвет на БСП. Избран е за вицепремиер в кабинета на Андрей Луканов. От 1990 г. до 1991 г. е депутат в 7-мото Велико Народно събрание, избран е от кандидат-депутатската листа на БСП. В годините между 1991-1998 г. е депутат в 36-ото, 37-ото и 38-ото Народно събрание. През 1995 г. е министър на външните работи в кабинета на БСП начело с Жан Виденов. Със заповед на премиера Виденов е определен да контролира дейността на Меджуведомствената комисия за управление, използване и разпореждане с недвижими имоти, собственост на България извън нейните граници. В края на 1996 г. подава оставката си поради несъгласие с правителствената политика. През ноември 1996 г. е издигнат от БСП за кандидат за президент, но кандидатурата му е касирана от Конституционния съд поради американското му гражданство. Член е на фракцията Обединение за социална демокрация /ОСД/. След 43-ия конгрес на БСП през май 1998 г. е избран за заместник-председател на БСП. От 5 юли 2001 г. е депутат в 39-ото Народно събрание от Парламентарната група на Коалиция за България. От 20 юли 2001 г. е избран за заместник-председател на Kомисията по бюджет и финанси. В периода 3 август 2001 г. - 13 ноември 2002 г. е член на Делегацията в асамблеята на Западноевропейския съюз. От 25 юни 2004 г. е член на Комисията по европейска интеграция. От 10 ноември 2004 г. до 4 март 2005 г. е избран за член на Временна анкетна комисията за разследване измамите с ДДС. На произведените на 25 юни 2005 г. Парламентарни избори за 40-о НС е избран е за депутат от листата на Коалиция за България. В момента е председател на Народното събрание. \r\n1960 г. \r\nВ България е приет указ за защита на родната природа. \r\n1959 г. \r\nПолитбюро на ЦК на БКП решава да се ликвидира трудововъзпитателното общежитие (ТВО) - Белене, където има общо 1423 души. От тях - 276 - за \"контрареволюционни прояви и намерения\" и 1147 - за криминални. Освободени са всичките 276 души с \"контрареволюционни прояви\" и 931 от \"криминалните\". Освобождаването на тази голяма група рецидивисти води до нарастване на престъпността и през септември-октомври същата година, вероятно по устно нареждане от Политбюро, започва въдворяване в \"трудовата група\" край Ловеч. \r\n1936 г. \r\nВ България е приета е наредба-закон за индустрията. Въведен е \"режим на преситеност\" за определени браншове, където престава да се прилага протекционизмът. \r\n1916 г. \r\nПо време на Първата световна война започва укрепяването на отбраната на Българската армия на целия Солунски фронт. \r\n1908 г. \r\nВ с. Баня, Панагюрско, е основана първата тютюнева кооперация \"Работник\". В нея членуват 80 души. \r\n1906 г. \r\nЧета от 160 гръцки андарти, водена от капитан Гудас, напада и опожарява Смилево. \r\nСмилево е село в община Демир Хисар, Република Македония. През 1900 г. в Смилево има 2 200 жители - българи християни. Селото е едно от най-бунтарските по време на османското господство. През 1903 г. там е седалището на главния революционен щаб. То е родното село на революционера Дамян Груев. \r\n1895 г. \r\nНа Черни връх във Витоша започва основаването на Български туристически съюз под ръководството на писателя Алеко Константинов. \r\n1890 г. \r\nПроизвеждат се избори за VI ОНС, спечелени от управляващата Народнолиберална партия. \r\nНароднолибералната партия e Политическа организация, образувана през 1886–1887 г. след отцепването на привържениците на Ст. Стамболов от каравелисткото течение на старата Либерална партия и реорганизиране на дружинките на организацията \"България за себе си\". Народнолибералната партия изразява интересите на промишлено-търговската буржоазия. Нейни лидери са: Ст. Стамболов (до убийството му през 1895 г.), Д. Греков, Д. Петков и Н. Генадиев. Партията управлява страната от 1887 г. до 1894 г. и от 1903 г. до 1908 г. Взема участие и в коалиционния кабинет на В. Радославов (1913–1918 г.). Печатни органи на партията са в.\"Свобода\" и в. \"Нов век\". \r\n1880 г. \r\nИзлиза първи брой на в. \"Независимост\", орган на Либералната партия. \r\nЛибералната партия (ЛП) е политическа организация, изразяваща интересите на дребните и средните собственици. Образувана е през октомври-ноември 1879 г. Партията е най-многобройната политическа организация в България след Освобождението. Видни нейни дейци са Др. Цанков, П. Каравелов, П. Р. Славейков, които са водачи на либералното течение по време на Учредителното събрание от 1879 г. Либералната партия води борба за запазване на Търновската конституция. Във външнополитическата си ориентация се обявява за сближаване с Русия. Печатни органи на ЛП са в. \"Целокупна България\", в. \"Независимост\" и в. \"Търновска конституция\". \r\n1871 г. \r\nВ Копривщица е изработен устав на местната българска община. \r\n1871 г. \r\nАнгел Кънчев пристига в Ловеч, среща се с Васил Левски и получава от него задачата да се заеме с организационна и агитационна дейност в Северна България. \r\nАнгел Кънчев Ангелов e деец на националнореволюционното движение, помощник на Васил Левски. Роден e в Трявна през 1850 г. Първоначално учи в родния си град, а след това в Русе. Продължава образованието си като стипендиант в Болградската гимназия (Бесарабия), а след това се прехвърля във Военното училище в Белград (Сърбия). Установява непосредствен контакт с българската революционна емиграция и се включва във Втората българска легия (1868 г.). След нейното разпускане се прехвърля в Румъния и публикува във в. \"Дунавска зора\" Възвание до българския народ, с което го призовава на борба против османските поробители. През 1870-1871 г. учи в Земеделско-индустриалното училище в гр. Табор (Чехия). След завръщането си в България започва работа в Образцов чифлик край Русе. Включва се дейно в националнореволюционното движение и през същата година е определен от Българския революционен централен комитет в Букурещ за помощник на В. Левски. В края на август същата година той се среща с Апостола в Ловеч и получава от него задачата да се заеме с организационна и агитационна дейност в Северна България. За кратко време Кънчев успява да разгърне широка дейност. На 5 март 1872 г. прави опит да се прехвърли тайно в Румъния, но на русенското пристанище е издаден и обграден от полицейските власти. За да не бъде заловен жив, се самоубива. \r\n1869 г. \r\nВ Тулча е основано женското дружество “Надежда”. На тази дата са родени: \r\n1974 г. \r\nРоден е Деян Донков, български актьор \r\n1948 г. \r\nРоден е Владо Георгиев Даверов - български писател, сценарист и журналист. Завършва немска филология в СУ (1972 г.). Дебютира през 1965 г. в сп. \"Родна реч\". Работи във в-к \"Народна младеж\" (1972-1974 г.), \"Студентска трибуна\" (1977-1980 г.). В периода 1980-1991 г. е сценарист в СИФ \"Бояна\". Бил е ръководител на Центъра за производство на тв филми към БНТ (1999 г.) и директор на телевизионния фестивал за игрални и документални филми \"Златната ракла\". Пише разкази, новели, романи, киносценарии. Автор е на киносценариите: \"Царска пиеса\" (1982 г.), \"Живот до поискване\" (1985 г.), \"Вчера\" (1988 г.), \"Делото\" (1989 г.), \"Голямата ченгеджийница\" (1992 г.), \"Трафик\" (1994 г.), \"Нощта на самодивите\" (1995 г.), \"Суламит\" (1997 г.), \"Двама мъже извън града\" (1998 г.). Написал е 14 книги, повечето от които са филмирани. Знакови за автора остават романът \"Вчера\" (1989 г.) и едноименния филм по негов сценарий, който му донася 4 награди. Съч.: \"Което е било\" (1978 г.), \"Имена на жени\" (1985 г.), \"Много дни до есента\" (1987 г.), \"Вчера\" (1989 г.), \"Спасение. Вероятни и невероятни разкази\" (1990 г.), \"В оня звезден миг\" (1992 г.), \"Кенеди\" (1992 г.), \"Трафик\" (тв, 1994 г.), \"Голямата ченчеджийница\" (тв, 1994 г.), \"Възторжен и див. Роман\" (1996 г.), \"История с папагали или разкази за моите деца\" (1996 г.), \"Суламит\" (1997 г.), \"Нощта на самодивите\" (1997 г.), \"Ангели небесни. Роман\" (1998 г.) и др. \r\n1910 г. \r\nРодена е майка Тереза.  \r\nМайка Тереза е родена на 27 август 1910 в Скопие, тогава в Османската империя, а днес в Република Македония. През 1928 тя напуска семейството си, за да стане мисионерка в ордена на Сестрите от Лорето. След като в продължение на година учи английски в манастира в Ратфарнам, Ирландия, тя заминава за Британска Индия и започва своето послушничество в Дарджилинг, Бенгал. Тя полага първите си монашески обети през 1931, като приема името на Тереза от Лизийо. Полага тържествен обет през 1937, когато вече е учителка в Калкута. \r\nПрез 1948 майка Тереза започва самостоятелната си мисионерска дейност сред бедните в Калкута, като първоначално основава училище. През 1950 получава разрешение от Ватикана да създаде диоцезна конгрегация, която става основата на ордена Мисионери на милосърдието. Организацията започва съществуването си като малък орден с 13 члена, а в края на 20 век вече включва 4000 монахини поддържащи множество сиропиталища, хосписи и благотворителни центрове по целия свят. Първоначално активен главно в Калкута, орденът започва да придобива популярност и привлича последователи и дарения. През 60-те години той създава хосписи, сиропиталища и домове за прокажени в много части на Индия. През 1965 е основан първият им център извън страната - във Венецуела. \r\nМайка Тереза е наградена през 1971 г. от папа Павел VI с наградата за мир „Папа Йоан XXIII“ „за нейната работа с бедните, за демонстрираното християнско милосърдие и за нейните усилия в полза на мира“. През следващите години тя получава множество други отличия, сред които наградата „Кенеди“ (1971), „Pacem in Terris“ (1976), „Балцан“ (1978),Международната награда „Алберт Швайцер“ (1975), американските Президентски медал на свободата (1985) и Конгресен златен медал (1994), почетно гражданство на САЩ (1996). През 1979 г. получава Нобелова награда за мир „за подетата работа в борбата за превъзмогване на бедността и страданията, които също представляват заплаха за мира“. През 1972 г. майка Тереза получава наградата „Неру“, през 1980 г. — най-високото индийско гражданско отличие „Бхарат Ратна“, а през 1983 г. — британския Орден за заслуги. През 1992 г. ЮНЕСКО ѝ присъжда наградата си за мир за приноса ѝ в образованието. Майка Тереза умира от инфаркт в Калкута на 5 септември 1997 г., малко след 87-ия си рожден ден. \r\n1867 г. \r\nРоден е Марин Василев (М. В. Сельовлев) - български скулптор. Той завършва каменоделско-ваятелско училище в Хорица (Чехия, 1886-1890 г.), Художествената академия в Мюнхен (1891-1894 г.) и Художествено-индустриалното училище по скулптура в Прага (1894-1896 г.). Професор е в Художествената академия в София. Автор е на паметниците на Левски (в Карлово), на Измирлиев (в Горна Оряховица), на падналите борци за Освобождението (в Свищов), и на много бюстове: на цар Фердинанд и др. Марин Василев умира на 14 декември 1931 г. в София. \r\n1828 г. \r\nРоден е Христо Груев Данов - български просветител, издател, писател с голям принос за развитието на новата българската култура. Христо Данов учи в Панагюрище при С. Радулов, както и при Н. Геров в Копривщица. Работи като учител. Основател е на класното училище и читалището в Клисура. Залавя се с книгоиздателска дейност. Печата в Белград и Будапеща, разнася книгите из страната. През 1857 г. основава с И. Трувчев и Н. Бояджийски \"Дружествена книговезница\", която от 1862 г. работи като фирма \"Хр. Данов и сие\" (съдружници са Трувчев и Й. Груев). Издава главно учебници и първите географски карти, приспособени за училищата. Откриват се клонове в Русе и Велес. През 1874 г. открива печатница във Виена, която пренася през 1878 г. в Пловдив. От 1873 г. книжарницата му работи без съдружници. След Освобождението продължава активна издателска дейност, както и списването на в-к \"Марица\" (1878-1885 г.). През 1882 г. е народен представител, а в периода 1896-1899 г. е кмет на Пловдив. Христо Данов умира на 11 декември 1911 г. в Пловдив. На тази дата умират: \r\n1982 г. \r\nУмира актрисата Магда Колчакова (1914 - 1982). Родена е на 20 септември 1914 г. в Банско. През 1940 г. завършва Театралната школа към Народния театър, в който работи до пенсионирането си. Сценичното й присъствие се отличава с яркост и жизнена правдивост - “Хъшове”, “Боряна”, “Под игото”, “Големанов”, “Прокурорът”, “Женитба”, “Дванадесета нощ”, “Тартюф” и др. Участва в рециталите “От извора”, “Народно творчество” и др. Авторка е на очерци и статии, роман в 3 ч. - “Банскалии” (1966 - 1975), пиеси: “Гераците” (1955, по Елин Пелин), “Вдъхновение” (1958), стихосбирки “Песни” (1948). Създава характерни роли във филмите “Страхил войвода” (1938), “Любимец 13” (1958), “Пленено ято” (1962), “Тютюн” (1962). \r\n1963 г. \r\nУмира Константин Сагаев (псевдоним на К. Димитров Стаматов) - български театрален деец и писател. Роден е на 7 декември 1889 г. Учи право в СУ “Св. Климент Охрисдски” и Белград, завършва във Виена. Основател е на първата българска драматична школа, съществувала до 1931 г. Автор е на няколко книги в областта на театралната теория: “Елементи на драматическото изкуство” (1927 г.), “Театър за селото” (1930 г.), “Българската драматическа школа …” (1931 г.), “Българският Народен театър. 1931-1933” (I и II ч., 1934 г.). През 1931-1935 г. е директор на Народния театър и Народната опера. Редактира сп. “Обществена обнова”. Автор е на: “Театър за деца и юноши”, приказни пиеси (1928-1929 г.), “Детският театър като дидактическо средство”, есе (1931 г.), “Прорези, драматически скици” (1934 г.), “Ронливи брегове, драски” (1934 г.). \r\n1952 г. \r\nУмира Кръстьо Сарафов (1876 - 1952) - български драматичен артист и режисьор, брат на Борис Сарафов. Роден е на 6 април 1876 г. в с. Либяхово, днес Илинден, Софийско. Учи в Серес, Солун и София. Дебютира на сцената като ученик на 6 януари 1891 г. в ролята на Спиро Македонски (“Ст. Караджа” на Т. Хаджистанчев). През 1895 г. печели конкурс за стипендия и завършва Императорското драматично училище в Санкт Петербург (1899). На 3 октомври 1899 г. дебютира в ролята на Борис Годунов (“Василиса Мелентиева” на А. Н. Островски). Играе в Народния театър (1904 - 1952), където е и главен режисьор (1915 - 1919). Актьор и режисьор на театрите в Русе (1922 - 1925), Варна (1935 - 1936) и Бургас (1932 - 1934). Участва в много постановки на радиотеатъра; снима се в няколко филма: Драган (“Децата на Балкана”, 1918 г.), Дойчин (“Безкръстни гробове”, 1931 г.), Вуйчото (“Изпитание”, 1942 г.). \r\n1936 г. \r\nУмира Иван Стефанов Енчев-Видьо - български художник - живописец и сценограф, изкуствовед, етнограф. Роден е на 29 февруари 1882 г. в Казанлък. Завършва живопис в Държавното рисувателно училище в София (по-късно Художествена академия). Специализира в Мюнхен. Работи в читалище \"Искра\" в Казанлък, където е актьор (по името на своя роля получава псевдонима Видьо) и сценограф. Най-голямата му сценографска работа е към постановката на М. Икономов на пиесата \"На дъното\" от М. Горки, поставена през 1925 г. Реставрира уникалните декори на Петко Илиев - Ганин от 1879 г. за постановката на драмата \"Иванку, убиеца на Асеня I” от В. Друмев (1872 г.). Изработва завеси и универсални декори за читалищни сцени из цялата страна. Автор е на многотомен ръкопис с рисунки \"Български народен кръст\" (1914 г.), на книгите \"Стари и нови паметници в Добруджа\" (1918 г.), \"Изкуството в Казанлък\" (1929 г.). Сътрудничи със статии на \"Известия на Българския археологически институт\". За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.27", "title": "Денят 27 август в българската история"}
{"url": "http://www.focus-news.net/news/2018/08/27/2560254/burgas-v-obshtinata-shte-se-provede-preskonferentsiya-otnosno-priklyuchvaneto-na-proekta-za-modernizirane-na-obrazovatelnata-infrastruktura-v-grada.html", "text": "Община Бургас организира заключителна пресконференция от 11.30 часа в Заседателната зала. Това съобщиха от пресцентъра на  Община Бургас . Събитието е свързано с финализиране на изпълнението на проект: „Подобряване на качеството на образованието чрез модернизиране на образователната инфраструктура в Бургас – етап I”, ДБФП №: BG16RFOP001-1.004-0001-C01., който се осъществява с финансовата подкрепа на Оперативна програма „Региони в растеж“ 2014-2020 г., съфинансирана от Европейския съюз чрез Европейския фонд за регионално развитие. Пресконференцията ще открие Йорданка Ананиева, зам.-кмет „Култура и образование“, която ще представи постигнатите резултати в рамките на проекта.", "date": "2018.08.27", "title": "Бургас: В Общината ще се проведе пресконференция относно приключването на проекта за модернизиране на образователната инфраструктура в града"}
{"url": "http://www.focus-news.net/news/2018/08/27/2560259/blagoevgrad-intenziven-e-trafikat-po-osnovnite-ulitsi-i-bulevardi-v-grada.html", "text": "Интензивен е трафикът по основните улици и булеварди в Благоевград, предаде репортер на  Радио „Фокус“ – Пирин . Пътните настилки са сухи и нормално проходими. В началото на деня по-натоварено е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“, поради което движението по нея е преустановено в определени участъци. През изминалата нощ няма регистрирани тежки пътни инциденти в града. Градския транспорт се движи по разписание и без отклонение от редовния си маршрут. Светофарните уредби са в изправност. \r\nЛора КАЛЧЕВА", "date": "2018.08.27", "title": "Благоевград: Интензивен е трафикът по основните улици и булеварди в града"}
{"url": "http://www.focus-news.net/news/2018/08/27/2560258/sputnik-kitay-se-e-saglasil-da-obsazhda-nay-dobroto-sporazumenie-za-svobodna-targoviya-s-velikobritaniya.html", "text": "След разговор в петък между представители на двете страни, китайското министерство на търговията заяви, че е отворено за провеждането на разговори с Великобритания за търговските възможности след Брекзит, предава  Sputnik . \r\nСпоред „Reuters”, изявлението публикувано в събота от министерството, след разговорите между китайския търговски министър Жонг Шан и британският му колега Лиъм Фокс в Пекин, твърди че двете страни са се съгласили относно подсилването на двустранните инвестиции и разширяване на търговските отношения в пазара на услугите. Други сфери на интерес се предполага, че са сътрудничеството в законните услуги и по-лесните процедури за получаване на работни визи. \r\nМинистерството добави, че двамата министри „активно разглеждат възможността за обсъждане на най-доброто търговско споразумение между двете страни след Брекзит“, без, обаче, да разкрива детайли.  Йонислав Дочев", "date": "2018.08.27", "title": "Sputnik: Китай се е съгласил да обсъжда „най-доброто“ споразумение за свободна търговия с Великобритания"}
{"url": "http://www.focus-news.net/news/2018/08/27/2560260/sofiya-vavezhda-se-organizatsiya-na-dvizhenieto-zaradi-remont-na-vodoprovod-po-ulparva-balgarska-armiya-ot-ul-konstantin-preslavski-do-ul-prof-ivan-georgov.html", "text": "Въвежда се организация на движението заради ремонт на водопровод по ул.“Първа българска армия“ от ул. „Константин Преславски“ до ул. „Проф. Иван Георгов“. Това съобщиха от пресцентъра на  Столична община.   Забранява се влизането на пътни превозни средства от 27 август 2018 г. до 20 септември 2018 г. по северната половина от пътното платно на ул. “Първа българска армия”, в участък от 125 м, между ул. „Константин Преславски“ и ул. „Проф. Иван Георгов“. Движението ще се извършва двупосочно по една лента в посока по южната половина от пътното платно на ул. “Първа българска армия”, в същия участък.  \r\nЗа времето от 04.30 часа на 27 август 2018 г. до 24.00 часа на 20 септември 2018 г. временно се измества автобусната спирка по маршрута на автобусни линии № 100, с код 1505 „ Моста на Суходолска река” на ул. “Първа българска армия”, с 90 метра назад в посока ул. „Константин Преславски“.", "date": "2018.08.27", "title": "София: Въвежда се организация на движението заради ремонт на водопровод по ул.“Първа българска армия“ от ул. „Константин Преславски“ до ул. „Проф. Иван Георгов“"}
{"url": "http://www.focus-news.net/news/2018/08/27/2560263/nimh-zhalt-kod-za-valezhi-i-gramotevichni-buri-e-obyaven-v-13-oblasti-v-stranata.html", "text": "Жълт код за валежи и гръмотевични бури е обявен в 13 области в страната. Това съобщиха от  Националния институт по метеорология и хидрология (НИМХ) . Предупредителният код е в сила за областите София-град, София-област, Перник, Кюстендил, Благоевград, Пловдив, Пазарджик, Ловеч, Габрово, Стара Загора, Хасково, Кърджали, Смолян. В тези области ще има краткотрайни и интензивни валежи, придружени с гръмотевици и временно усилване на вятъра. На отделни места, главно в планинските райони, количествата ще достигнат 20-35 л/кв.м., само в област Перник количества ще са 20-25 л/кв.м.", "date": "2018.08.27", "title": "НИМХ: Жълт код за валежи и гръмотевични бури е обявен в 13 области в страната"}
{"url": "http://www.focus-news.net/news/2018/08/27/2560262/sliven-zaradi-remonti-na-zhp-liniite-se-vavezhdat-promeni-v-dvizhenieto-na-vlakovete-v-uchastaka-shivachevo-gavrailovo.html", "text": "Поради ремонтни дейности в участъка Шивачево – Гавраилово от 27 август до 12 декември, без дните събота, неделя и 6, 7 и 24 септември 2018 г., ще бъдат извършени промени в графика за движение на влаковете, съобщиха от  „БДЖ – Пътнически превози“ .  \r\nОтменят се влакове – № 3621 Тулово – Бургас; 3622 Бургас – Тулово; 30131 Твърдица – Бургас и 30140 Бургас – Твърдица. \r\nНазначават се влакове – №3681 Сливен – Бургас; 3682 Бургас – Сливен; 30190 Бургас – Сливен и 30191 Сливен – Бургас. \r\nКоригират се разписанията на следните влакове – № 30131 Дъбово – Твърдица; 30140 Твърдица – Карлово; \r\nПроменя се разписанието на автобус за влак № 30241 Тулово – Стара Загора; \r\nВ гара Карнобат влак № 30150 не прави връзка с влак № 3682. \r\nПътниците от отменените влакове ще бъдат извозвани с автобуси в участъците Твърдица – Сливен – Твърдица, както и Тулово – Сливен – Тулово. \r\nОт „БДЖ – Пътнически превози“ призовават всички пътници да се обръщат за справка към гише „Информация“ или билетни каси.", "date": "2018.08.27", "title": "Сливен: Заради ремонти на жп линиите се въвеждат промени в движението на влаковете в участъка Шивачево – Гавраилово"}
{"url": "http://www.focus-news.net/news/2018/08/27/2560264/pazardzhik-vavedeno-e-ogranichenie-za-tovarni-avtomobili-nad-10-tona-po-transportniya-most-v-selo-boshulya-zaradi-remont.html", "text": "Интензивен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление-Пазарджик. Пътните настилки са сухи. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.08.27", "title": "Пазарджик: Въведено е ограничение за товарни автомобили над 10 тона по транспортния мост в село Бошуля заради ремонт"}
{"url": "http://www.focus-news.net/news/2018/08/27/2560265/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „514“ в кв. „Христо Ботев“ се налага спиране на водоподаването от 09:00 до 16:00 часа на клиентите на „Софийска вода”, живеещи в района на улиците „510“, „519“, „511“ и „Георги Спасов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 514 №19. \r\nВъв връзка с подмяна на сградно водопроводно отклонение на ул. „Паричка“, местност „Толева махала“, се налага спиране на водоподаването от 09:00 до 14:00 часа на клиентите на „Софийска вода”, живеещи в района на ул. „Восъче“, ул. „Звезден“, ул. „Жасмин“, ул. „Майски ден“, ул. „Паричка“ и бул. „Сливница“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Сливница“, ъгъла с ул. „Паричка“. \r\nВъв връзка с подмяна на сградно водопроводно отклонение на ул. „Копринарска“ в кв. „Орландовци“ се налага спиране на водоподаването от 09:30 до 18:30 часа на клиентите на „Софийска вода”, живеещи по ул. „Копринарска“, в участъка от ул. „Гено Киров“ до ул. „Нешо Бончев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Копринарска“ №29. \r\nВъв връзка с изграждане на сградно водопроводно отклонение на ул. „Братя Пешеви“, кв. „Подуяне“, се налага спиране на водоподаването от 10:00 до 16:30 часа на клиентите на „Софийска вода”, живеещи по ул. „Братя Пешеви“, в района от ул. „Иван Миланов“ до ул. „Детелин войвода“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Братя Пешеви“ №5. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.08.27", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/27/2560257/prof-d-r-asen-baltov-trima-dushi-ostavat-s-opasnost-za-zhivota-sled-tezhkata-katastrofa-kray-svoge.html", "text": "Трима души остават с опасност за живота и тежки белодробни контузии след тежката катастрофа край Своге. Това каза изпълнителният директор на болница „Н. И. Пирогов“ проф. д-р Асен Балтов по време на брифинг за състоянието на пострадалите при тежката катастрофа край Своге, предаде репортер на  Агенция „Фокус“ . „На някои от настанените им предстоят операции. Пациентката, която е в неврохирургия ще бъде допълнително изследвана и най-вероятно й предстои оперативна интервенция в областта на лицевите кости. Останалите 3 пациентки остават в същото тежко общо състояние, с опасност за живота. Те са на командно дишане, но все пак доброто е, че остават стабилни – няма колебания и не се нуждаят от допълнително подпомагане на сърдечната дейност. Смятаме, че за сега най-острият период е овладян, но както казахме вчера – остава една върпосителна, защото гръдните травми са много тежки, двустранни. Те се развиват постепенно – в рамките на 4 до 7 дни и там може да се очаква всичко. Предстои един процес на възпаление, който е задължителен след такива тежки травми, а самия организъм отговаря с имунен отговор“, заяви още проф. Балтов.  \r\n„Хубаво е да има кръводарители. Ако се направи една хубава кампания би било добре за всички, защото не само в „Пирогов“ има ранени, така че нека ако има възможност да бъде дадена кръв, защото това ще подпомогне всички, които имат нужда от нея“, каза още той.", "date": "2018.08.27", "title": "Проф. д-р Асен Балтов, УМБАЛСМ „Н.И.Пирогов“: Трима души остават с опасност за живота след тежката катастрофа край Своге"}
{"url": "http://www.focus-news.net/news/2018/08/27/2560261/gd-granichna-politsiya-intenziven-e-trafikat-na-izhod-za-tovarni-avtomobili-na-gkpp-kapitan-andreevo.html", "text": "Интензивен е трафикът на изход за товарни автомобили на ГКПП „Капитан Андреево“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 8.00 часа. На българо-македонската, българо-сръбската, българо-гръцката и българо-румънската граници трафикът е нормален на всички гранични контролно-пропускателни пунктове.", "date": "2018.08.27", "title": "ГД „Гранична полиция“: Интензивен е трафикът на изход за товарни автомобили на ГКПП „Капитан Андреево“"}
{"url": "http://www.focus-news.net/news/2018/08/27/2560267/veliko-tarnovo-v-grada-shte-se-provede-darzhavnoto-parvenstvo-po-tenis-za-mazhe-i-zheni.html", "text": "За първи път в своята спортна история Велико Търново ще бъде домакин на държавното първенство по тенис за мъже и жени. Това съобщиха от пресцентъра на  Община Велико Търново . Надпреварата, организирана от Българската федерация по тенис, ще бъде под патронажа на кмета Даниел Панов. Спортното събитие получава подкрепата на Община Велико Търново.  \r\nПървенството ще се проведе на тенис-кортовете в Спортен център „Хемус“ в периода 27 август – 2 септември. Входът за всички тенис мачове ще бъде свободен за публиката, а срещите ще бъдат излъчвани и на живо. \r\nДомакинството на Велико Търново и организацията на турнира бяха обсъдени по време на среща между кмета Даниел Панов и генералния секретар на Българската федерация по тенис Катерина Генова. Те се убедиха и в отличното състояние и условията на спортната база, където ще се състои първенството. Даниел Панов и Катерина Генова бяха придружавани от Атанас Георгиев – отговорник Държавен спортен календар във федерацията и Пресиан Коев – спортен директор на организацията.  \r\nПодарък от Община Велико Търново към организаторите и участниците в първенството ще бъде прожекция на популярния в цял свят спектакъл „Царевград Търнов – звук и светлина“.", "date": "2018.08.27", "title": "Велико Търново: В града ще се проведе Държавното първенство по тенис за мъже и жени"}
{"url": "http://www.focus-news.net/news/2018/08/27/2560269/britanskiyat-ministar-za-brekzit-nyama-da-ima-svoboda-na-dvizhenie-za-grazhdanite-na-es-sled-brekzit.html", "text": "Министърът за Брекзит на Обединеното кралство Доминик Рааб заяви, че Великобритания ще настоява за прекратяването на свободата на движение на гражданите на страните-членки на Европейския съюз след излизането на страната от Съюза, пише  европейската редакция на Politico . \r\n„Не мисля, че свободата на движение ще остане и по-важното е, че премиера даде ясно да се разбере, че свободата на движение ще трябва да бъде прекратена“, заяви Рааб в интервю пред Sunday Times. \r\nПо неговите думи, сделката с ЕС за правото на достъп е свързана с търговското споразумение, което ще включва „разумна дискусия за визите, необходими за улесняване на търговията“. \r\nПопитан относно писмо, публикувано миналата седмица от министъра на финансите на Великобритания Филип Хамънд, в което той твърди, че Брекзит без споразумение може да намали брутния вътрешен продукт на Обединеното кралство с до 10%, Рааб посочи, че е „винаги внимателен спрямо всякакви предвиждания, защото повечето от тях са се оказали грешни“. \r\n„Политико“ уточнява, че настоящият министър за Брекзит преговаря с колегата си от ЕС Мишел Барние, след като беше назначен в началото на юли.  \r\nПревод и редакция:", "date": "2018.08.27", "title": "Британският министър за Брекзит: Няма да има свобода на движение за гражданите на ЕС след Брекзит"}
{"url": "http://www.focus-news.net/news/2018/08/27/2560272/sliven-obshtinski-savetnitsi-ot-gerb-shte-provedat-priemni-za-grazhdani.html", "text": "Общински съветници от ГЕРБ - Сливен ще проведат приемни за граждани. Това съобщиха от пресцентъра на  ПП ГЕРБ . Приемните се организират всеки понеделник. От 9.30 часа до 16.30 часа днес с граждани ще се срещнат Георги Николаев и Керанка Стамова.", "date": "2018.08.27", "title": "Сливен: Общински съветници от ГЕРБ ще проведат приемни за граждани"}
{"url": "http://www.focus-news.net/news/2018/08/27/2560270/pregled-na-osnovnite-temi-v-dobrudzhanskiya-pechat.html", "text": "„Бизнесмен от Варна загина при авиоинцидент на летище Балчик“, съобщава на първа страница вестник  „Добруджанска трибуна“ . Инцидентът се е случил вечерта на 24 август. Загиналият е 52-годишният Севдалин Вълнаров. Той е загубил живота си след приземявания от него ултралек двуместен самолет. Това е съобщил окръжният прокурор на Добрич Пламен Николов. В Добричко е заловена наркогрупа от Силистра, съобщава изданието. Специализираната полицейска акция е била по линия на противодействие на престъпленията, свързани с наркоразпространение. Проведена е на 22 август. По пътя край село Фелдфебел Дянково са задържани трима криминално проявени – двама на 26 години и 1 на 34 години. В операцията съвместно са участвали служители на областните дирекции в Добрич и Силистра. Заради липса на водоподаване жители на добричкия квартал „Рилци“ са излезли на протест. Недоволните граждани са излезли и са блокирали пътят Добрич-Силистра. В два поредни дни жителите на квартала са протестирали като израз на това е било непрекъснато пресичане по пешеходна пътека в купом. От спортната страница – „Ивелина Христова стана шампионка на Европейския съюз и кандидат майстор по шах“. В планинския курорт в Чехия Коути над Десноу в продължение на осем дни се е провел официалното първенство по класически шах на Общността. Благодарение на отличната организация на домакините всички партии са били излъчвани онлайн. Най-голямата изненада на състезанието е поднесла 10-годишната Ивелина Христова от ОУ „Христо Ботев“ в Добрич. Тя е състезател на Шахматен клуб „Енергия 21“ в добруджанския град. Званието майстор по шах предстои да бъде потвърдено в близко време от световната шахматна централа – ФИДЕ.", "date": "2018.08.27", "title": "Преглед на основните теми в добруджанския печат"}
{"url": "http://www.focus-news.net/news/2018/08/27/2560268/plovdiv-natovareno-e-dvizhenieto-po-uchastaka-na-avtomagistrala-trakiya-v-oblastta-patishtata-sa-suhi-i-normalno-prohodimi.html", "text": "Натоварено е движението по участъка на АМ „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита и по направленията Пловдив-Карлово, Пловдив-Пещера и Пловдив-Асеновград-Смолян. Пътищата на територията на областта са сухи и нормално проходими. От Областното пътно управление предупреждават за опасност от образуването на свлачища и срутища по пътищата в планинските райони. Най-рискови са направленията Бачково-Нареченски бани, Кричим-Девин и Юговско ханче-Югово-Лъки. Водачите трябва да бъдат особено бдителни, преминавайки по посочените пътни участъци. До 15 септември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Остава забранено и преминаването на тежкотоварни моторни превозни средства над 12 тона по пътя Поповица-Болярци, поради намален габарит на пътното платно на мост. \r\nТрафикът на територията на град Пловдив също е интензивен към този час на деня. Колони от автомобили се образуват по булевардите „Цар Борис III Обединител“, „Христо Ботев“, „Найчо Цанов“, „Източен“, „Руски“, „Васил Априлов“, „Пещерско шосе“, „Шести септември“, „Освобождение“, „Санкт Петербург“, „Дунав“ и „България“, също по входно-изходните артерии. Пътните настилки на територията на града са сухи и нормално проходими. До 30 ноември остава забранено преминаването на моторни превозни средства по ул. „Гладстон“ в Пловдив, в участъка от ул. „Преслав” до ул. „Петко Д. Петков“, заради ремонтни дейности в подлеза под Централна поща. \r\nТони МИХАЙЛОВ", "date": "2018.08.27", "title": "Пловдив: Натоварено е движението по участъка на автомагистрала „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/08/27/2560271/denyat-27-avgust-v-svetovnata-istoriya.html", "text": "В Париж през 1648 г. избухва бунт срещу кардинал Мазарини, в резултат на който кралското семейство бяга в Сен-Жермен. През 1798 г. френският генерал Умбер разбива английската армия в Ирландия и провъзгласява създаването на Ирландска република. Преди 150 години в Пенсилвания американският полковник Едуин Дрейк открива първия в света нефтен кладенец. В Русия се счита, че първият подобен кладенец датира от 1848 г. и се намира в Баку. 1896 г. - избухва Англо-Занзибарската война. Това е най-кратката война в историята – едва 45 минути. През 1908 г. е създаден белгийският футболен клуб “Андерлехт”. Пълното му име е „Роял Спортинг клуб д'Андерлехт\". През 1950 г. телевизия BBC осъществява първото в света предаване на живо през Ламанша. Двучасовата програма в чужбина се излъчва от Кале, северна Франция. През 1955 г. е издадена първата книга “Рекордите на Гинес”. 1977 г. - в експлоатация е пуснат първият блок на Чернобилската АЕЦ. 1991 г. - Молдова обявява независимостта си от СССР.  На 27 август е роден германският философ, създател на систематичната теория на диалектиката върху основата на обективния идеализъм - Георг Фридрих Вилхелм Хегел. На 27 август умира мениджъра на “Бийтълс” Браян Епщайн. \r\n2016 г. \r\nОпозиционната австралийска партия на труда побеждава управляващата партия \"Либерална партия\", като намалява местата и до две. \r\n2014 г. \r\nФренските власти повдигат обвинения за „престъпна небрежност“ срещу управляващия директор на Международния валутен фонд Кристин Лагард. \r\n2012 г. \r\nСерия от земетресения разтърсва Южна Калифорния, Аризона и мексиканския граничен регион. Земетресенията започват около 20ч. 16 м GMT с магнитуд 4 на 26 км северно от Ел Сентро, Калифорния в продължение над два часа. Най-мощният трус е с магнитуд 5,4 със същия епицентър. Такъв „сеизмичен рояк“ е наблюдаван през 1970 г. и 1930 г. \r\n2012 г.  \r\nПарламентът на Румъния приема решение за възвръщане пълномощията на президента Траян Бъсеску. \r\n2012 г.  \r\nСалафити взривяват мавзолеи на шейх Абдесалем ал Асмар в градовете Злитен, Мисрата и Триполи. \r\n2011 г. \r\nУраганът Айрин взема девет жертви в Северна Каролина. Пентагонът евакуира 2,5 млн човека, 300 000 от които само в Ню Йорк, като до края на август са отменени над 8 хиляди полета на пътнически самолети. \r\n2011 г. \r\nНа президентските избори в Сингапур само с 0,3 % преднина побеждава бившия вице премиер Тони Тан. \r\n2007 г. \r\nТаро Асо (председател на Либерално-демократическата партия в Япония) се оттегля от поста министър на външните работи на страната. \r\n2006 г. \r\nГордана Янкулоска е назначена за министър на вътрешните работи на Република Македония. \r\n2005 г. \r\n17 души загиват при пожар в жилищна сграда в Париж. 14 от жертвите са деца. Сред жертвите има 6-месечно бебе. 30 души са с тежки изгаряния. По време на трагедията в сградата има около 130 души. Опожарената сграда се намира в югоизточната част на Париж. Пожарът избухва малко след полунощ в шахта до стълбището и за няколко минути обхваща цялата постройка. В нея са настанявани предимно имигранти от африкански произход. Това е вторият подобен инцидент за последните 6 месеца във френската столица. През април при пожар в малък хотел загиват 24 души. И тогава жертвите са африкански имигранти. \r\n2003 г. \r\nПланетата Марс се приближава най-близо да Земята от 60 000 години насам. Тя е на разстояние от 55, 758,006 км от Земята. \r\n1999 г. \r\nРуският космонавт Сергей Авдеев поставя абсолютен световен рекорд, пребивавайки в космоса, на орбитална станция “Мир”, 742 дни. \r\nСергей Василиевич Авдеев е роден на 1 януари 1956 г., в Чапайевск, Самарска област. Завършва Московския инженерно-физически институт като инженер-физик. Официално приключва кариерата си на 14 февруари 2003 г. Поради факта, че е прекарал най-много дни в космоса, и изхождайки от теорията на относителността на Айнщайн Авдеев може да се нарече най-дълго пътувалия във времето човек – в момента той е около 20 милисекунди по-стар, от колкото ако не беше пътувал. \r\n1991 г. \r\nМолдова обявява независимостта си от СССР. \r\nРепублика Молдова е държава в Източна Европа и граничи с Румъния и Украйна. Столицата й е Кишинев. През 1940 г. е образувана Молдавска ССР. В периода 1941-1944 г. е под контрола на Румъния. През 1944 г. се възстановява Молдавската ССР. На 23 юни 1991 г. е обявена Декларацията за суверенитета на Република Молдова, а на 27 август 1991 г. - независимостта на страната. От края на 1991 г. е въведена многопартийната система. През март 1994 г. се провежда референдум за обединение с Румъния, на който 95.4% от гласувалите се обявяват против обединението и за запазване на независимостта и суверенитета на страната. \r\n1991 г. \r\nЕвропейската общност признава независимостта на Балтийските републики: Естония, Латвия и Литва.  \r\nЕстония, Латвия и Литва са в състава на СССР от 1940 г. На 16 ноември 1988 г. Върховният съвет на Естония приема Декларация за държавен суверенитет, по силата на който законите на републиката получават върховенство над тези на Съветския съюз. На следващата година подобни декларации приемат и парламентите на Литва и на Латвия (съответно 18 май и 23 септември 1989 г.). На 11 март 1990 г., Литва, Латвия и Естония декларират своята пълна независимост от СССР. На този ден парламентите на трите републики приемат Декларации за възстановяване на независимостта си, отнета през 1940 година. В началото на май 1990 г. те създават т.нар. Балтийски съвет, който провежда свои заседания още в началото на юни 1990 г. \r\n1979 г. \r\nВ Ирландия братовчедът на Кралица Елизабет Лорд Лиус Маунтбатън е убит след като на лодката му избухва бомба. Само няколко часа по-късно 18 войници са убити в бомбена експлозия близо до границата с Република Ирландия. Преди това ИРА признава, че подготвя атака срещу Лорд Маунтбатън. \r\n1977 г. \r\nВ експлоатация е пуснат първият блок на Чернобилската АЕЦ. На 26 април 1986 г. в Чернобилската атомна електроцентрала в Украйна, тогава част от Съветския съюз, става най-тежкият инцидент в историята на ядрената енергетика. Аварията предизвиква облак от радиоактивни отпадъци, който преминава над части от СССР, Източна Европа и Скандинавия. Обширни райони в Украйна, Беларус и Русия са замърсени, а около 200 000 души са евакуирани от родните си места. Близо 60% от радиоактивните отпадъци падат на територията на Беларус. \r\n1955 г. \r\nИздадена е първата книга “Рекордите на Гинес”. Идеята за книгата е на Хю Бийвър, изпълнителен директор на пивоварната Гинес (GUINESS). По време на лов, той спорил с приятел коя е най-бързата птица на света. Оказва се, че този факт няма къде да се провери. Бийвър преценява, че сигурно има хиляди хора, спорещи по разнообразни въпроси, които не могат да проверят споровете си. Бийвър ангажира в начинанието си Норис и Рос Макуайтър, които имат агенция за издирване на факти в Лондон. На 27 август 1955 г. е издаден първият тираж на книгата, от който бързо са продадени няколко хиляди бройки. След като е преиздавана няколко пъти, издателите решават да издават по една актуализация годишно. По-късно в книгата се включват и рекорди, поставени от хора. Книгата на Гинес съдържа и рекорд, в който присъства самата тя – това е най-продаваната книга, която има авторски права (най-продаваната и издавана книга в световен мащаб е Библията). \r\n1950 г. \r\nТелевизия BBC осъществява първото в света предаване на живо през Ламанша. Двучасовата програма в чужбина се излъчва от Кале, северна Франция. \r\n1949 г. \r\nЗавършва втората сесия на Съвета за икономическа взаимопомощ (СИВ) в София, която препоръчва на страните-членки да съсредоточат стокообмена главно помежду си и да преустановят изцяло вноса на кредити и инвестиционни обекти от капиталистическите държави. Разработени са принципите на научно-техническото сътрудничество и на размяната на технически опит. \r\nСъветът за икономическа взаимопомощ е бивше икономическо обединение на социалистическите държави, функционирало в периода 1949–1991 г. Целта на организацията е икономическо и научно-техническо сътрудничество между страните членки, както и подобряване на икономическото развитие на страните участници, повишаване нивото на индустриализация, жизненият стандарт, производителноста на труда и др. Органите на СИВ приемат решения по различни икономически и научно-технически въпроси, като тези решения нямат обезателно юридическа сила и приемат само със съгласието на заинтересованите страни членове. \r\n1939 г. \r\nВ Германия е осъществен първият в света полет на реактивен самолет - \"Не-178\". Самолетът е на германския конструктор Ернст Хайнкел. \r\n1928 г. \r\nВ Париж петнадесет държави подписват пакта “Бриан - Келог”, отказвайки се от войната като политическо средство. Това са САЩ, Австралия, Канада, Чехословакия, Германия, Обединеното кралство, Индия, Ирландия, Италия, Нова Зеландия, ЮАР, Полша, Белгия, Франция и Япония. Впоследствие още 62 страни се присъединяват към договора. \r\nПактът не допринася с нищо за световния мир особено след японската инвазия в Манчурия през 1931 г. и нахлуването на Италия в Етиопия през 1935 г. \r\n1916 г. \r\nПо време на Първата световна война (1914 - 1918) Румъния обявява война на Австрия, а Италия - на Германия. \r\n1916 г. \r\nЗа началник на Върховното военно командване на Германия е назначен Паул фон Хинденбург. \r\nПаул фон Бенекендорф унд Хинденбург е роден на 2 октомври 1847 г. Като млад офицер участва във Френско-пруската война (1870-1871 г.). От 1903 г. е главнокомандващ армия. През 1911 г. е пенсиониран. След избухването на Първата световна война отново е зачислен във войската, назначен е за главнокомандващ на съсредоточената в Източна Прусия 8-а армия. Заедно с ген. Ерих Лудендорф (началник на неговия Генщаб) разбива и унищожава настъпващите руски войски край Таненберг и Мазурските езера. В края на август 1916 г. той оглавява Върховното военно командване, а ген. Лудендорф е назначен за първи интендант. В началото на ноември 1918 г., за да спаси монархията в Германия, Хинденбург съветва Вилхелм II да напусне страната, а самият той предлага услугите си на новосформираното правителство за разгрома на революционното брожение в империята и за мирното завръщане на фронтовите войски в родината. След смъртта на президента Фр. Еберт кандидатурата му за овакантения пост е издигната от десните партии. На проведените през 1925 г. избори с 14,6 срещу 13,7 млн. гласа побеждава кандидата на т. нар. Ваймарска коалиция центриста В. Макс. Без запитване до Райхстага през март 1930 г. назначава за канцлер водача на центристите Х. Брюнинг и поставя началото на разпада на парламентарната система и установяване на президентски режим в Германия. В съперничество с А. Хитлер и други политици печели президентските избори през пролетта на 1932 г. и получава втори мандат. След изборите утвърждава президентския режим на управление. След като Хинденбург умира, Хитлер приема функциите на държавен глава. \r\n1912 г. \r\nЕдгар Бъроуз публикува в периодичния печат първия си разказ за приключенията на Тарзан. \r\n1908г. \r\nСъздаден е белгийският футболен клуб “Андерлехт”. Пълното му име е „Роял Спортинг клуб д'Андерлехт\". Той е най-популярният тим в Белгия, като в богатата му колекция липсва само КЕШ. “Андерлехт” е шампион през 1947 г., 1949 г., 1950 г., 1951 г., 1954 г., 1955 г., 1956 г., 1959 г., 1962 г., 1964 г., 1965 г., 1966 г., 1967 г., 1968 г., 1972 г., 1974 г., 1981 г., 1985 г., 1986 г., 1987 г., 1991 г., 1993 г., 1994 г., 1995 г. и 2000 г., носител на купата през 1965 г., 1972 г., 1973 г., 1975 г., 1976 г., 1988 г., 1989 г. и 1994 г. Носител на КНК през 1976 г. и 1978 г. (финалист през 1977 г.), на Купата на УЕФА през 1983 г., както и на Суперкупата на Европа през 1976 г. и 1978 г. По-известни играчи: Ван Химст, Журион, Стокман, Хейленс, Резенбринк, Хаан, Ванденберг, Ван дер Елст, Веркаутерен, Чернятински, Босман, Нилис. Треньори: Гормли, Гьоталс, Синибалди, Боскамп, Ван Химст. Стадион: „Парк Астрид\" за 37 800 зрители, като ползва и „Крал Бодуен\" (бивш „Хейзел\") за 50 000 зрители. Екип: бели фланелки и виолетови гащета. \r\n1896 г. \r\nИзбухва Англо-Занзибарската война. Това е най-кратката война в историята – едва 45 минути. \r\nСлед смъртта на султан Хамад бин Тувайни неговият племенник Халид бин Баргаш взима властта чрез преврат. Британците обаче имат друг кандидат и поставят ултиматум на Баргаш да абдикира. Той отказва и събира армия от около 2 800 души. Когато ултиматумът изтича, британската флота открива огън по султанският дворец. Баргаш бяга в германското консулство и получава политическо убежище. След 45 минути огънят спира. Англия иска от Германия да предаде Баргаш, но той успява да избяга. До 1916 г. живее в изгнание и накрая е хванат от британците. Умира в Бомбаса през 1925 г. \r\n1891 г. \r\nФранция и Русия сключват военен съюз. През 1892 г. двете стани подписват и тайна военна конвенция, според която се задължават да си оказват помощ в случай на нападение от страна на Германия или Австро-Унгария срещу Русия или от страна на Италия или Германия срещу Франция. През 1912 г. е подписана и руско-френска военно-морска конвенция. \r\nВоенният съюз между Франция и Русия е отговор на сключения през 1879 г. военен съюз между Германия и Австро-Унгария, насочен срещу Русия. През 1882 г. към този съюз се присъединява и Италия. \r\n1883 г. \r\nИзригва вулканът Кракатау /Индонезия/, в резултат на което загиват 36 380 човека. Това изригване се смята за едно от най-мощните в света. \r\nДруги големи вулканични изригвания в съвременната човешка история са: Монт Пеле, Мартиника през 1902 г., което отнема живота на 28 000 души и Невадо дел Руис, Колумбия през 1985 г. с 23 000 жертви. \r\n1859 г. \r\nВ Пенсилвания американският полковник Едуин Дрейк открива първия в света нефтен кладенец. В Русия се счита, че първият подобен кладенец датира от 1848 г. и се намира в Баку. \r\n1813 г. \r\nБитката при Дрезден. Армията на Наполеон удържа последна победа, като разбива руска, пруска и австрийска войска. \r\n1798 г. \r\nФренският генерал Умбер разбива английската армия в Ирландия и провъзгласява създаването на Ирландска република. \r\nРепублика Ирландия, известна още като Ейре, е държава в Северозападна Европа, която заема около 5/6 от остров Ирландия. Останалата една шеста е заета от Северна Ирландия, която е част от Обединеното кралство. Страната има площ 103 хил. кв. км, а бреговата й линия е 6070 км. Населението на Република Ирландия е 3, 8 млн. души, 95% от които са католици. \r\n1664 г. \r\n300 английски войници превземат датското селище Ню Амстердам, което впоследствие става Ню Йорк \r\n1648 г. \r\nВ Париж избухва бунт срещу кардинал Мазарини, в резултат на който кралското семейство бяга в Сен-Жермен. \r\nЖул Мазарен, известен като кардинал Мазарини е роден на 14 юли 1602 г. Той е служил на Франция като неин пръв министър от 1642 г. до смъртта си. Мазарини заема мястото на кардинал Ришельо. След смъртта на Луи XIII през 1643 г., Мазарини става владетел на Франция, тъй като наследникът на престола Луи XIV е едва 5-годишен. През 1643 г. Луи XIV става крал (кралицата майка Анна Австрийска му е регент), но Мазарини изпълнява ролята на владетел на Франция до смъртта си през 1661 г. На тази дата са родени: \r\n1908 г. \r\nРоден е Линдън Джонсън (1908 - 1973). 36-ти президент на САЩ в периода 1963 - 1969 г., член на Демократическата партия. По време на мандата му започва войната във Виетнам. Линдън Джонсън умира на 22 януари 1973 г. в Сан Антонио, Тексас. \r\n1882 г. \r\nРоден е Самюел Голдуин (1882 - 1974). Създател на американската филмова компания \"Метро - Голдуин - Майер\". \r\n1878 г. \r\nРоден е барон Пьотр Врангел, ръководител на Бялото движение в Русия. Пьотър Николаевич Врангел е генерал от армията на Руската империя, барон, активен участник в белогвардейското движение и Гражданската война в Русия 1918-1922 година. \r\nЗавършва Ростовското реално училище през 1896 г. и Минния (Горний) институт в Санкт Петербург през 1901. Постъпва в армията в конен полк. Произведен в офицер - корнет от гвардията. През 1918 година, след Октомврийската революция постъпва в белогвардейската Доброволческа армия, където става командир от януари 1919 г. \r\nОт ноември 1920 година е в емиграция. Създава Руски общовойнски съюз през 1924 година, движение на белогвардейците зад граница. \r\nУмира през 1928 година в Брюксел, Белгия. Погребан е в Белград, Сърбия. \r\n1877 г. \r\nРоден е Чарлс Ролс (1877 - 1910). Заедно с Хенри Ройс създават едноименната автомобилна компания \"Ролс - Ройс\". \r\n1871 г. \r\nРоден е американският писател и публицист Теодор Драйзър (1871 - 1945). Автор е на романите: \"Сестра Кери\" (1900), \"Джени Гебхард\" (1911), \"Трилогия на желанията\", \"Финансистът\" (1912), \"Титан\" (1914 г.), \"Стоик\" (1947, незавършен), \"Гений\" (1915), \"Американска трагедия\" (1925) и др. Издава сборници с разкази, публицистика и пиеси. Член на КП на САЩ от 1945 г. Умира на 28 декември 1945 г. в Холивуд, Калифорния. \r\n1856 г. \r\nРоден е Иван Яковлевич Франко - украински писател, учен и обществен деятел. Яковлевич завършва гимназията в Дрогобич. През 1875 г. постъпва във Философския факултет при Лвовския университет. От 1878 г. заедно с М. Павлик издава сп. “Громадски приятел” (нееднократно спирано от властта). През 1890 г. след излизането си от затвора, заедно с Павлик и О. Терлецки основава Руско-украинска радикална партия, която защитава интересите на украинските селяни и занаятчии. През 1894-1897 г. издава сп. “Живот и слово”. През 1893 г. защитава докторска дисертация във Виенския университет; доцент е в катедрата по украинската литература и етнография в Лвовския университет; Франко е почетен д-р на Харковския университет (1906 г.). Превежда от руски, полски, немски, английски, чешки, словенски, френски езици, занимава се научна дейност (трудове в области на етнографията, историята, икономиката, фолклористиката, литературознанието). Автор е на сборник със стихове “От върховете и низините” (1887 г.), сборници със стихове и поеми - “Увяхнали листа” (1896 г.), “От печалните дни” (1900 г.), “Sempertiro” (1906 г.); социално-философските поеми “Смъртта на Каин” (1889 г.), “Иван Вишенски” (1900 г.), “Мойсей” (1905 г.) и др. Франко полага основата на нов етап в развитието на украинската литература. В неговите очерци, разкази, повести и романи е изобразен животът на различни съсловия; въвежда нови теми (пролетаризацията на селяните, формирането на работническа класа), нови конфликти и нови герои. Повести: “Boa constrictor” (1878 г.), “Борислав се смее” (1881-1882 г.), “Захар Беркут” (1883 г.); романите “Лел и Полел” (1887 г.), “Кръстопътища” (1900 г.); драмата “Откраднатото щастие” (1891 г.) и др. В литературната критика и естетика е последовател и продължител на идеите на руските революционни демократи. Неговото име носят Лвовският университет, Киевският държавен театър. През 1940 г. в Лвов е открит литературно-мемориалният музей “И. Я. Франко”. Иван Яковлевич Франко умира на 28 май 1916 г. в Лвов. \r\n1845 г. \r\nРоден е Фридрих фон Мартенс - руски юрист и дипломат. Автор е на трудове по дипломатическа история и по междудържавно право. Той е един от делегатите на Русия на Хагските конференции, и по-късно член на Хагския арбитражен съд. През 1885 г. е вицепрезидент на Европейския институт по международно право. Умира на 20 юни 1909 г. в Петербург, Русия. \r\n1770 г. \r\nРоден е германският философ Георг Фридрих Вилхелм Хегел (1770 - 1831). Представител на немската класическа философия, създател на систематичната теория на диалектиката върху основата на обективния идеализъм. Неговите прадеди са от Каринтия, през ХVI в. приемат протестантството и бягат в Швабия, за да се спасят от католическата реакция. Хегел постъпва в Тюбингенския университет през 1788 г., където учи теология и философия. Най-близките му приятели по време на следването му са Хьолдерлин и Шелинг; заедно с тях членува в студентски политически клуб, увлечен от идеите на Френската революция. Работи като домашен учител в Берн, а след това във Франкфурт на Майн (1793 - 1801). Освен с философия, се занимава с религиозни и политически дисциплини. От 1801 г. живее в Йена, където се занимава с научен и литературен труд, след това е редактор на в-к в Бамберг (1807), директор на гимназия в Нюрнберг (1808 - 1816). От 1816 г. до края на живота си е професор по философия в Хайделберг (1816 - 1818) и в Берлин. Философските схващания на Хегел се формират под влиянието на Великата френска революция; в тях се отразяват основните противоречия на буржоазния прогрес. Умира на 14 ноември 1831 г. в Берлин. На тази дата умират: \r\n1975 г. \r\nУмира Хайле Селасие I (до коронацията - Тафари Маконен) - император на Етиопия в периода 1930-1974 г. Роден е на 23 юли 1892 г. Обявен е за регент при императрица Заудито, след смъртта на която е коронован за император под името Хайле Селасие I. Селасие I въвежда централизирано управление на страната, отменя робството и търговията с роби, осъществява някои реформи в образованието и здравеопазването. През 1931 г. провъзгласява първата конституция на Етиопия. По време на Итало-етиопската война (1935-1936 г.) емигрира и води активна дейност за освобождаването на страната. Той е един от инициаторите за създаване на Организацията за африканско единство. Феодалните остатъци в държавата не му позволяват да проведе докрай всички замислени реформи. Задълбочаването на социално-икономическите и политически криза в Етиопия довежда до военен преврат, в резултат на което е свален от престола на 12 септември 1974. \r\n1967 г. \r\nУмира Браян Епщайн - мениджър на “Бийтълс”. Той е намерен мъртъв в дома си в Лондон. \r\n1965 г. \r\nУмира Льо Корбюзие (псевдоним на Шарл Едуар Жанере) - френски архитект и теоретик на архитектурата. Льо Корбюзие е един от създателите на съвременната архитектура (рационализъм, функционализъм). Роден е на 6 декември 1887 г. През 1910 г. е в Берлин, където се запознава с Лудвиг Мис ван дер Рое и с Валтер Гропиус. През 1917 г. се установява в Париж, като първоначално се занимава с живопис. През 1920 г. основава сп. \"Еспри Нуово\" и получава името Льо Корбюзие. От този период е неговата фикс-идея за \"съвременния град\". Иска да помете част от стария Париж и на негово място да издигне 18 небостъргача (до смъртта си успява да построи в Марсилия жилищни сгради от подобен тип). Проектира вила \"Савой\", параклиса в източния френски гр. Роншан, правителствената резиденция и съдебната палата в Чандигар, щат Пенджаб, Индия; къщата на колекционера Ла Рош край Париж, къщи в Щутгарт и др. \r\n1958 г. \r\nУмира Ърнест Орландо Лорънс - американски физик, лауреат на Нобелова награда за физика за 1939 г. Роден е на 8 август 1901 г. в Кантон, Южна Дакота. Следва в университетите в Южна Дакота, Минесота, Чикаго и Йейл. От 1928 г. работи в Калифорнийския университет, където е професор от 1930 г., от 1936 г. е директор на радиационната лаборатория към университета. През 1930 г. предлага идеята, а след това построява (заедно с американския учен Н. Едлефсън) първия модел на циклотрона. В следващите години под негово ръководство в САЩ са създадени първите ускорители на елементарни частици. Изучава ядрените реакции и изкуствената радиоактивност. През 1933 г. получава деутрона и изследва реакциите, които той предизвиква. Участва в създаването на атомната бомба. Занимава се с проблеми на радиобиологията и радиотерапията. \r\n1839 г. \r\nУмира Александър Иванович Одеовски - руски поет декабрист. Литературните му възгледи са близки до тези на А. С. Грибоедов, В. Ф. Одоевски, А. А. Бестужев-Марлински, К. Ф. Рилеев, които се противопоставят на сантиментално-меланхоличните тенденции в литературата. Роден е на 8 декември 1802 г. в Санкт Петербург. През зимата на 1824-1825 г. е приет в Северното дружество на декабристите; придържа се към неговото радикално крило. Взема участие във въстанието от 14 декември 1825 г. След разгрома му е затворен в Петропавловската крепост. От 1827-1837 г. е на заточение в Сибир, след което по заповед на царя служи в действащата армия в Кавказ, където се сближава с М. Ю. Лермонтов и Н. П. Угарьов. Стихове на Одеовски, писани преди 1825 г., почти не са запазени. След 1825 г. в творчеството му звучи темата за верността към предишните идеали - поемите \"Василко\" (1829-1830 г.), \"Зусима\" (1827-1829 г.), \"Старицата пророчица\" (1829 г.) и др. Философското начало в лириката на Одеовски е разглеждано като предвещаващо развитието на лермонтовата линия в руската поезия. \r\n1664 г. \r\nУмира Франсиско Сурбаран - испански художник. От 1614 г. Сурбаран учи в Севиля при П. де Вилянуева и вероятно при Ф. Пачеко. Живее и работи в Лерен (Бадахос, 1617-1628 г.), от 1628 г. е в Севиля. Типични за творчеството му са композициите на теми от живота на светците, представени като сцени от манастирския бит (“Молитвата на св. Бонавентура при избора на папа Григорий Х”, “Св. Лаврентий”, 1636, и др.). Произведенията от ранния му период са създадени под силното влияние на Караваджо (фрески в капелата на катедралата “Св. Петър” в Севиля, 1625 г.). В периода на своя творчески разцвет (1630 г. - 40-те години) създава сурови, монументални и лаконични образи. В произведенията му от 50-те години се откриват черти на емоционална развълнуваност, смекчено-лиричен тон (“Разпятие”, началото на 60-те год. на ХVII в.). Освен религиозни композиции рисува митологични сцени, портрети и натюрморти. \r\n1635 г. \r\nУмира испанският драматург Лопе де Вега (1562 - 1635). Автор е на повече от 2000 пиеси. \r\n1576 г. \r\nУмира италианският художник Тициан. Създател на Венецианската живописна школа. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.27", "title": "Денят 27 август в световната история"}
{"url": "http://www.focus-news.net/news/2018/08/27/2560253/reuters-yuzhna-koreya-zayavi-che-otmenenata-vizita-na-mayk-pompeo-v-phenyan-okazva-vliyanie-varhu-planovete-za-otkrivane-na-byuro-za-vrazka-v-severna-koreya.html", "text": "Южна Корея обяви в понеделник, че внезапната отмяна на визитата на държавния секретар на САЩ Майк Помпео в Северна Корея оказва „влияние“ върху планираното за откриване през този месец, на бюро за междукорейска връзка, предава  Reuters . \r\nПрезидентът на САЩ Доналд Тръмп внезапно отмени планираната визита в Северна Корея на най-висшия си дипломат в петък, за първи път публично признавайки, че усилията му да накара Пхенян да извърши ядрено разоръжаване са в застой от срещата на върха със севернокорейския лидер Ким Чен-ун. \r\nГоворителят на южнокорейския президент Ким Ей-кьом заяви в понеделник, че отменената визита „не може да се каже, че има нулев ефект“ върху плана за откриване на бюро за връзка. \r\n„Обмисляхме да открием бюро за връзка като част от гладката серия от програми, включително и визитата на държавния секретар Майк Помпео в Северна Корея, след което и междукорейската среща на върха“, заяви той. „Сега, след като изникна нова ситуация, имаме нужда да я разгледаме отново“.  Йонислав Дочев", "date": "2018.08.27", "title": "Reuters: Южна Корея заяви, че отменената визита на Майк Помпео в Пхенян оказва влияние върху плановете за откриване на бюро за връзка в Северна Корея"}
{"url": "http://www.focus-news.net/news/2018/08/27/2560266/pred-glavniya-vhod-vma-shte-se-provede-brifing-za-sastoyanieto-na-dvamata-postradali-pri-katastrofata-kray-svoge-nastaneni-v-lechebnoto-zavedenie.html", "text": "От 9.15 часа пред главния вход ВМА ще се проведе брифинг, на който началникът бригаден генерал проф. д-р Венцислав Мутафчийски, д.м.н., FACS, ще предостави актуална информация за състоянието на двамата пострадали при катастрофата край Своге, настанени в лечебното заведение. Това съобщиха от  пресцентъра на лечебното заведение.  В реанимацията на Военномедицинска академия сe лекуват най-младият ранен – 30-годишен мъж, както и 62-годишна жена.", "date": "2018.08.27", "title": "Пред главния вход ВМА ще се проведе брифинг за състоянието на двамата пострадали при катастрофата край Своге, настанени в лечебното заведение"}
{"url": "http://www.focus-news.net/news/2018/08/27/2560273/pregled-na-osnovnite-temi-v-burgaskiya-pechat.html", "text": "„Нелегални цехове преработват бракониерска риба“ е водещото заглавие в днешния брой на  бургаския ежедневник „Черноморски фар“ . „Част от незаконно хванатия улов в язовир „Мандра“ стига чак до Румъния“ е подзаглавието на статията. По непотвърдени данни единият незаконен цех се намира в кв. „Комлука“, а другият – някъде в околните села, пише още вестникът. \r\n„Кметът на Царево Георги Лапчев: Застрояването на Силистар е фалшива новина“ е друго заглавие от първа страница. Проблемът ще се реши на кръгла маса. Няма инвестиционно намерение за терена, категоричен е градоначалникът, пояснява статията. \r\n„Несебър затвърждава отношенията си с македонския град Валандово“ и „Истерията с турските лири продължава“ са други заглавия от страниците на вестника. \r\n„Мистика, музика и танц под небето на Малко Търново“ е още едно заглавие в днешното издание на ежедневника.", "date": "2018.08.27", "title": "Преглед на основните теми в бургаския печат"}
{"url": "http://www.focus-news.net/news/2018/08/27/2560274/blagoevgrad-natovaren-e-trafikat-po-avtomagistrala-struma-i-glaven-pat-e-79.html", "text": "Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. През нощта не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. \r\nЛора КАЛЧЕВА", "date": "2018.08.27", "title": "Благоевград: Натоварен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/08/27/2560277/gabrovo-propadnal-uchastak-ot-asfaltovata-nastilka-zatrudnyava-dvizhenieto-v-uchastak-ot-patya-mezhdu-gabrovo-i-selo-stomanetsite.html", "text": "Пропаднал участък от асфалтовата настилка затруднява движението в участък от пътя между областния център и село Стоманеците. Нека водачите карат с повишено внимание в отсечката при км 7+060. Там една от лентите за движение е стеснена, поставена е необходимата сигнализация, а срокът за приключване на дейностите е 31 август. Това съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри и хлъзгави. Движението в началото на работната седмица е натоварено. Времето е ясно и слънчево, без мъгли и намален видимост. По-късно през деня в региона се очакват кратки интензивни валежи, придружени с гръмотевици. Ограничено е преминаването в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 31 август. На място  е поставена необходимата сигнализация, а обходният маршрут за квартал Чехлевци е по път III – 5004 – път II – 44 – път III – 4404. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до 31 август. \r\nЛуиза ТРАНЧЕВА", "date": "2018.08.27", "title": "Габрово: Пропаднал участък от асфалтовата настилка затруднява движението в участък от пътя между Габрово и село Стоманеците"}
{"url": "http://www.focus-news.net/news/2018/08/27/2560275/kyustendil-patnite-nastilki-v-regiona-sa-mokri-na-mesta-vali-slab-dazhd.html", "text": "Пътните настилки в региона са мокри, на места вали слаб дъжд. Това съобщи за  Радио „Фокус” – Кюстендил  дежурният в Областно пътно управление – Кюстендил. Поради ремонтни дейности е предприето краткотрайно спиране на движението по пътя Рила – Рилски манастир. Временната организация на движение е при километър 27 от пътя. Движението се извършва само в едната лента поради извършване на ремонтни дейности по обрушване на ската и отсичане на дървета по откоса. Пътят се затваря за кратки периоди от по 10 минути. Участъкът е сигнализиран с пътни знаци. Ремонтните дейности продължават до 31 август. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 31 август. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”. \r\nВенцеслав ИЛЧЕВ", "date": "2018.08.27", "title": "Кюстендил: Пътните настилки в региона са мокри, на места вали слаб дъжд"}
{"url": "http://www.focus-news.net/news/2018/08/27/2560276/el-pais-ispanskoto-pravitelstvo-odobri-dekret-za-ekshumatsiya-na-tlennite-ostanki-na-frantsisko-franko.html", "text": "Повече от 40 години след смъртта на испанския лидер Франциско Франко, правителството на Социалистическата партия, оглавявано от премиера Педро Санчес започна сложен процес, който трябва да завърши с ексхумация на тленните останки на диктатора от монументалния комплекс „Долината на падналите“, пише  електронното издание на El Pais . \r\nВ петък кабинетът е приел поправки към Закона за историческата памет, с който се отменят текстовете, с които юридически се забранява ексхумацията. Щом бъде одобрен от парламента, декретът ще бъде подложен на историческо гласуване в Конгреса на страната. \r\n„Правителството одобри декрет, с който се внасят поправки в Закона от 2007 година (за историческата памет“, обяви вицепремиера Кармен Калво в рамките на пресконференция след заседание на министрите от правителството. „Декретът ще позволи ексхумация на тленните останки на диктатора Франциско Франко от мястото, където лежат жертвите от конфликта“, заяви тя, визирайки монументалния комплекс „Долината на падналите“. \r\n„Присъствието на гробницата на Франко там означава неуважение към мира на жетвите, които са погребани там“, продължи Калво. „Искаме да направим това, защото смятаме, че има още много какво да се направи по отношение на историческата памет в нашата страна. Няма нито една демокрация на международната сцена, с която бихме искали да се сравняваме, която е запазила ситуация като тази, в която сме в продължение на 40 години. Демокрацията не е съвместима с гробница, която почита паметта на Франко“. \r\nВицепремиерът заяви още, че семейството на Франко ще има две седмици да си вземе тленните останки на бившия диктатор и ако не успее, испанското правителство ще избере „почетно и уважително“ място, където да бъде препогребан. \r\nПопитана защо правителството е избрало да направи това сега, Калво отговори: „Ние сме закъснели с това, ние всички сме закъснели с това, но това правителство, оглавявано от Педро Санчес няма да закъснее. Имайте предвид, че Закона за историческата памет е от 2007 година“. \r\n„Ел Паис“ отбелязва, че десетки са се събрали на територията на „Долината на падналите“, за да протестират срещу решението на правителството. \r\nКонсервативната „Народна партия“ и дясноцентристката „Сиудаданос“ вече обявиха, че няма да подкрепят мярката. Но правителството е сигурно, че ще прокара поправката, защото се нуждае само от обикновено мнозинство в Конгреса и има принципната подкрепа на антисистемната партия „Подемос“, „Каталунското републиканско ляво“, „Демократическата партия на Каталуния“ и „Баската националистическа партия“. Заедно, те събират 177 гласа „за“, с един повече, отколкото им трябват. \r\nНо, отбелязва изданието, правителството ще трябва да преодолее потенциалното препятствие, поставено от Католическата църква. Тялото на Франко е погребано в базилика, света обител, теоретично под защитата на международно споразумение. Но от самото начало Църквата е благосклонна към инициативата на Санчес, който е разговарял с архиепископа на Мадрид Карлос Осоро и е получил уверение, че Църквата няма да възрази срещу това. \r\nОт „Народната партия“ обаче са заявили, че ще атакуват промените в Конституционния съд на основание, че не може да се използва декрет за внасяне на поправки в закони, защото това не е ситуация, която предполага нужда да се действа спешно. \r\nПревод и редакция:", "date": "2018.08.27", "title": "El Pais: Испанското правителство одобри декрет за ексхумация на тленните останки на Франциско Франко"}
{"url": "http://www.focus-news.net/news/2018/08/27/2560278/plovdiv-prodalzhava-pochistvaneto-po-grafik-na-dazhdopriemnite-shahti-v-grada.html", "text": "Продължава почистването по график на дъждоприемните шахти в Пловдив. Това съобщиха за  Радио „Фокус“ – Пловдив  от ОП „Чистота“ в града. Днес специализираните екипи ще почистват съоръженията по ул. „Васил Левски“, както и в зона А13 в район „Тракия“ – между „Ягодовско шосе“, бул. „Княз Борис“, ул. „Хан Крум“, бул. „Освобождение“ и бул. „Цариградско шосе“. На 28 август ще бъдат почистени дъждоприемните шахти в зона А10 и зона А11 в район „Тракия“, също в района на бул. „Никола Вапцаров“ и улиците „Скопие“ и „Георги Кондолов“. На 29 август екипите ще работят по съоръженията по улиците „Недялка Шилева“, „Съединение“ и „Победа“, както и по бул. „Руски“, а на 30 август – по бул. „Освобождение“ и ул. „Найчо Цанов“. На 31 август ще продължи работата по почистване на дъждоприемните шахти по бул. „Освобождение“ и ул. „Найчо Цанов“. Ще бъдат почистени съоръженията и по булевардите „Копривщица“ и „Свобода“. От ОП „Чистота“ призовават шофьорите да не паркират колите си върху съоръженията, които ще бъдат почиствани по график. На дежурния телефон гражданите могат да подават сигнали за счупени или липсващи капаци върху шахтите. \r\nТони МИХАЙЛОВ", "date": "2018.08.27", "title": "Пловдив: Продължава почистването по график на дъждоприемните шахти в града"}
{"url": "http://www.focus-news.net/news/2018/08/27/2560280/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Предимно сухи са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Заради интензивните валежи през вчерашния ден и пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.27", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/08/27/2560281/pregled-na-osnovnite-temi-vav-velikotarnovskiya-pechat.html", "text": "„Скок в таксите на църковните услуги“ е заглавие от първа страница на областния всекидневник  „Янтра Днес” .  Нови, по-високи такси на църковните ритуали влизат в сила от 27 август, научи „Янтра Днес“. Увеличението е двойно и важи за всички частни богослужения, които извършват свещениците. „Общината купува на търг терена за новата детска градина във В. Търново“, пише още вестникът. Община Велико Търново ще участва в търг за закупуване на имот в кв. „Зона В“, необходим за строежа на нова детска градина. Наддаването ще се проведе на 17 септември, а парцелът е обявен за продажба от частен съдебен изпълнител заради задължения на собственика на земята. „Фабрика за производство на цигари откриха в Горна Оряховица“ е новина от криминалната хроника. В изданието ще откриете и материал разказващ за отминалото трето издание на римския фестивал „Нике – играта и победата“, което бе посетено от 3000 гости. „Етър“ не успя да спре „Левски“ в новина от спортните страници. „МВР удари незаконна фабрика за цигари в Горна Оряховица“  е заглавие от другия областен ежедневник  „Борба“ . МВР удари четири незаконни фабрики за цигари, една от които в Горна Оряховица. Полицейската операция срещу незаконното производство и разпространение на акцизни стоки е реализирана от служители на сектор „Икономическа полиция“ в ОД МВР- Пловдив, съвместно с Окръжната прокуратура в града. „Една нула повече в декларацията на д-р Стефан Филев без малко да го направи с влог над 700 000 лева“ е друга тема от вестника. Една нула е сбъркана в имотната декларация на изпълнителния директор на областната болница „Д-р Стефан Черкезов“. С нея д-р Стефан Филев става почти милионер. Реално той има две влогови смети от 70 018 лв. и 30 000 лв.   „Мъжът, намушкал брат си на пъпа на старата столица, се предаде сам в полицията“ е новина от криминалната хроника на всекидневника. На първа страница на областния ежедневник е поместен и материал, разказващ за фестивала „Пъстра трапеза“, на който бяха представени близо 160 ястия по автентични рецепти в село Джулюница.", "date": "2018.08.27", "title": "Преглед на основните теми във великотърновския печат"}
{"url": "http://www.focus-news.net/news/2018/08/27/2560283/the-local-germaniya-berlin-spira-deportatsiite-na-kitayski-myusyulmani-zaradi-opaseniya-za-choveshkite-prava.html", "text": "Германия обяви, че ще се въздържи от депортации на китайското мюсюлманско, основно уйгурско, малцинство заради опасения за човешките им права, след като призна, че е изпратила обратно в Китай мъж от уйгурски произход по погрешка през април, пише  германската редакция на електронното издание The Local . \r\nВ случая, който се превърна в скандал по-рано този месец, обяснява изданието, германските власти признаха, че 22-годишният мигрант е депортиран в Китай от властите на Бавария заради административна грешка. \r\nАдвокатът на потърпевшия е заявил, че „няма признаци на живот“ от клиента му след експулсацията и той се страхува, че уйгурът е „арестуван“ от китайските власти. \r\n„До второ нареждане, ние ще се въздържаме да репатрираме уйгури и техните семекства“ обявиха от Министерството на вътрешните работи на Германия. \r\n„Високо критичната ситуация по отношение на човешките права, което се подчертава в доклад на Федералния офис за миграция и бежанци, е известна на германските власти от месеци“, заяви депутатът от „Зелените“ Маргарет Баузе и обяви, че има опасност за „живота и собствеността“ на уйгурите в Китай. \r\nПревод и редакция:", "date": "2018.08.27", "title": "The Local (Германия): Берлин спира депортациите на китайски мюсюлмани заради опасения за човешките права"}
{"url": "http://www.focus-news.net/news/2018/08/27/2560282/blagoevgrad-osem-otbora-shte-gostuvat-na-mezhdunarodniya-futbolen-turnir-kupite-na-obshtina-blagoevgrad.html", "text": "Осем отбора ще гостуват на Международния футболен турнир „Купите на Община Благоевград“. Това каза за  Радио „Фокус“-Пирин  Румяна Станоева, експерт в направление „Младежки дейности, спорт и туризъм“ в Община Благоевград. „Радостни сме, че турнирът е устойчив. Тази година ни гостуват осем отбора. Радваме се, че такива детски школи от много висок европейски ранг са наши гости. Това значи, че турнирът е на много високо ниво като организация и очакваме да гледаме на двата стадиона - в село Рилци и „Христо Ботев“, истински футболни срещи, от които децата могат да трупат опит и да са доволни от футболната игра“, посочи още Станоева.  \r\nТурнирът ще бъде открит от 20.00 часа на 27 август на площад „Македония“. По традиция, парад ще представи участниците и техните треньори. Двубоите ще започнат от 09.00 часа на 28 август на стадиона в село Рилци, където на терена ще се срещнат отборите на ПФК „ЦСКА“ и ОФК „Пирин“. Елиминационната фаза, ще се проведе на 31 август, с начало от 09.00 часа на стадион „Христо Ботев“ в Благоевград. На 1 септември, само добрата игра на състезателите ще определи финалистите. За 7 и 8 място в турнира, футболната среща ще започне от 09.00 часа на стадион „Христо Ботев“. „Официалното закриване на едно от най-успешните и устойчиви спортни събития в календара на Община Благоевград ще започне от 22.00 часа. Много изненади и футболни страсти очакват всички почитатели на един от най-обичаните спортове в световен мащаб“, каза Станоева. \r\nЛора КАЛЧЕВА", "date": "2018.08.27", "title": "Благоевград: Осем отбора ще гостуват на Международния футболен турнир „Купите на Община Благоевград“"}
{"url": "http://www.focus-news.net/news/2018/08/27/2560279/ministar-nikolay-nankov-22-problemni-uchastaka-po-patya-kray-svoge-sa-konstatirani-prez-mart-i-yuli.html", "text": "22 проблемни участъка с дефекти са констатирани март месец от експертна група и втори път юли месец с констативен протокол, неподписан само от фирмата изпълнител на обекта, включително и в участъка с катастрофата. Това каза министърът на регионалното развитие и благоустройството Николай Нанков в предаването „Здравей България“ по  Нова ТВ . „Знам, че цялото общество очаква справедливост. Гарантирам и в лично качество, и в служебно, че справедливост ще бъде гарантирана и ще бъдат взети всички мерки МРРБ да подпомогне всички процесуално-следствени действия. За момента знаем 3-те възможни версии за инцидента. Една от тях е в хипотезата лоша пътна инфраструктура и по-специално лоша настилка. Ние ще дадем цялата необходима информация на колегите от прокуратурата и следствието, които респективно ще водят процесуално-следствените действия“, каза още той. \r\n„За спиране на пътя не можем да говорим. Това е второкласен път, който е пряка връзка между софийска област и северозападна България. Колегите от АПИ и „Пътна полиция“ са предприели действия по редуциране на скоростта. По настоящия договор, сключен 2011 г. и въведен 27 декември 2016 г. година, процедурите, които имат колегите от АПИ е да изискват съгласно Закона за устройство на територията гаранционните срокове и по договор и по наредба 4 за минималните гаранционни срокове. Решението за ползване с вписани клаузи отново уреждащи гаранционните срокове и ангажиментите на изпълнителите на пътя е всички констатирани дефекти да бъдат отстранени за сметка на фирмата изпълнител“, допълни той.  \r\n„От въвеждането в експлоатация на пътя, 2 години след реалното полагане на асфалта е приет от 20-членна Държавна приемателна комисия без нито една забележка. Няколко месеца след това, при зачестили ПТП-та в този участък, края на 2017 година колегите Областната дирекция на полицията, респективно от районното управление в Своге сигнализират Областно пътно управление, които уведомяват и Агенция „Пътна инфраструктура“ на база на което се поставя изцяло ново знаково стопанство. 22 проблемни участъка с дефекти са констатирани март месец от експертна група и втори път юли месец с констативен протокол, неподписан само от фирмата изпълнител на обекта, включително и в участъка с катастрофата. Срокът за изпълнение за отстраняване на дефектите е бил 15 август. На 19 август колегите от АПИ са били уведомени, че проблемите не са били отстранени. Когато в едни подобни отношения не могат да се решат нещата по административен начин, респективно се прилагат процедурите в съдебна инстанция. Безопасността е интердисциплинарна в случая. Всички длъжностни лица с действия и бездействия при подобна ситуация ще понесат своята отговорност“, заяви още министър Нанков.", "date": "2018.08.27", "title": "Министър Николай Нанков: 22 проблемни участъка са констатирани през март и юли по пътя край Своге"}
{"url": "http://www.focus-news.net/news/2018/08/27/2560284/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин и Община Кюстендил  „Зона Кюстендил” ще поставим акцент върху детските градини, работата през лятото и подготовката за новата учебна година. Наш събеседник ще бъде директорът на Дирекция „Култура, образование, младежки дейности и спорт” към Община Кюстендил Нели Петкова. С нея ще говорим за записването на децата в предучилищните групи, таксите, свободните места и осигуреността с медицински специалисти и медицински сестри. Темата ще продължим със зам.-директора на Детска градина „Слънце” в Кюстендил Соня Борисова, която ще разкаже повече за летните занимания на децата. Ще ви срещнем с Мила Иванова, началник на отдел „Планиране и подготовка на проекти” към Община Кюстендил. С нея ще говорим за започналите дейности по изграждане на Център за работа с деца на улицата. За грижата към децата и младежите със специфични заболявания ще ни разкаже Краси Ботева, управител на Дневен център за деца и младежи с умствени и физически увреждания „Вяра, надежда и любов” в Кюстендил. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2018.08.27", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2018/08/27/2560286/dobrich-prodalzhava-remontat-na-patnite-otsechki-dobrich-varna-i-dobrich-silistra.html", "text": "Продължава ремонтът на пътните отсечки Добрич-Варна и Добрич-Силистра, предаде кореспондентът на  Радио „Фокус” – Варна . Навсякъде движението е регулирано с пътни знаци. Срокът за приключване на ремонта по пътя за Варна е 30 ноември, а на другата отсечка – 22 септември. До 30 септември се ремонтира част от Околовръстния път на Добрич. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават и дейностите по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. В Добрич времето е слънчево и ясно, тихо е, температурата е 21 градуса.  \r\nЖулиета НИКОЛОВА", "date": "2018.08.27", "title": "Добрич: Продължава ремонтът на пътните отсечки Добрич-Варна и Добрич-Силистра"}
{"url": "http://www.focus-news.net/news/2018/08/27/2560285/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Повече от 40 години след смъртта на испанския лидер Франциско Франко, правителството на Социалистическата партия, оглавявано от премиера Педро Санчес започна сложен процес, който трябва да завърши с ексхумация на тленните останки на диктатора от монументалния комплекс „Долината на падналите“, пише  електронното издание на El Pais . \r\nВ петък кабинетът е приел поправки към Закона за историческата памет, с който се отменят текстовете, с които юридически се забранява ексхумацията. Щом бъде одобрен от парламента, декретът ще бъде подложен на историческо гласуване в Конгреса на страната. \r\n„Правителството одобри декрет, с който се внасят поправки в Закона от 2007 година (за историческата памет“, обяви вицепремиера Кармен Калво в рамките на пресконференция след заседание на министрите от правителството. „Декретът ще позволи ексхумация на тленните останки на диктатора Франциско Франко от мястото, където лежат жертвите от конфликта“, заяви тя, визирайки монументалния комплекс „Долината на падналите“. \r\n„Присъствието на гробницата на Франко там означава неуважение към мира на жетвите, които са погребани там“, продължи Калво. „Искаме да направим това, защото смятаме, че има още много какво да се направи по отношение на историческата памет в нашата страна. Няма нито една демокрация на международната сцена, с която бихме искали да се сравняваме, която е запазила ситуация като тази, в която сме в продължение на 40 години. Демокрацията не е съвместима с гробница, която почита паметта на Франко“. \r\nВицепремиерът заяви още, че семейството на Франко ще има две седмици да си вземе тленните останки на бившия диктатор и ако не успее, испанското правителство ще избере „почетно и уважително“ място, където да бъде препогребан. \r\nПопитана защо правителството е избрало да направи това сега, Калво отговори: „Ние сме закъснели с това, ние всички сме закъснели с това, но това правителство, оглавявано от Педро Санчес няма да закъснее. Имайте предвид, че Закона за историческата памет е от 2007 година“. \r\n„Ел Паис“ отбелязва, че десетки са се събрали на територията на „Долината на падналите“, за да протестират срещу решението на правителството. \r\nКонсервативната „Народна партия“ и дясноцентристката „Сиудаданос“ вече обявиха, че няма да подкрепят мярката. Но правителството е сигурно, че ще прокара поправката, защото се нуждае само от обикновено мнозинство в Конгреса и има принципната подкрепа на антисистемната партия „Подемос“, „Каталунското републиканско ляво“, „Демократическата партия на Каталуния“ и „Баската националистическа партия“. Заедно, те събират 177 гласа „за“, с един повече, отколкото им трябват. \r\nНо, отбелязва изданието, правителството ще трябва да преодолее потенциалното препятствие, поставено от Католическата църква. Тялото на Франко е погребано в базилика, света обител, теоретично под защитата на международно споразумение. Но от самото начало Църквата е благосклонна към инициативата на Санчес, който е разговарял с архиепископа на Мадрид Карлос Осоро и е получил уверение, че Църквата няма да възрази срещу това. \r\nОт „Народната партия“ обаче са заявили, че ще атакуват промените в Конституционния съд на основание, че не може да се използва декрет за внасяне на поправки в закони, защото това не е ситуация, която предполага нужда да се действа спешно. \r\n***  Министърът за Брекзит на Обединеното кралство Доминик Рааб заяви, че Великобритания ще настоява за прекратяването на свободата на движение на гражданите на страните-членки на Европейския съюз след излизането на страната от Съюза, пише  европейската редакция на Politico . \r\n„Не мисля, че свободата на движение ще остане и по-важното е, че премиера даде ясно да се разбере, че свободата на движение ще трябва да бъде прекратена“, заяви Рааб в интервю пред Sunday Times. \r\nПо неговите думи, сделката с ЕС за правото на достъп е свързана с търговското споразумение, което ще включва „разумна дискусия за визите, необходими за улесняване на търговията“. \r\nПопитан относно писмо, публикувано миналата седмица от министъра на финансите на Великобритания Филип Хамънд, в което той твърди, че Брекзит без споразумение може да намали брутния вътрешен продукт на Обединеното кралство с до 10%, Рааб посочи, че е „винаги внимателен спрямо всякакви предвиждания, защото повечето от тях са се оказали грешни“. \r\n„Политико“ уточнява, че настоящият министър за Брекзит преговаря с колегата си от ЕС Мишел Барние, след като беше назначен в началото на юли. \r\n*** Германия обяви, че ще се въздържи от депортации на китайското мюсюлманско, основно уйгурско, малцинство заради опасения за човешките им права, след като призна, че е изпратила обратно в Китай мъж от уйгурски произход по погрешка през април, пише  германската редакция на електронното издание The Local . \r\nВ случая, който се превърна в скандал по-рано този месец, обяснява изданието, германските власти признаха, че 22-годишният мигрант е депортиран в Китай от властите на Бавария заради административна грешка. \r\nАдвокатът на потърпевшия е заявил, че „няма признаци на живот“ от клиента му след експулсацията и той се страхува, че уйгурът е „арестуван“ от китайските власти. \r\n„До второ нареждане, ние ще се въздържаме да репатрираме уйгури и техните семекства“ обявиха от Министерството на вътрешните работи на Германия. \r\n„Високо критичната ситуация по отношение на човешките права, което се подчертава в доклад на Федералния офис за миграция и бежанци, е известна на германските власти от месеци“, заяви депутатът от „Зелените“ Маргарет Баузе и обяви, че има опасност за „живота и собствеността“ на уйгурите в Китай. \r\n***  Брекзит „без споразумение“ ще спести на Великобритания пари и ще им позволи да рестартират търговските си отношения с развиващите се страни, твърди британският професор по индустриална икономика Дейвид Патън в материал за британския евроскептичен ежедневник  The Daily Express , който Агенция „Фокус“ представя без редакторска намеса. \r\nМинистерството на финансите и неговите съюзници прекараха лятото опитвайки се да убедят всички, че напускането на ЕС без формално търговско споразумение ще доведе до икономически Армагедон. \r\nСлава богу, британската общественост е някак си ваксинирана срещу „Проект страх, втора глава“, благодарение на провалилите се прогнози за незабавна икономическа гибел от референдума. \r\nС това казано, перспективата за Брекзит без споразумение повдига практически въпроси, които имат нужда от внимателно планиране. \r\nМного от тях могат да бъдат решени чрез споразумения, преходни или обратното, между Европейския съюз и Великобритания, дори и в отсъствието на формално търговско споразумение. \r\nЧухме много малко неща за ползите от излизане без споразумение. \r\nЗаради голяма част от медиите и „BBC“ на човек може да му бъде простено за това, че мисли че излизането „без споразумение“ има само икономически минуси. Нищо не може да е по-далеч от истината. \r\nИзлизането от ЕС означава, че можем да определяме собствената си икономическа политика, разработвайки регулации в полза на Великобритания, вместо недемократичната Европейска комисия. \r\nТова ще ни позволи и да управляваме независима търговска политика, намалявайки митата върху много от нашите вносни стоки от държави извън ЕС (по този начин намалявайки и цените), докато помагаме на нашите износители да подобрят връзките си с бързо растящите икономики. \r\nМного от тези ползи ще бъдат трудно постижими при предложението от Чекърс на Тереза Мей и ще бъде отложено с поне две години, заради споразумението за преходен период. \r\nНо ако ЕС и Великобритания не постигнат споразумение тогава всички залози отпадат и можем да започнем да преследваме добрите страни на Брекзит дори по-рано от планираното. \r\nЩе можем да спестим и 39 милиарда паунда, които трябва да бъдат платени от Великобритания като част от формалното споразумение. Вместо това, тези пари могат да бъдат насочени към улесняването на прехода за бизнесите и за засилване на Националната здравна система и училищата. \r\nПравилно е да планираме за краткосрочния разрив, който предстои. \r\nНо също така нека да използваме света на възможностите, който ще бъде достъпен след това. И нека започнем минута след полунощ на 30 март 2019 година.", "date": "2018.08.27", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/08/27/2560288/plovdiv-lek-avtomobil-e-goryal-v-grada.html", "text": "Лек автомобил е горял в Пловдив, съобщи за  Радио „Фокус“-Пловдив  инсп. Цвятко Дешев, говорител на „Пожарна безопасност и зашита на населението“-Пловдив. В 06,47 часа е подаден сигнал за горящ лек автомобил, марка „Пежо 306“ на бул. „Македония“ 2. На мястото е изпратен един противопожарен екип, който е потушил огъня. Причината за възникването на пожара е късо съединение в моторното превозно средство. Вследствие на пламъците са изгорели двигателният отсек и предното стъкло. Няма пострадали хора. \r\nМария РУСЕВА", "date": "2018.08.27", "title": "Пловдив: Лек автомобил е горял в града"}
{"url": "http://www.focus-news.net/news/2018/08/27/2560291/vidin-dvizhenieto-po-pat-ii-14-vidin-kula-vrashka-chuka-e-ogranicheno-poradi-ukrepvane-na-svlachishte.html", "text": "Движението по път II-14 Видин – Кула – Връшка чука е ограничено поради укрепване на свлачище, съобщиха от  Областно пътно управление – Видин . Обходният маршрут се осъществява по съществуващо стар път в непосредствена близост до път II-14. Движението се регулира с вертикална сигнализация.  \r\nВъв Видин трафикът е интензивен в централната градска част, на входно-изходните артерии на града и по бул. \"Панония\".", "date": "2018.08.27", "title": "Видин: Движението по път II-14 Видин – Кула – Връшка чука е ограничено поради укрепване на свлачище"}
{"url": "http://www.focus-news.net/news/2018/08/27/2560289/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-28-avgust.html", "text": "„Софийска вода” временно ще прекъсне водоснабдяването в някои части на столицата на 28 август, съобщиха от пресцентъра на  водоснабдителното дружество . \r\nВъв връзка с подмяна на сградни водопроводни отклонения на ул. „Съединение“, с. Лозен, се налага спиране на водоподаването от 10:00 до 19:00 часа на клиентите на „Софийска вода”, живеещи в района на ул. „Кайгана“, ул. „Свети Свети Кирил и Методий“ , ул. „Еделвайс“, ул. „Бузлуджа“ и ул. „Съединение“. Района между ул. \"Съединение\", ул. \"Дъб\", ул.\"Къси дол\", ул.\"Акация“; ул. „Преслав“, ул. „Съединение“, ул. „Варовита“, ул. „Крушите“. Района между ул. „Съединение“, ул. „Васил Левски“. ул. „Могила“ и ул. „Теменуга“; ул. „Съединение“  от ул. „Лозен“ до АМ Тракия, м. Чикерица. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Съединение“ пред кметството. \r\nВъв връзка с извършване на строително-монтажни работи на ул. „Полк. Владимир Серафимов“, жк. „Младост“ 3, се налага спиране на водоподаването от 10:00 до 22:00 часа на клиентите на „Софийска вода”, живеещи в района на ул. „Филип Аврамов“, ул. „Полк. Владимир Серафимов“, ул. „Свето Преображение“, ул. „Жечо Гюмюшев“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 364.  \r\nВъв връзка с подмяна на сградно водопроводно отклонение на ул. 3, кв. „Враждебна“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на ул. 61, ул. 4, ул. 25, ул. 1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 3 №30. \r\nВъв връзка с подмяна на уличен водопровод на ул. „Без име“, кв. „Хиподрума“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на бл. 2 и бл. 9. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 9. \r\nВъв връзка с изграждане на сградно водопроводно отклонение на ул. „Велчо Атанасов“, кв. „Подуяне“, се налага спиране на водоподаването от 10:30 до 16:30 часа на клиентите на „Софийска вода”, живеещи в района на ул. „Марагидик“ от ул. „Велчо Атанасов“ до ул. „Петър Богдан“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велчо Атанасов“ №30. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.", "date": "2018.08.27", "title": "„Софийска вода” временно ще прекъсне водоснабдяването в някои части на столицата на 28 август"}
{"url": "http://www.focus-news.net/news/2018/08/27/2560292/varna-trafikat-po-republikanskata-patna-mrezha-na-teritoriyata-na-oblastta-se-osashtestvyava-normalno.html", "text": "Добри са условията за пътуване по републиканската пътна мрежа на територията на Варненска област, предаде репортер на  Радио „Фокус“ – Варна . Пътните настилки са сухи, видимостта е добра. Трафикът по републиканската пътна мрежа на територията на Варненска област се осъществява нормално. Полицейското присъствие е засилено с цел ограничаване на тежките пътни инциденти през летния сезон. В областта трафикът е интензивен от и към курортите край Варна. Натоварено е и по пътя Варна – Бургас. Движението в участък от пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. \r\nМарияна ВАЛЕНТИНОВА", "date": "2018.08.27", "title": "Варна: Трафикът по републиканската пътна мрежа на територията на областта се осъществява нормално"}
{"url": "http://www.focus-news.net/news/2018/08/27/2560293/sport-real-madrid-pobedi-zhirona-s-41.html", "text": "Реал Мадрид победи като гост Жирона с 4:1 в мач от втория кръг на испанската Примера дивисион и е с два успеха от два мача от началото на първенството. Домакините успяха да поведат в 17-ата минута, но впоследствие гостите отбелязаха четири гола и излязоха на първо място във временното класиране заедно с Барселона. В другите два мача от неделя Еспаньол победи Валенсия с 2:0, а Севиля и Виляреал завършиха при нулево равенство.", "date": "2018.08.27", "title": "Спорт: Реал Мадрид победи Жирона с 4:1"}
{"url": "http://www.focus-news.net/news/2018/08/27/2560294/pregled-na-osnovnite-temi-vav-varnenskiya-pechat.html", "text": "„53 млн. лв. са приходите от нощувки във Варненско“, е заглавие от първа страница в днешния брой на варненския вестник  „Черно море“ . Приходите от нощувки през юни 2018 г. в област Варна достигат 53.5 млн. лв., или с 4.1% повече в сравнение с юни 2017 година. Регистрирано е увеличение на приходите от чужди граждани – с 4.6% и намаление от български граждани – с 2.2%. „Варненският халколитен некропол гине“, допълва изданието. Варненският халколитен некропол гине. Мястото, където е открито най-старото обработено злато в света, е оставено от дълги години на произвола на съдбата, а природата бавно и методично го заличава. „Енергото инвестира 150 000 лв. в съоръжения във Вълчи дол и Калиманци“, е друга тема в броя. Електроразпределение-север реализира редица проекти за обновяване на електроснабдителните съоръжения на територията, обслужвана от дружеството. В област Варна екипите приключиха своята работа по рехабилитация на електроразпределителната мрежа в Калиманци и Вълчи дол. Рехабилитацията на стойност 150 000 лв. включи монтиране на 10 000 метра усукани изолирани проводници и 0 нови стълба, които вече захранват двете населени места. „Пилотът на малък самолет загина в инцидент при кацане в Балчик“, информира изданието. Летище „Балчик“ е затворено заради разбилия се там в петък двуместен самолет. При инцидента загина пилотът на летателната машина. Това е 52-годишният варненски бизнесмен Севдалин Вълнаров. Той е развивал своя бизнес в железопътния транспорт. „С 5 костеливи въпроса за бизнеса се заемат Морска камара и депутати“, информира още изданието. Проблемът с изоставените кораби е един от най-сериозните, с които се сблъсква морският ни бизнес през последните години. Новото е, че в момента Българска морска камара БМК се заема с конкретни мерки, които да помогнат за неговото решаване, като подготвя предложение за промяна на законодателството.", "date": "2018.08.27", "title": "Преглед на основните теми във варненския печат"}
{"url": "http://www.focus-news.net/news/2018/08/27/2560287/inzh-svetoslav-glosov-api-za-katastrofata-kray-svoge-mantinelata-ne-mozhe-da-spre-takav-tip-tovar.html", "text": "Мантинелата не може да спре такъв тип товар. Това каза председателят на Управителния съвет на Агенция „Пътна инфраструктура“ (АПИ) инж. Светослав Глосов в предаването „Тази сутрин“ по  бТВ  във връзка с тежката катастрофа край Своге. На въпрос с декоративна функция ли е мантинелата в участъка на тежкия инцидент, инж. Глосов заяви: „Тази мантинела е изпълнена съгласно проекта, това е урбанизирана територия, с намелена скорост на движение, има преди това тротоар и мантинела, чието предназначение не е да спира 40-тонен автомобил“.  Относно това, че участъкът се опасен , подавани са множество сигнали и не е ли било възможно мантинелата да се подсили,  инж. Глосов заяви, че при изпълнението на проекта инженерът определя технологията на изпълнение, така и приема ограничителните средства, материалите, които се използват.   \r\nТой поясни, че въз основа на сигнали, получени от органите на МВР, първите мерки, които АПИ е предприела е да предупреди за опасния участък на пътя – има ограничения на скоростта, указания, че пътят е хлъзгав и има опасност за ПТП. „Този път е в гаранцията, тя изтича тази година“, добави той. \r\n На въпрос защо АПИ или МРРБ не може да накара фирмата да извърши ремонт и 5 пъти се изпращат писма без отговор, инж. Глосов коментира:  „Към момента Агенцията е спазила всички процедури, които се изискват по закон. Следващата стъпка, която АПИ е предприела, е по съдебен ред да принуди фирмата“.  Той добави, че последният оглед на пътя е правен на 15 август. Инж. Глосов заяви, че 10 дни по-късно са получили отговор, че дефектите не са отстранени.  \r\nИнж. Глосов изказа съболезнования към близките на загиналите.", "date": "2018.08.27", "title": "Инж. Светослав Глосов, АПИ, за катастрофата край Своге: Мантинелата не може да спре такъв тип товар"}
{"url": "http://www.focus-news.net/news/2018/08/27/2560298/chez-uvedomyava-za-predstoyashti-prekasvaniya-na-elektrozahranvaneto-v-blagoevgradska-i-kyustendilska-oblasti.html", "text": "ЧЕЗ уведомява за предстоящи прекъсвания на електрозахранването в Благоевградска и Кюстендилска области, информират от пресцентъра на  дружеството . В Благоевград ще има прекъсване на електричеството на улиците „Андрей Ляпчев“, „Броди“, „Ветрен“, „Иван Михайлов“, „Пейо Яворов“, „Яне Сандански“, „Братя Иванови“, „Владо Черноземски“ и „Юрий Гагарин“. В Дупница ще има прекъсване на електрозахранването на улиците: „Бригадирска“, „Русалка“, „Теменуга“, „Фенерка“, „Здравец“, „Зелен път“, „Георги Димитров“, „Васил Демиревски“ и „Александър Стамболийски“. В община Кюстендил ще има прекъсване на електричеството в селата Берсин, Гърляно й Драгойчинци.", "date": "2018.08.27", "title": "ЧЕЗ уведомява за предстоящи прекъсвания на електрозахранването в Благоевградска и Кюстендилска области"}
{"url": "http://www.focus-news.net/news/2018/08/27/2560296/sliven-kmetat-stefan-radev-se-sreshtna-s-kmeta-na-ternopol-serhiy-nadal.html", "text": "Кметът на Тернопол Серхий Надал прие делегацията от Община Сливен, водена от кмета Стефан Радев. Бяха обсъдени въпроси, свързани със сътрудничеството между двете общини, които празнуват, освен празника на Тернопол, но също така и половин век от установяването на побратимените взаимоотношения. Това съобщиха от пресцентъра на  Община Сливен .  \r\nКметът Радев и Надал постигнаха съгласие, че е време за интензифициране на контактите. Има възможност за съвместно осъществяване на европейски проекти по програми отворени и достъпни за Украйна. \r\nКметът Радев отправи официална покана за гостуване на делегация от Тернопол за празника на Сливен –  Димитровден. \r\nСъщо така се ангажира с изпращане на покана до детски колектив от града да участие в следващото издание на Международния детски фолклорен танцов фестивал ,,Приятелство без граници” в Сливен. \r\nПо време на срещат Стефан Радев подари на Серхий Надал копие от златната тракийска маска, която се съхранява в Регионалния исторически музей на Сливен. \r\nКметът на Тернопол сподели още, че от двадесет години, в съвременната история на Украйна като независима държава, кмет на град Сливен не е посещавал Тернопол.", "date": "2018.08.27", "title": "Сливен: Кметът Стефан Радев се срещна с кмета на Тернопол Серхий Надал"}
{"url": "http://www.focus-news.net/news/2018/08/27/2560290/ministar-valentin-radev-mnogokratno-ru-svoge-e-podavalo-signali-za-otstranyavane-na-problemi-po-patya-na-koyto-stana-tezhkata-katastrofa.html", "text": "Многократно районното управление в Своге е подавало сигнали за отстраняване на проблеми по пътя, но фирмата изпълнител не е реагирала или поне не адекватно. Това каза министърът на вътрешните работи Валентин Радев в предаването „Тази сутрин“ по  бТВ  във връзка с тежката катастрофа край Своге. „Сигналите са били за чести катастрофи. Част от тях са били приети и от АПИ са реагирали. Скоростта от 50 км./ч. е станала 40 км./ч., а шофьорът е минал с 53 км./ч. в дъждовно време. Всичко опира пак до 3-те направления, споменати от прокурор Сотир Цацаров – какво е направил шофьорът, какви са пътищата и какво е превозното средство. МВР и АПИ са се обръщали към фирмата изпълнител за подобрение на пътя. Това не е направено“, каза още той. \r\n„Продължава разследването. Вчера бяхме при премиера и се съсредоточавахме да говорим какво можем да направим за да предотвратим подобни инциденти. Какво да подобрим в работата, за да не се случва тази война по пътищата“, допълни министър Радев.  \r\n„МВР има 4 подадени сигнала за този участък. След това АПИ са се обръщали към фирмата изпълнител многократно. Държавата в периода, когато има гаранции не може да направи нищо преди фирмата, иначе пада гаранцията. Миналата година 5 или 6 са катастрофите в този участък“, заяви Валентин Радев.", "date": "2018.08.27", "title": "Министър Валентин Радев: Многократно РУ-Своге е подавало сигнали за отстраняване на проблеми по пътя, на който стана тежката катастрофа"}
{"url": "http://www.focus-news.net/news/2018/08/27/2560297/kyustendil-bivshi-granichari-shte-provedat-sreshta-po-povod-72-godini-ot-sazdavaneto-na-granichni-voyski.html", "text": "Бивши граничари ще проведат среща по повод 72 години от създаването на „Гранични войски”. Това съобщиха за  Радио „Фокус” – Кюстендил  от Областната организация на Съюза на офицерите и сержантите от запаса и резерва. Срещата ще се проведе от 12.00 часа на площад „Генерал Иван Колев” в Кюстендил. В традиционната среща ще участват бивши служители на „Гранични войски” и на „Гранична полиция”, както и членове на създадения през 1995 година клуб „Граничар”. Структурата на „Гранични войски” е създадена през 1946 година. \r\nВенцеслав ИЛЧЕВ", "date": "2018.08.27", "title": "Кюстендил: Бивши граничари ще проведат среща по повод 72 години от създаването на „Гранични войски”"}
{"url": "http://www.focus-news.net/news/2018/08/27/2560300/pss-dinamichni-sa-usloviyata-za-turizam-v-planinite.html", "text": "Динамични са условията за туризъм в планините. Това съобщиха за  Агенция „Фокус“  от Планинска спасителна служба (ПСС) при БЧК. Температурите в планините варират между 10° и 15°. Има разкъсана облачност на повечето места. Духа тих до умерен вятър. В Пампорово работят 1,2 и 4-та линия на седалковия лифт. В Банско работи кабинковият лифт, а в Боровец Ситняковският. От ПСС уточняват, че условията за туризъм за сега са добри, но времето е динамично.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.27", "title": "ПСС: Динамични са условията за туризъм в планините"}
{"url": "http://www.focus-news.net/news/2018/08/27/2560295/d-r-ventsislav-mutafchiyski-nachalnik-na-vma-dvamata-postradali-pri-katastrofata-kray-svoge-nastaneni-v-lechebnoto-zavedenie-sa-bez-opasnost-za-zhivota.html", "text": "Двамата пострадали при катастрофата край Своге, настанени във ВМА, са без опасност за живота. Това каза д-р Венцислав Мутафчийски, началник на Военномедицинска академия, на брифинг за състоянието на пострадалите, настанени в лечебното заведение, предаде репортер на  Агенция \"Фокус\" . „От двамата единият е в по-тежко състояние - мъж на около 30 години. Той е с травма на главата и със счупване на черепа, мозъчна контузия, със счупване в областта на крайниците, на дясното рамо, доста сериозно белодробна контузия и счупване на 4 прешлена, без да е засегнат гръбначния мозък.  Намира се в стабилно състояние, в съзнание е, контактен и адекватен, с ясен спомен за случилото се. Предстои му серия от операции“, обясни д-р Мутафчийски. По думите му жената, настанена във ВМА след катастрофата, е с множество травми в областта на тялото и на главата, но без счупвания на костите и без засягане на жизненоважни органи. „Има минимална контузия на десния бял дроб, която не е животозастрашаваща и тя днес ще бъде преместена в конвенционално отделение“, уточни той. „Ако възстановяването й продължи по същия начин, може до края на седмицата да бъде изписана. За мъжа не мога да дам прогноза кога ще стане това“, посочи д-р Мутафчийски.  По думите му консилиум от най-различни специалисти ще се направи терапевтичен план кое е  най-приоритетно за пациента и кога ще се направят останалите операции. „На този етап бих казал, че състоянието му е средно тежко и няма опасност за живота му“, каза още д-р Мутавчийски, като уточни, че и жената е без опасност за живота.", "date": "2018.08.27", "title": "Д-р Венцислав Мутафчийски, началник на ВМА: Двамата пострадали при катастрофата край Своге, настанени в лечебното заведение, са без опасност за живота"}
{"url": "http://www.focus-news.net/news/2018/08/27/2560302/pss-dve-spasitelni-aktsii-sa-bili-provedeni-prez-vcherashniya-den-v-planinite-rila-i-pirin.html", "text": "Две спасителни акции са били проведени през вчерашния ден в планините Рила и Пирин. Това съобщиха за  Агенция „Фокус“  от Планинска спасителна служба (ПСС) при БЧК. От ПСС уточниха, че и двата инцидента са леки. При единия е оказана помощ на турист с наранено коляно в Рила планина в района на 7-те рилски езера, а при другият в района на връх Каменица в Пирин е оказана помощ на турист с наранен глезен. Участието от страна на ПСС е било за транспорт на пострадалите.", "date": "2018.08.27", "title": "ПСС: Две спасителни акции са били проведени през вчерашния ден в планините Рила и Пирин"}
{"url": "http://www.focus-news.net/news/2018/08/27/2560304/dobrich-dve-avarii-po-vodoprenosnata-mrezha-se-otstranyavat-v-grada.html", "text": "Две аварии по водопреносната мрежа се отстраняват в града – по улиците „Майор Векилски“ и „Иван Вазов“, по информация на ВиК - Добрич, предаде кореспондентът на  Радио „Фокус” – Варна . В областта поради отстраняване на аварии с нарушено водоподаване са в Район Добрич-селска - с. Стефаново, с. Росеново и с. Черна, в Район Балчик -  Вилна зона „Белите скали“, с. Тригорци и с. Църква, в Район Каварна - с. Поручик Чунчево, в Район Тервел - с. Орляк, в Район Генерал Тошево - ул. „Йордан Йовков“ в града, с. Пчеларово и с. Зограф, и в Район Крушари - с. Северци. От ВиК - Добрич съобщават също, че са предприети мерки за решаване на проблема с честото спиране на водоподаването в кв. „Рилци“ в Добрич. „Експлоатационното дружество е предприело мерки за поетапно решаване на проблемите с водоснабдяването в част от квартал „Рилци“, съобщи Николай Маразов, началник на район Добрич-градски. Проблемите се дължат на честите аварии по водопреносната мрежа, както и на завишената консумация на вода през летните месеци, особено нощем, когато хората обикновено поливат градинските стопанства. Авариите по трасето са почти ежедневни, което налага спирането на водата до отстраняването им. Всеки ден екипи на дружеството работят по отстраняване на най-малко една авария в района. През миналата седмица са монтирани режимни кранове в квартала. Чрез тях се понижава налягането на водата в едната му част, за да се завиши в другата. „Ефект има, резултатът е видимо по-добър, но той е частичен и не е това, което трябва да бъде и което гражданите очакват“, коментира Николай Маразов. Уверението е, че са предприети и други стъпки, благодарение на които се очаква нормализиране на водоподаването в квартала. \r\nЖулиета НИКОЛОВА", "date": "2018.08.27", "title": "Добрич: Две аварии по водопреносната мрежа се отстраняват в града"}
{"url": "http://www.focus-news.net/news/2018/08/27/2560301/deneshen-makedoniya-edi-rama-priema-premierite-na-stranite-ot-zapadnite-balkani-v-drach-ne-se-znae-dali-ana-barnabich-shte-prisastva.html", "text": "Албанският премиер Еди Рама в понеделник в град Драч ще бъде домакин на неформалната среща на премиерите от страните в Западните Балкани, на която ще присъства и европейският комисар за разширяване и съседска политика Йоханес Хан, пише  електронното издание на вестник „Денешен“ . \r\nУчастие в мероприятието ще вземат македонският премиер Зоран Заев, председателят на Съвета на министрите на БиХ Денис Звиздич, черногорският премиер Душко Маркович, премиерът на Косово Рамуш Харадинай и председателят на Европейската банка за възстановяване и развитие (ЕБВР) Сума Чакрабарти. Все още не е потвърдила своето участие премиерът на Сърбия Ана Бърнабич, отбелязва вестникът. \r\nВ съобщението от кабинета на Рама се казва, че теми на срещата ще бъдат общата визия за стратегията за интеграция в Европейския съюз, укрепването на регионалната икономическа зона, договорът за роуминг и започване на разговори за реципрочно признаване на академическите и професионални квалификации. \r\nСрещата ще се проведе в правителствената резиденция в Драч и трябва да започне в 10:00 часа (11:00 българско време), докато по обяд е обявена съвместна пресконференция на премиерите и Хан. \r\nСпоред албанските медии, тази среща се провежда в момент, когато диалога между Белград и Прищина е навлязъл в „гореща фаза“ за корекция на границите и която трябва да завърши с признаване на независимостта на Косово от страна на Сърбия. \r\nПървата неформална среща на премиерите от Западните Балкани, припомня „Денешен“, се проведе миналата година на 26 август отново в Драч. На нея, освен комисаря Хан, присъства и заместник-председателят на Световната банка за Европа и Азия Сирил Милер. \r\nПревод и редакция:", "date": "2018.08.27", "title": "„Денешен“ (Македония): Еди Рама приема премиерите на страните от Западните Балкани в Драч, не се знае дали Ана Бърнабич ще присъства"}
{"url": "http://www.focus-news.net/news/2018/08/27/2560299/boyko-ranovski-iaaa-prez-septemvri-shte-vnesem-v-parlamenta-tekstove-reglamentirashti-zadalzhenieto-avtobusite-da-badat-oborudvani-s-kolani.html", "text": "Законодателните текстове, които касаят коланите при пътуване вече са изготвени, през месец септември ще бъдат внесени в Народното събрание. Това каза в предаването „Здравей България“ по  Нова телевизия   Бойко Рановски изпълнителният директор на Изпълнителна агенция „Автомобилна администрация“ (ИААА). По думите му на заседанието, което се е провело вчера в Министерски съвет е присъствал и Халил Летифов, председател на Комисията по транспорта към Народното събрание. “Въпросът за коланите е много важен, той се поставя всеки път след всеки тежък инцидент и мисля, че вече няма място за отстъпление, трябва да се смени законодателство, вече има изготвени текстове от Министерството на транспорта, информационните технологии и съобщенията и Изпълнителната агенция „Автомобилна администрация“, посочи той. Рановски допълни, че през месец септември тези текстове ще бъдат внесени в Народното събрание. „Автобусите произведени преди 2006г. нямат задължение за монтиране на обезопасителни колани, но след 2006г. в автобусите вече има оборудвани колани и пътниците са задължени да ги използват“, коментира той.  Рановски поясни, че с промените в Закона за автомобилните превози ще се стигне до промяна, защото сигурността и безопасността на пътниците е най-важна. „На автобуси, които не са пригодени за окачване на колани, ще им бъдат сменени седалките“, уточни той. По думите му в страната има регистрирани 23 хил. автобуса, но от тях не всички са лицензирани за извършване на превоз, като от тях може да има и автобуси, които вече не се ползват. Той обясни, че около 15 хил. от тях са с първа регистрация преди 2006г.   \r\nНа въпрос след като Агенция „Пътна инфраструктура“, която е стопанин на конкретната отсечка София-Своге уведомява изпълнителната фирма на пътя за нередности и след като тази фирма не предприема действия може ли КАТ да затвори пътя, за да не се стига до инциденти, той каза, че е възможно със съгласуване между Агенция „Пътна инфраструктура“ и „Пътна полиция“. „Тази отсечка е много натоварена има изключително голям трафик особено през почивните дни и е един от опасните участъци в страната“, посочи още той. Според него след като се установи, че дадена част от пътя има някакъв проблем може да се ограничи позволената скорост в този  участък.", "date": "2018.08.27", "title": "Бойко Рановски, ИААА: През септември ще внесем в парламента текстове, регламентиращи задължението автобусите да бъдат оборудвани с колани"}
{"url": "http://www.focus-news.net/news/2018/08/27/2560306/varna-250-uchiteli-i-spetsialisti-uchastvat-v-seminar-za-izvanklasnite-i-izvanuchilishtnite-deynosti-kray-grada.html", "text": "250 учители и специалисти участват в семинар на тема „Извънкласните и извънучилищните дейности – за устойчиво качествено обучение, възпитание и развитие на децата и учениците“, който се провежда край Варна. Това съобщиха  организаторите  на събитието. Форумът се организира в навечерието на новата учебна година от Синдиката на българските учители, съвместно с Фондация „Устойчиво развитие за България” и Санаторно-оздравителния комплекс „Камчия”. Събитието, което е под патронажа на Министерство на образованието и науката на България, продължава до 31 август. Форумът е заключителна част от едноименния конкурс на тема „Гражданското образование – формиране на ценностни нагласи у младото поколение” и се провежда за пета поредна година в „Камчия“ по инициатива на Синдиката на българските учители и Фондация „Устойчиво развитие за България“. В конференцията ще се включат 250 учители и специалисти, работещи в сферата на извънкласната дейност – от детската градина до дванадесети клас. Сред тях са представители на центровете за личностно развитие и приобщаващото образование, директори, експерти по образование, научни работници, преподаватели и студенти от педагогически факултети на висши училища у нас и чужбина. Те обобщават и мултиплицират добрия педагогически опит, изразяват лична позиция и ще предложат авторски решения на въпросите, свързани с дейностите по интереси, които формират ценностни нагласи у младото поколение чрез гражданското образование в системата на предучилищното и училищното образование. Участниците ще проведат и дискусия „Гражданското образование в политиките на СБУ”, кръгла маса: „Възпитание, превенция и анимация чрез изкуство“, творческите работилници „Да играем „Боче“ и „Хайде на хорото”. \r\nКулминация на събитието ще бъде тържествената церемония по награждаването на отличените в конкурса лично от Красимир Вълчев, министър на образованието и науката, която ще се проведе на 30 август 2018 г. от 15.00 ч. в актовата зала на Учебно-възпитателния център „Юрий Гагарин“.", "date": "2018.08.27", "title": "Варна: 250 учители и специалисти участват в семинар за извънкласните и извънучилищните дейности край града"}
{"url": "http://www.focus-news.net/news/2018/08/27/2560305/sarajevo-times-sergey-lavrov-shte-otkrie-stroitelstvoto-rusko-srabski-tsentar-v-banya-luka-na-17-septemvri.html", "text": "Министърът на външните работи на Русия Сергей Лавров ще пристигне на посещение в административния център на Република Сръбска (РС) (сръбската част на Босна и Херцеговина (БиХ)) на 17 септември, обяви президентът на РС Милорад Додик, пише  електронното издание Sarajevo Times . \r\nПо думите на Додик, Лавров ще присъства заедно с ръководството на РС и представители на сръбската и руската църква на освещаването и откриването на строителството на „Руско-сръбски център“, който ще бъде издигнат в Баня Лука. \r\nПрезидентът на федералната област припомни, че правителството на РС е отделило 3 милиона конвертируеми марки (еднаква стойност с българския лев) за построяването на центъра и покани всички да се съберат в града на този ден. \r\n„Това е възможност за нас да потвърдим важното ни приятелство с Руската Федерация“, отбеляза Додик и покани всички в Баня Лука. \r\nПревод и редакция:", "date": "2018.08.27", "title": "Sarajevo Times: Сергей Лавров ще открие строителството „Руско-сръбски център“ в Баня Лука на 17 септември"}
{"url": "http://www.focus-news.net/news/2018/08/27/2560303/umbal-sv-anna-ostava-s-opasnost-za-zhivota-52-godishna-zhena-postradala-pri-katastrofata-kray-svoge.html", "text": "Всички шестима пострадали от катастрофата до Своге, хоспитализирани в УМБАЛ \"Св. Анна\"-София АД са стабилизирани и за тях се грижат в КАИЛ на болницата (Реанимация). Това съобщиха от пресцентъра на  УМБАЛ \"Св. Анна\"-София АД . Все още с опасност за живота е 52-годишна жена.", "date": "2018.08.27", "title": "УМБАЛ \"Св. Анна\": Остава с опасност за живота 52-годишна жена, пострадала при катастрофата край Своге"}
{"url": "http://www.focus-news.net/news/2018/08/27/2560307/kyustendil-devet-prepodavateli-se-tarsyat-za-uchilishtata-v-dupnitsa-i-regiona.html", "text": "Девет преподаватели се търсят за училищата в Дупница и региона. Това съобщи за  Радио „Фокус” – Кюстендил  Наташа Илиева, директор на Дирекция „Бюро по труда” – Дупница. Търсят се преподаватели по английски език, география, икономика и история и цивилизация. Част от учебните заведения са обявили свободни места за учители по математика, химия и биология, учител по теоретична обучение по професия електротехник. Има свободни места за преподаватели по история и география, математика и физика, български език и литература, както и по физическо възпитание и спорт. Част от местата са за лекторски часове. Преподаватели търсят училища от Дупница, Бобов дол, село Самораново. \r\nВенцеслав ИЛЧЕВ", "date": "2018.08.27", "title": "Кюстендил: Девет преподаватели се търсят за училищата в Дупница и региона"}
{"url": "http://www.focus-news.net/news/2018/08/27/2560308/burgas-otkradnat-e-meden-provodnik-na-stoynost-10-000-lv-polozhen-za-instalatsiya-v-uchilishte.html", "text": "Откраднат е меден проводник на стойност 10 000 лв., положен за инсталация в училище “Васил Левски” в Бургас. Това съобщиха от  ОДМВР-Бургас.  Служители от Четвърто Районно управлениe са установили кражбата на съоръжението, което било планувано за изграждане към нов корпус в училището.  Образователното заведение е разположено в кв. “Горно Езерово”.  \r\nЛицето, което е извършило престъплението е криминално проявен и осъждан 34-годишен мъж, който  е направил пълни самопризнания и заявил, че е предал проводника на вторични суровини. Той е приведен в бургаския затвор за изтърпяване на наказание - лишаване от свобода.", "date": "2018.08.27", "title": "Бургас: Откраднат е меден проводник на стойност 10 000 лв., положен за инсталация в училище"}
{"url": "http://www.focus-news.net/news/2018/08/27/2560311/vidin-silen-dazhd-vali-na-mesta-po-glaven-pat-e-79-v-oblastta.html", "text": "Силен дъжд вали на места по главен път Е-79 във Видинска област, каза за  Радио „Фокус“ – Видин  дежурният от Областно пътно управление – Видин. Пътните настилки са мокри, на места край канавките има образували се огромни локви и автомобилите трябва да преминават със съобразена скорост. Трафикът е насочен от и за \"Дунав мост 2\", като пътуват предимно тежкотоварни автомобили. \r\nАнна ЛОЗАНОВА", "date": "2018.08.27", "title": "Видин: Силен дъжд вали на места по главен път Е-79 в областта"}
{"url": "http://www.focus-news.net/news/2018/08/27/2560313/nivoto-na-reka-dunav-kray-oryahovo-e-12-sm-ponizhenieto-za-poslednoto-denonoshtie-e-s-5-sm.html", "text": "Нивото на Дунав в началото на българския участък на реката при Ново село за последното денонощие се е понижило с 13 см, водният стоеж е 30 см, съобщиха от местната  Хидрометеорологична станция . Нивото на реката край Видин е 86 см, регистрираното понижение е от 8 см. Край Лом през последното денонощие понижението в нивото на реката е със 7 см,  водният стоеж е 106 см. Нивото на реката край Оряхово  е 12 см, там е регистрирано понижение за последното денонощие от 5 см. Температурата на водата край Ново село е 26,1 градуса,  край Оряхово е 26,6 градуса.", "date": "2018.08.27", "title": "Нивото на река Дунав край Оряхово е 12 см, понижението за последното денонощие е с 5 см"}
{"url": "http://www.focus-news.net/news/2018/08/27/2560312/smolyan-narusheno-e-vodosnabdyavaneto-v-selata-voykova-laka-i-barchevo-v-obshtina-rudozem-zaradi-avariya-na-dovezhdasht-vodoprovod.html", "text": "Поради авария на довеждащ водопровод „Витина“ за Рудозем“, днес е нарушено водоснабдяването в селата Войкова лъка и Бърчево. Това съобщиха от  водоснабдителното дружество в Смолян .", "date": "2018.08.27", "title": "Смолян: Нарушено е водоснабдяването в селата Войкова лъка и Бърчево в община Рудозем заради авария на довеждащ водопровод"}
{"url": "http://www.focus-news.net/news/2018/08/27/2560314/veliko-tarnovo-osvezhavat-patnata-markirovka-v-grada.html", "text": "Освежават хоризонталната пътната маркировка във Велико Търново, предаде репортер на  Радио „Фокус“ – Велико Търново . Изпълнител на дейността е общинско дружество „Организация на движението, паркинги и гаражи” ЕООД. Приоритетни са пешеходните пътеки, които са с най-голям интензитет на пешеходно движение. С освежена маркировка вече са участъци от бул. „България“, „Никола Габровски“, както и прилежащите им кръстовища. След това ще се премине към маркировката край учебни заведения, детски градини и ясли. Поетапно ще бъдат обхванати и останалите пътеки в града. На етапи ще се освежат първо главните транспортни артерии, а в последствие и улиците с по-слабо натоварване. \r\nМария НЕДЕВА", "date": "2018.08.27", "title": "Велико Търново: Освежават пътната маркировка в града"}
{"url": "http://www.focus-news.net/news/2018/08/27/2560316/nimh-vsledstvie-na-valezhi-sa-vazmozhni-kratkotrayni-povisheniya-na-rekite-v-tseliya-zapadnobelomorski-baseyn.html", "text": "Вследствие на валежи са възможни краткотрайни повишения на реките в целия Западнобеломорски басейн, сочи справка на сайта на  Националния институт по метеорология и хидрология . Утре и на 29 август речните нива в басейна ще се понижават или ще останат без съществени изменения, като утре все още ще има незначителни повишения в долните части на реките Струма и Места, вследствие оттичане. Водните количества ще бъдат под праговете за внимание.", "date": "2018.08.27", "title": "НИМХ: Вследствие на валежи са възможни краткотрайни повишения на реките в целия Западнобеломорски басейн"}
{"url": "http://www.focus-news.net/news/2018/08/27/2560320/kyustendil-v-dupnitsa-zapochva-podmyanata-na-nad-sedem-kilometra-vodoprovod.html", "text": "В Дупница започва подмяната на над седем километра водопровод. Това съобщи за  Радио „Фокус” – Кюстендил  Христо Апостолов, пресаташе на Община Дупница. Дейностите започват от района на бившата Транспортна болница. Средствата за подмяната на подземната инфраструктура са осигурени от страна на Община Дупница. Подмяната на водопровода ще започне от ул. „Отец Паисий“ в посока Основно училище „Св.Паисий Хилендарски“, следват улиците „Седма Рилска дивизия“, и“Велико Търново“. „При спиране на водата – живущите ще бъдат своевременно уведомявани, но са възможни и непредвидени такива при аварии по време на изкопните дейности”, каза Христо Апостолов. Предвидени са обходни маршрути за автомобилите. \r\nВенцеслав ИЛЧЕВ", "date": "2018.08.27", "title": "Кюстендил: В Дупница започва подмяната на над седем километра водопровод"}
{"url": "http://www.focus-news.net/news/2018/08/27/2560317/sport-neymar-se-e-saglasil-da-premine-v-real-madrid.html", "text": "Нападателят на Пари Сен Жермен и националния отбор на Бразилия Неймар се е съгласил да премине в испанския гранд Реал Мадрид, съобщи порталът Football Espana. Ръководството на клуба вече е договорило условията на контракта с 26-годишния бразилец. Очаква се футболиста да премине в мадридския клуб през лятото на 2019 година, а трансфера ще е на стойност рекордните 300 милиона евро. Неймар стана футболист на ПСЖ през 2017 година, преминавайки от Барселона за рекордните 222 милиона евро.", "date": "2018.08.27", "title": "Спорт: Неймар се е съгласил да премине в Реал Мадрид"}
{"url": "http://www.focus-news.net/news/2018/08/27/2560318/blagoevgrad-kmetat-na-bansko-georgi-ikonomov-be-gost-na-sabora-v-selo-gostun.html", "text": "Кметът на Банско Георги Икономов, председателят на общинския съвет, Петър Баряков, и кметовете на населените места в общината, бяха гости на земляческата среща – събор в село Гостун. Тя се провежда на всеки три години в близост до параклиса „Св. Георги” над селото и събира стотици родственици и земляци, за да си спомнят за родните места и да празнуват заедно. Това съобщиха от пресцентъра на  Община Банско . Гостите присъстваха на църковна служба в малкия параклис на селото, след което бе осветен курбан за здраве. \r\n„Радващо е, че това малко китно село успява да събере своите земляци, за да не забравят своя род. Добрите срещи, хубавите български традиции, фолклора, са корените, които ни правят силни. Пожелавам весел празник и здраве във всеки дом“ отправи своя поздрав към земляците Икономов. \r\nЗа доброто настроение на събора се погрижиха възпитаниците на Атанас Янчовичин – „младите” „Бански старчета”, женска фолклорна група „Изворите” – с. Гостун и гост-изпълнителя Атанас Драгунин.", "date": "2018.08.27", "title": "Благоевград: Кметът на Банско Георги Икономов бе гост на събора в село Гостун"}
{"url": "http://www.focus-news.net/news/2018/08/27/2560321/miroslav-stoyanov-od-mvr-pazardzhik-zasileno-politseysko-prisastvie-se-osashtestvyava-tselogodishno-po-riskovite-patni-otsechki-v-oblastta.html", "text": "Няколко са рисковите пътни отсечки в област Пазарджик, като по-голямата част от тях се намират в планинската част на региона, каза за  Радио „Фокус” – Пазарджик  Мирослав Стоянов, говорител на ОДМВР-Пазарджик. Най-натоварен през цялата година е главен път I-8 от Пловдив през Пазарджик за Белово и Костенец. Там се шофира с висока скорост и често се пренебрегват скоростните ограничения на кръстовищата за малките населени места. Друг рисков участък е пътят Белово-Юндола, който през по-голямата част от зимата е затворен за автомобили с тегло над 10 тона, тъй като е с множество опасни завои и при поледица има опасност от инциденти. Другите рискови пътни участъци са планинските направления Варвара-Велинград, Велинград-Сърница и Батак –Доспат. Част от трасето на автомагистрала „Тракия“ е в планински участък – от тунела „Траянови врата” до пътен възел Калугерово. В този участък на главния път превишаването на скоростните ограничения и несъобразяването с метеорологичните условия, особено през зимата, стават причина за инциденти. Основните рискови участъци в Пазарджишко са в планинската част и предимно в районите на мостове и виадукти, където са съсредоточени и повече патрули на КАТ „Пътна полиция“. Особен контрол се извършва върху спазването на скоростните ограничения, както и на изправността на МПС през зимните месеци. \r\nАлбена ЖИЛЕКОВА", "date": "2018.08.27", "title": "Мирослав Стоянов, ОД МВР-Пазарджик: Засилено полицейско присъствие се осъществява целогодишно по рисковите пътни отсечки в областта"}
{"url": "http://www.focus-news.net/news/2018/08/27/2560310/umbal-tsaritsa-yoana-isul-sastoyanieto-na-shofyora-na-avtobusa-pri-intsidenta-kray-svoge-e-stabilno-bez-opasnost-za-zhivota.html", "text": "Състоянието на шофьора на автобуса при инцидента край Своге е стабилно, без непосредствена опасност за живота. Това съобщиха за  Агенция „Фокус“ от пресцентъра на  УМБАЛ „Царица Йоана“- ИСУЛ . За момента той остава под хоспитализация. Все още не се знае кога точно ще бъде неговото изписване.  \r\nДаяна ДЮЛГЕРОВА", "date": "2018.08.27", "title": "УМБАЛ „Царица Йоана“- ИСУЛ: Състоянието на шофьора на автобуса при инцидента край Своге е стабилно, без опасност за живота"}
{"url": "http://www.focus-news.net/news/2018/08/27/2560319/chetiri-zheni-postradali-pri-katastrofata-kray-svoge-vse-oshte-sa-s-opasnost-za-zhivota-obzor.html", "text": "Четири жени, пострадали при катастрофата край Своге, все още са с опасност за живота – три от тях са настанени в УМБАЛСМ „Н. И. Пирогов“ и една в УМБАЛ \"Св. Анна“.  \r\nИзпълнителният директор на  „Пирогов“  проф. д-р Асен Балтов обясни, че на някои от настанените в лечебното заведение им предстоят операции. Там са приети общо шестима от пострадалите при инцидента. „Пациентката, която е в неврохирургия ще бъде допълнително изследвана и най-вероятно й предстои оперативна интервенция в областта на лицевите кости. Останалите 3-ма пациентки остават в същото тежко общо състояние, с опасност за живота. Те са на командно дишане, но все пак доброто е, че остават стабилни – няма колебания и не се нуждаят от допълнително подпомагане на сърдечната дейност“, заяви проф. Балтов.  \r\nВсички шестима пострадали от катастрофата до Своге, хоспитализирани в  УМБАЛ \"Св. Анна\"-София АД  са стабилизирани и за тях се грижат в реанимацията на болницата, съобщиха от пресцентъра на лечебното заведение. Все още с опасност за живота е 52-годишна жена. \r\nДвамата пострадали при катастрофата край Своге, настанени във ВМА, са без опасност за живота, информира д-р Венцислав Мутафчийски, началник на  Военномедицинска академия.  „От двамата единият е в по-тежко състояние - мъж на около 30 години“, обясни д-р Мутафчийски, като уточни, че пациентът е с множество травми, но е в съзнание и контактен. По думите му консилиум от най-различни специалисти ще направи терапевтичен план кое е най-приоритетно за него и кога ще се направят останалите операции. Д-р Мутафчийски отбеляза, че жената, настанена във ВМА след катастрофата, е без счупвания на костите и засягане на жизненоважни органи и може да бъде изписана до края на седмицата.  \r\nОт пресцентъра на  УМБАЛ „Царица Йоана“- ИСУЛ  съобщиха, че състоянието на шофьора на автобуса е стабилно, без непосредствена опасност за живота. За момента той остава под хоспитализация. Все още не се знае кога точно ще бъде неговото изписване.", "date": "2018.08.27", "title": "Четири жени, пострадали при катастрофата край Своге, все още са с опасност за живота (ОБЗОР)"}
{"url": "http://www.focus-news.net/news/2018/08/27/2560322/burgas-mazh-e-zaginal-pri-katastrofa-v-blizost-do-s-preobrazhentsi.html", "text": "Мъж е загинал след пътен инцидент, вследствие на неспазена дистанция, в близост до с. Преображенци, общ. Руен. Това съобщиха от пресцентъра на  ОДМВР-Бургас . Вчера около 16.55 часа на около 6 км от с. Преображенци, общ. Руен, водачът на лек автомобил с бургаска регистрация – Ю.М., 42-годишен от с. Преображенци, поради неспазване на дистанция, застига и блъска отзад лек автомобил с бургаска регистрация, управляван от 75-годишния П.К. от с. Гюльовца, който от инерцията поднася и напускайки платното за движение, се блъска странично в крайпътно дърво. От произшествието на място загинал водачът на лекия автомобил - П.К., а е ранен спътникът му – С.А., 42-годишен от с. Гюльовца. Прегледан е в УМБАЛ – Бургас и освободен за домашно лечение, без опасност за живота.", "date": "2018.08.27", "title": "Бургас: Мъж е загинал при катастрофа в близост до с. Преображенци"}
{"url": "http://www.focus-news.net/news/2018/08/27/2560326/veliko-tarnovo-s-4-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 4 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 58 см, а температурата на водата 26.8 градуса. Купеста и купесто дъждовна облачност ще се развива първо в западните, а след това и в останалите части от поречието на Дунав днес. Очакват се краткотрайни валежи с гръмотевици. Ще духа до умерен северозападен вятър. Максималните температури ще са около 25° –  28°.", "date": "2018.08.27", "title": "Велико Търново: С 4 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/27/2560324/blagoevgrad-nad-polovin-ton-marihuana-e-otkrita-v-zemlishte-na-s-churilovo-obsht-petrich.html", "text": "На 24 август в обезлесен участък на Държавен горски фонд в местността „Стойчевското“, землище на с. Чурилово, общ.Петрич, от полицейски служители на РУ-Петрич, са намерени около 482 броя зелени, тревисти растения. След направен полеви тест същите са реагирали положително на марихуана с общо тегло около 578,4 килограма. Това съобщиха от  ОДМВР-Благоевград . По случая е образувано досъдебно производство.", "date": "2018.08.27", "title": "Благоевград: Над половин тон марихуана е открита в землище на с. Чурилово, общ. Петрич"}
{"url": "http://www.focus-news.net/news/2018/08/27/2560325/plovdiv-zhitelite-na-chetiri-sela-v-oblastta-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии по водопроводната мрежа. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода днес са населените места Конуш, Тюркмен, Болярино и Черноземен. С нарушено водоподаване днес са и живущите в района на околовръстния път на село Белащица. Не е посочен краен срок за възстановяване на нормалното водоподаване в засегнатите населени места. \r\nЕкипите отстраняват и аварии също на ул. „Стръмна“ в град Куклен, на ул. „Бор“ в град Първомай и на ул. „Липите“ в град Баня. Засегнати са домакинствата в близост до възникналите аварии. Без вода до 17.00 часа ще бъдат и живущите в района на улиците „Рогошко шосе“ и „Капитан Райчов в град Пловдив, също заради възникнали аварии. \r\nТони МИХАЙЛОВ", "date": "2018.08.27", "title": "Пловдив: Жителите на четири села в областта са с нарушено водоподаване заради аварии"}
{"url": "http://www.focus-news.net/news/2018/08/27/2560327/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Външният министър на Косово Беджет Пацоли има намерение да се срещне със съветника по национална сигурност на американския президент Джон Болтън по повод неотдавнашното му изявление, че не изключва размяна на територии, ако Белград и Прищина се договорят за това, пише  електронното издание на най-тиражирания сръбски вестник Telegraf . \r\nТова изказване разстрои Прищина, коментира изданието, чиито политици, преди всичко премиера Рамуш Харадинай и Хашим Тачи, не могат да се разберат между себе си кое е приемливо, а Харадинай предупреди Тачи, че е възможно единствено сливане на Прешевската долина с Косово, но не и разделяне на Косово. \r\nПацоли, според неговия кабинет, иска да се срещне с Болтън следващата седмица. \r\nДумите на Болтън, казва косовският външен министър, според цитата на сръбския „Телеграф“, трябва да се разбират „в контекста на отговорността, която Прищина трябва да проеме върху себе си по евроатлантическия път“, но без да обяснява какво точно мисли. \r\nВ интервю за прищинската телевизия Т7, Пацоли бе категоричен, че САЩ са „ключов и доживотен партньор“ на Косово и че ще говори с Болтън за това, как да се засили сътрудничеството между двете страни. \r\nВъншният министър, както съобщават от неговия кабинет, иска среща с Болтън следващата седмица. Както казват от там, той е в постоянна координация с американските и европейските съюзници, които подкрепят диалога. \r\nОсвен това, Пацоли призова Уругвай да преразгледа решението си и да признае Косово като независима държава, отбелязва „Телеграф“. \r\nЧе албанците са се „уплашили“ от изказването на Болтън, коментира изданието, се доказва от реакцията на някои представители на косовските институции, които бяха убедени, че имат безусловната поддръжка на Америка по въпроса за независимостта на Косово. Един от тях – кметът на Южна Митровица и заместник-председател на „Алианса за бъдещето на Косово“ Аджим Бахтири, призова за свикване на извънредно заседание на парламента в Прищина, на който да се вземе решение за забрана на каквито и да е преговори в Брюксел за размяна на територии. \r\n„Ако правителството не блокира инициативата за промяна на границите, то през следващите месеци рискува да се стигне до големи протести, които аз ще подкрепя силно. Призовавам парламента на Косово да проведе извънредно заседание и да реши да забрани да се преговаря за размяна на територии в Брюксел. Ако в Брюксел се появи темата за промяна на границите и размяна на територии, Митровица няма да се мирно и да гледа раздела“, предупреди Бахтири. \r\nСъгласно думите на политическия анализатор Бранко Радун пред „Телеграф“, това е ясно доказателство, че работите не вървят така, както са очаквали албанците и такива реакции са очаквани. \r\n„Администрацията на Тръмп иска по някакъв начин да затвори този въпрос на балканите и е готова да приеме някакъв компромис между страните. Това е първият случай, в който такова силно послание идва от върха на американската администрация“, е обяснил Радун пред изданието. \r\n*** Министърът на външните работи на Русия Сергей Лавров ще пристигне на посещение в административния център на Република Сръбска (РС) (сръбската част на Босна и Херцеговина (БиХ)) на 17 септември, обяви президентът на РС Милорад Додик, пише  електронното издание Sarajevo Times . \r\nПо думите на Додик, Лавров ще присъства заедно с ръководството на РС и представители на сръбската и руската църква на освещаването и откриването на строителството на „Руско-сръбски център“, който ще бъде издигнат в Баня Лука. \r\nПрезидентът на федералната област припомни, че правителството на РС е отделило 3 милиона конвертируеми марки (еднаква стойност с българския лев) за построяването на центъра и покани всички да се съберат в града на този ден. \r\n„Това е възможност за нас да потвърдим важното ни приятелство с Руската Федерация“, отбеляза Додик и покани всички в Баня Лука. \r\n*** Албанският премиер Еди Рама в понеделник в град Драч ще бъде домакин на неформалната среща на премиерите от страните в Западните Балкани, на която ще присъства и европейският комисар за разширяване и съседска политика Йоханес Хан, пише  електронното издание на вестник „Денешен“ . \r\nУчастие в мероприятието ще вземат македонският премиер Зоран Заев, председателят на Съвета на министрите на БиХ Денис Звиздич, черногорският премиер Душко Маркович, премиерът на Косово Рамуш Харадинай и председателят на Европейската банка за възстановяване и развитие (ЕБВР) Сума Чакрабарти. Все още не е потвърдила своето участие премиерът на Сърбия Ана Бърнабич, отбелязва вестникът. \r\nВ съобщението от кабинета на Рама се казва, че теми на срещата ще бъдат общата визия за стратегията за интеграция в Европейския съюз, укрепването на регионалната икономическа зона, договорът за роуминг и започване на разговори за реципрочно признаване на академическите и професионални квалификации. \r\nСрещата ще се проведе в правителствената резиденция в Драч и трябва да започне в 10:00 часа (11:00 българско време), докато по обяд е обявена съвместна пресконференция на премиерите и Хан. \r\nСпоред албанските медии, тази среща се провежда в момент, когато диалога между Белград и Прищина е навлязъл в „гореща фаза“ за корекция на границите и която трябва да завърши с признаване на независимостта на Косово от страна на Сърбия. \r\nПървата неформална среща на премиерите от Западните Балкани, припомня „Денешен“, се проведе миналата година на 26 август отново в Драч. На нея, освен комисаря Хан, присъства и заместник-председателят на Световната банка за Европа и Азия Сирил Милер. \r\n***  Министрите на отбраната на Иран и Сирия Амир Хатами и Али Аюб подписаха договор за военно сътрудничество в Дамаск, съобщи иранската информационна агенция Tasnim в понеделник, пише  турското електронно издание Daily Sabah . \r\nХатами пристигна на двудневна визита в сирийската столица в неделя, когато се срещна с президента на страната Башар Асад и висшестоящи военни, съобщава иранската агенция. \r\nИранската медия твърди, че се очаква да бъдат подписани нови споразумения в сферата на отбраната и сигурността, а посещението на високопоставената делегация, оглавявана от Хатами, трябва да засили сътрудничеството между двете страни. \r\nDaily Sabah отбелязва, че не са дадени повече подробности около сделката за военно сътрудничество. \r\nИран, припомня турската медия, подкрепи силно Асад по време на продължаващата вече 7 години война, изпращайки хиляди военни съветници и съюзни милиции. \r\nВ неделя Хатами заяви, че неговата държава ще продължи да подкрепя Сирия, за да обезпечи сигурността и мира в региона и добави, че характерът на сътрудничеството между двете страни няма да бъде определян от „странични играчи“. \r\nВоенният министър на Иран заяви, че присъствието на въоръжените сили на страната е по искане на Дамаск, визирайки исканията на Израел и САЩ Техеран да се изтегли от Сирия.", "date": "2018.08.27", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/08/27/2560332/kardzhali-trup-na-mazh-e-bil-nameren-na-brega-na-yazovir-studen-kladenets-v-zemlishteto-na-selo-ostrovitsa.html", "text": "Труп на мъж е бил намерен на брега на язовир „Студен кладенец“ в землището на село Островица вчера около 17,30 часа. Това съобщиха от  ОДМВР-Кърджали . След подаден сигнал на тел. 112 местопроизшествието е запазено от полиция и е извършен оглед. Следи от насилствена смърт не са открити. Самоличността на мъжа засега не е установена. Екип на пожарната служба в Кърджали е извадил трупа от водата. Тялото е транспортирано за аутопсия в кърджалийската болница. Причина за смъртта е удавяне. Уведомени са всички Районни управления в областта, извадени са лицата, които се издирват и са предприети  действия за идентифициране на загиналия. Образувано е досъдебно производство в РУ-Кърджали. Работата по случая продължава сектор „Криминална полиция“  и разследващ полицай.", "date": "2018.08.27", "title": "Кърджали: Труп на мъж е бил намерен на брега на язовир „Студен кладенец“ в землището на село Островица"}
{"url": "http://www.focus-news.net/news/2018/08/27/2560330/pazardzhik-185-sa-potrebitelite-na-tsentara-za-sotsialna-rehabilitatsiya-i-integratsiya-za-litsa-v-neravnostoyno-polozhenie-v-obshtina-belovo.html", "text": "Община Белово има спечелен проект за „Център за социална рехабилитация и интеграция за лица в неравностойно положение и техните семейства“, съобщиха за  Радио „Фокус“ – Пазарджик  от общинската администрация в Белово. Договорът е по ОП „Развитие на човешките ресурси“ и е със срок до 31.12.2018 година, като размерът на безвъзмездната финансова помощ е 345 550,37 лв. По проекта е разкрит „Център за социална рехабилитация и интеграция за лица в неравностойно положение и техните семейства в община Белово“. Тази иновативна за общината социална услуга е в сградата на Общинска администрация в помещения, предоставени на центъра, само и единствено за изпълнение на дейностите му. Назначен е технически персонал, който организира и контролира ежедневните дейности на социалната услуга и специализиран персонал – психолог, медицинско лице, трудотерапевт, социален работник, рехабилитатор и невролог, които предоставят комплексни и иновативни подходи. До момента в ЦСРИ има регистрирани 185 потребители от община Белово. Осъществяват се дейности по всички населени места на територията на Общината. Услугите, които се предоставят, са на сочени едновременно както към лица с увреждания /в това число и деца/ или лица с невъзможност за самообслужване, така и към членове на техните семейства, които желаят да се върнат отново на пазара на труда. За тази цел по проекта им е осигурено безплатно обучение, възможност за намиране на работа и възможност от наемане на работа от община Белово след приключване на проектните дейности. \r\nВаня НИКОЛОВА", "date": "2018.08.27", "title": "Пазарджик: 185 са потребителите на Центъра за социална рехабилитация и интеграция за лица в неравностойно положение в община Белово"}
{"url": "http://www.focus-news.net/news/2018/08/27/2560328/haskovo-stabilizirano-e-sastoyanieto-na-4-godishnoto-momche-izpadnalo-v-koma-sled-intsident-v-haskovskite-mineralni-bani.html", "text": "Стабилизирано е състоянието на 4-годишното момче, изпаднало в кома след инцидент в Хасковските минерални бани. Това съобщиха за  Агенция „Фокус“  от   МБАЛ „Хасково“ АД  . Здравословният статус на детето е нормализиран и днес ще бъде настанено в детска клиника. От болницата посочиха, че момченцето е пристигнало с тежка дихателна недостатъчност и труден обмен. Неговото състояние е било критично и се е наложило да бъде подсигурено с дихателен апарат.  Фокус припомня:   4-годишно момче пострада в басейн в Хасковските минерални бани. Инцидентът стана в късния следобед в петък.  \r\nДаяна ДЮЛГЕРОВА", "date": "2018.08.27", "title": "Хасково: Стабилизирано е състоянието на 4-годишното момче, изпаднало в кома след инцидент в Хасковските минерални бани"}
{"url": "http://www.focus-news.net/news/2018/08/27/2560331/varna-koliformi-i-enterokoki-sa-otkriti-vav-voda-podavana-ot-vedomstven-vodoiztochnik-v-mestnost-fichoza-kray-grada.html", "text": "Колиформи и ентерококи са открити във вода, подавана от ведомствен водоизточник в местност Фичоза край Варна. Това съобщиха от  Регионалната здравна инспекция във Варна . Според анализа за качеството на питейната вода, подавана на населението във Варненска област за периода 1 – 15 август от мониторинга на Регионалната здравна инспекция в зона за водоснабдяване Ведомствен водоизточник „Прибой“ ООД в района на местност Фичоза край Варна е установено отклонение по показател колиформи, ентерококи и микробно число. Във връзка със значимите колебания на микробиологичните показатели на питейната вода, подавана от ведомствен водоизточник „Прибой“ ООД, е връчено предписание до управителя на фирмата за проучване на причините, довели до несъотвествието в качеството на питейната водата и за провеждане на учестен мониторинг. От здравната инспекция допълниха, че при анализа на острата заразна заболеваемост не се установяват чревни заболявания, предавани по воден път.", "date": "2018.08.27", "title": "Варна: Колиформи и ентерококи са открити във вода, подавана от ведомствен водоизточник в местност Фичоза край града"}
{"url": "http://www.focus-news.net/news/2018/08/27/2560315/telegraf-sarbiya-albantsite-se-uplashiha-ot-promyana-v-politikata-na-sasht-spryamo-sarbiya-patsoli-iska-sreshta-s-boltan-kmetat-na-mitrovitsa-zabrani-pregovori-za-razmyana-na-teritorii.html", "text": "Външният министър на Косово Беджет Пацоли има намерение да се срещне със съветника по национална сигурност на американския президент Джон Болтън по повод неотдавнашното му изявление, че не изключва размяна на територии, ако Белград и Прищина се договорят за това, пише  електронното издание на най-тиражирания сръбски вестник Telegraf . \r\nТова изказване разстрои Прищина, коментира изданието, чиито политици, преди всичко премиера Рамуш Харадинай и Хашим Тачи, не могат да се разберат между себе си кое е приемливо, а Харадинай предупреди Тачи, че е възможно единствено сливане на Прешевската долина с Косово, но не и разделяне на Косово. \r\nПацоли, според неговия кабинет, иска да се срещне с Болтън следващата седмица. \r\nДумите на Болтън, казва косовският външен министър, според цитата на сръбския „Телеграф“, трябва да се разбират „в контекста на отговорността, която Прищина трябва да проеме върху себе си по евроатлантическия път“, но без да обяснява какво точно мисли. \r\nВ интервю за прищинската телевизия Т7, Пацоли бе категоричен, че САЩ са „ключов и доживотен партньор“ на Косово и че ще говори с Болтън за това, как да се засили сътрудничеството между двете страни. \r\nВъншният министър, както съобщават от неговия кабинет, иска среща с Болтън следващата седмица. Както казват от там, той е в постоянна координация с американските и европейските съюзници, които подкрепят диалога. \r\nОсвен това, Пацоли призова Уругвай да преразгледа решението си и да признае Косово като независима държава, отбелязва „Телеграф“. \r\nЧе албанците са се „уплашили“ от изказването на Болтън, коментира изданието, се доказва от реакцията на някои представители на косовските институции, които бяха убедени, че имат безусловната поддръжка на Америка по въпроса за независимостта на Косово. Един от тях – кметът на Южна Митровица и заместник-председател на „Алианса за бъдещето на Косово“ Аджим Бахтири, призова за свикване на извънредно заседание на парламента в Прищина, на който да се вземе решение за забрана на каквито и да е преговори в Брюксел за размяна на територии. \r\n„Ако правителството не блокира инициативата за промяна на границите, то през следващите месеци рискува да се стигне до големи протести, които аз ще подкрепя силно. Призовавам парламента на Косово да проведе извънредно заседание и да реши да забрани да се преговаря за размяна на територии в Брюксел. Ако в Брюксел се появи темата за промяна на границите и размяна на територии, Митровица няма да се мирно и да гледа раздела“, предупреди Бахтири. \r\nСъгласно думите на политическия анализатор Бранко Радун пред „Телеграф“, това е ясно доказателство, че работите не вървят така, както са очаквали албанците и такива реакции са очаквани. \r\n„Администрацията на Тръмп иска по някакъв начин да затвори този въпрос на балканите и е готова да приеме някакъв компромис между страните. Това е първият случай, в който такова силно послание идва от върха на американската администрация“, е обяснил Радун пред изданието. \r\nПревод и редакция:", "date": "2018.08.27", "title": "Telegraf (Сърбия): Албанците се уплашиха от промяна в политиката на САЩ спрямо Сърбия: Пацоли иска среща с Болтън, кметът на Митровица забрани преговори за размяна на територии"}
{"url": "http://www.focus-news.net/news/2018/08/27/2560334/kyustendil-preminavaneto-na-motorni-prevozni-sredstva-prez-gkpp-gyueshevo-e-normalno.html", "text": "Преминаването на моторни превозни средства през ГКПП „Гюешево” е нормално. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.08.27", "title": "Кюстендил: Преминаването на моторни превозни средства през ГКПП „Гюешево” е нормално"}
{"url": "http://www.focus-news.net/news/2018/08/27/2560329/sliven-2-godishno-dete-v-pochinalo-sled-kato-e-bilo-zaklyucheno-v-avtomobil.html", "text": "Момче на 2,5 години, заключено в автомобил, е починало. Това съобщи пред  Радио \"Фокус\" - Сливен  говорителят на полицията в Сливен Първолета Мандинска. Инцидентът е станал в неделя, а сигнал до полицията е подаден днес от ръководството на лечебното заведение. Детето е било заключено в автомобил в с. Жельо войвода. Експерти са на място в селото и в областната болница. Момчето е било настанено в отделението по реанимация, най-вероятно е починало от топлинен удар, но е назначена е аутопсия, която да установи точната причина за смъртта му. Продължават следствените действия по изясняването на случая.", "date": "2018.08.27", "title": "Сливен: 2-годишно дете в починало, след като е било заключено в автомобил"}
{"url": "http://www.focus-news.net/news/2018/08/27/2560336/burgas-festivalat-na-byaganeto-burgas-ran-shte-se-provede-na-16-septemvri.html", "text": "На 16 септември (неделя) площад „Тройката“ ще стане отправна точка за всички, които желаят да се включат в обиколка на града, като се придвижат чрез бягане. Това съобщиха от пресцентъра на  Общината .  \r\nМожете да се регистрирате за участие в една от трите дистанции – 1.5 км., 5 км. или 10 км. По-дългите трасета минават през някои от най-интересните и посещавани места в Бургас – Морската гара, емблематичното за града съоръжение Моста, паметника-мемориал Пантеона, както и КЦ „Морско казино“, откъдето се разкрива гледка към целия Бургаски залив. \r\nВ рамките на събитието ще можете да наблюдавате атрактивни спортни демонстрации, да изпробвате алтернативни методи за придвижване, както и да посетите шатрите на изложители, предлагащи разнообразни стоки. \r\nСъбитието е безплатно и е част от Европейската седмица на мобилността, като се организира с подкрепата на Община Бургас. \r\nОчаквайте подробности на Фейсбук страницата на събитието: https://www.facebook.com/BurgasRun.", "date": "2018.08.27", "title": "Бургас: Фестивалът на бягането „Бургас Рън“ ще се проведе на 16 септември"}
{"url": "http://www.focus-news.net/news/2018/08/27/2560323/daily-sabah-iran-i-siriya-podpisaha-dogovor-za-voenno-satrudnichestvo.html", "text": "Министрите на отбраната на Иран и Сирия Амир Хатами и Али Аюб подписаха договор за военно сътрудничество в Дамаск, съобщи иранската информационна агенция Tasnim в понеделник, пише  турското електронно издание Daily Sabah . \r\nХатами пристигна на двудневна визита в сирийската столица в неделя, когато се срещна с президента на страната Башар Асад и висшестоящи военни, съобщава иранската агенция. \r\nИранската медия твърди, че се очаква да бъдат подписани нови споразумения в сферата на отбраната и сигурността, а посещението на високопоставената делегация, оглавявана от Хатами, трябва да засили сътрудничеството между двете страни. \r\nDaily Sabah отбелязва, че не са дадени повече подробности около сделката за военно сътрудничество. \r\nИран, припомня турската медия, подкрепи силно Асад по време на продължаващата вече 7 години война, изпращайки хиляди военни съветници и съюзни милиции. \r\nВ неделя Хатами заяви, че неговата държава ще продължи да подкрепя Сирия, за да обезпечи сигурността и мира в региона и добави, че характерът на сътрудничеството между двете страни няма да бъде определян от „странични играчи“. \r\nВоенният министър на Иран заяви, че присъствието на въоръжените сили на страната е по искане на Дамаск, визирайки исканията на Израел и САЩ Техеран да се изтегли от Сирия. \r\nПревод и редакция:", "date": "2018.08.27", "title": "Daily Sabah: Иран и Сирия подписаха договор за военно сътрудничество"}
{"url": "http://www.focus-news.net/news/2018/08/27/2560339/dimitrina-todorova-direktor-108-sa-uchenitsite-koito-shte-prekrachat-praga-na-edinstvenoto-novo-uchilishte-v-stranata-za-tazi-godina.html", "text": "108 са учениците, които ще прекрачат прага на единственото ново училище в страната за тази година. Това каза за  Радио „Фокус“ – Бургас  Димитрина Тодорова, директор на  Професионална гимназия по компютърно програмиране и иновации в Бургас. По думите й Община Бургас и партньори от различни компании са допринесли този проект да бъде факт. „И двете специалности имат близки учебни планове. В гимназията интензивно се изучава и английски език, защото всички знаем, че това е основният език при технологиите. Първата година децата изучават предимно този учебен предмет, а след това постепенно започват изучаването на програмиране и роботика“, каза още Тодорова. \r\nТя допълни, че с отварянето на новото училище за ИТ технологии в Бургас се отварят и 16 учителски места, които вече са назначени на работа и ще преподават на учениците по три предмета – математика, английски и технологии. \r\nВеселина НИКОЛОВА", "date": "2018.08.27", "title": "Димитрина Тодорова, директор: 108 са учениците, които ще прекрачат прага на единственото ново училище в страната за тази година"}
{"url": "http://www.focus-news.net/news/2018/08/27/2560338/milorad-dodik-shte-pokanya-vladimir-putin-v-banya-luka.html", "text": "Президентът на Република Сръбска (РС) (сръбската част на БиХ) Милорад Додик заяви, че ще покани руския президент Владимир Путин да посети Баня Лука (административният център на РС), когато бъде завършено строителството на Руско-сръбският културен център, предава  македонската агенция „Макфакс“ . \r\n„Когато построим центъра, ще поканя Путин да дойде в Баня Лука. Вярвам, че ще намери достатъчно причини, за да бъде тук“, заяви Додик. \r\nТой обяви, че на 17 септември ще бъдат осветени основите на сградата на Руско-сръбския център и че на това събитие ще присъства министърът на външните работи на Русия Сергей Лавров. \r\nПревод и редакция:", "date": "2018.08.27", "title": "Милорад Додик: Ще поканя Владимир Путин в Баня Лука"}
{"url": "http://www.focus-news.net/news/2018/08/27/2560335/afp-zapochna-deloto-mezhdu-iran-i-sasht-v-sada-na-oon.html", "text": "Съдебната битка между Иран и САЩ по повод подновените санкции срещу Техеран започна в понеделник, като адвокатите на Ислямската република ще доказват, че мерките на Вашингтон вредят на икономиката на Иран, предава  AFP . \r\nЗаседанията трябва да продължат четири дни. \r\nПревод и редакция:", "date": "2018.08.27", "title": "AFP: Започна делото между Иран и САЩ в съда на ООН"}
{"url": "http://www.focus-news.net/news/2018/08/27/2560337/blagoevgrad-tehnicheska-preskonferentsiya-vav-vrazka-s-vi-mezhdunaroden-futbolen-turnir-za-detsa-shte-se-provede-v-grada.html", "text": "Днес, от 17.30 часа в хотел \"Монте Кристо\" (конферентна зала) ще се проведе техническа пресконференция във връзка с VI Международен футболен турнир за деца. Това съобщиха от пресцентъра на  Община Благоевград .", "date": "2018.08.27", "title": "Благоевград: Техническа пресконференция във връзка с VI Международен футболен турнир за деца ще се проведе в града"}
{"url": "http://www.focus-news.net/news/2018/08/27/2560342/varna-pozhar-e-goryal-v-neobitaema-kashta-v-grada-nyama-postradali-pri-intsidenta.html", "text": "Пожар е горял в необитаема къща във Варна, няма пострадали при инцидента. Това съобщиха за  Радио „Фокус“ – Варна  от пресцентъра на ОДМВР – Варна. В 8.13 часа тази сутрин е подаден сигнал за възникнал пожар в къща на ул. „Георги Живков“ 11. На място са били изпратени три противопожарни автомобила, които са погасили огъня. Предполагаемата причина за пожара е небрежност при боравене с открит огън в рушащата се къща, до която е имало достъп. \r\nМарияна ВАЛЕНТИНОВА", "date": "2018.08.27", "title": "Варна: Пожар е горял в необитаема къща в града, няма пострадали при инцидента"}
{"url": "http://www.focus-news.net/news/2018/08/27/2560340/burgas-37-godishna-zhena-e-blasnala-posledovatelno-chetiri-parkirani-avtomobila-sled-koeto-e-napusnala-mestopolozhenieto.html", "text": "На 26 август 37-годишна жена е блъснала последователно четири паркирани автомобила, след което е напуснала местоположението. Това съобщиха от  ОДМВР-Бургас . Около 06.55 часа в районно управление - Созопол е получено съобщение за пътен инцидент в къмпинг \"Каваци\", предизвикан от лек автомобил с плевенска регистрация. Своевременно е локализирано местонахождението на автомобила, който е бил спрян, a водачът - жена на 37 годишна възраст, е тествана за употреба на алкохол. Дрегерът е отчел 1,53 промила. Жената е задържана за срок от 24 часа. По случая е образувано бързо полицейско производство.", "date": "2018.08.27", "title": "Бургас: 37-годишна жена е блъснала последователно четири паркирани автомобила, след което е напуснала местоположението"}
{"url": "http://www.focus-news.net/news/2018/08/27/2560344/shumen-krava-e-padnala-v-shahta-v-kv-divdyadovo.html", "text": "Крава е паднала в шахта в землището на квартал Дивдядово на град Шумен. Това съобщиха от  ОДМВР - Шумен . Сигналът за инцидента е подаден на 26.08.2018 г. в 16.00 часа в РДПБЗН-Шумен. На място е изпратен екип на пожарната. Животното е извадено живо от шахтата.", "date": "2018.08.27", "title": "Шумен: Крава е паднала  в шахта в кв. \"Дивдядово\""}
{"url": "http://www.focus-news.net/news/2018/08/27/2560341/shumen-65-godishen-velosipedist-e-bil-blasnat-ot-lek-avtomobil-v-novi-pazar-nastanen-e-v-bolnitsa.html", "text": "65-годишен велосипедист е бил блъснат от лек автомобил в Нови пазар, настанен е в болница. Това съобщиха от  ОДМВР-Шумен . На 26.08.2018 г. около 12.15 часа в град Нови пазар на ул. \"Пирин\" лек автомобил „Фолксваген“, с варненска регистрация, управляван от 29-годишната Г.И. от град Суворово е ударил преминаващия отляво по посока на движението към ул. \"Христо Смирненски\" велосипед, управляван от 65-годишен мъж от град Нови пазар. Велосипедистът е настанен в МБАЛ-Шумен с травма на главата, фрактури на прешлени и таза, както и други наранявания. Извършен е оглед. Образувано е досъдебно производство.", "date": "2018.08.27", "title": "Шумен: 65-годишен велосипедист е бил блъснат от лек автомобил в Нови пазар, настанен е в болница"}
{"url": "http://www.focus-news.net/news/2018/08/27/2560348/sport-boka-huniors-i-rivar-pleyt-s-nulevi-ravenstva-v-arzhentina.html", "text": "Грандовете от Буенос Айрес отново не успяха да постигнат победи в третия кръг на аржентинската Суперлига. След загубата си от Индепендиенте с 0:2 в миналия кръг, Бока Хуниорс завърши наравно 0:0 в гостуването си на Уракан. Ривър Плейт пък записа трето поредно нулево равенство през новия сезон, след като не успяха да победят Архентинос Хуниорс на своя стадион „Монументал“. Начело във временното класиране е Росарио Сентрал, който единствен е с пълен актив от 9 точки, втори е Расинг клуб, а трети Алдосиви. Бока са 12-и с 4 точки, а Ривър са 16-и с 3 точки.", "date": "2018.08.27", "title": "Спорт: Бока Хуниорс и Ривър Плейт с нулеви равенства в Аржентина"}
{"url": "http://www.focus-news.net/news/2018/08/27/2560343/sofiya-poradi-avariya-v-elektrozahranvaneto-vremenno-e-izklyucheno-osvetlenieto-v-tunel-trayanovi-vrata-na-avtomagistrala-trakiya.html", "text": "Шофьорите да се движат с повишено внимание в двете тръби на тунел \"Траянови врата\" на автомагистрала \"Тракия\". Поради авария в електрозахранването временно е изключено осветлението в съоръжението. това съобщиха от  пресцентъра на Агенция \"Пътна инфраструктура\".   \r\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, от интернет страницата на АПИ – www.api.bg, lima.api.bg, както и по всяко време от денонощието на тел.: 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2018.08.27", "title": "София: Поради авария в електрозахранването временно е изключено осветлението в тунел \"Траянови врата\" на автомагистрала \"Тракия\""}
{"url": "http://www.focus-news.net/news/2018/08/27/2560347/burgas-obshtinata-otmenya-kulturnite-proyavi-v-denya-na-natsionalen-traur.html", "text": "Всички културни и увеселителни събития, насрочени в програмата на Община Бургас за днес, 27 август, се отменят. Това съобщиха от пресцентъра на  Общината . Причината е обявеният ден на национален траур в памет на жертвите от тежката катастрофа край Своге. \r\nКонцертът на „Трио Владигерови“, който трябваше да се състои днес, се отменя за сряда, 29 август, отново от 20.00 часа в Експозиционен център „Флора“. Отлага се и още един концерт – този на група „Горещ пясък“, част от поредицата „Акустично“, провеждащ се също в Експоцентър „Флора“. В памет на загиналите флаговете на Общината днес са свалени наполовина.", "date": "2018.08.27", "title": "Бургас: Общината отменя културните прояви в Деня на национален траур"}
{"url": "http://www.focus-news.net/news/2018/08/27/2560350/shumen-okrazhnata-prokuratura-predade-na-sad-piyan-shofyor-prichinil-katastrofa-sas-zaginal.html", "text": "На съд с обвинителен акт на Окръжната прокуратура в Шумен е предаден 19-годишният Тони Б., който при управление на МПС в пияно състояние с концентрация на алкохол в кръвта 1,38 промила причинил по непредпазливост смъртта на друг участник в движението. Това съобщиха от пресцентъра на  Апелативна прокуратура – Варна . \r\nТежкото пътно-транспортно произшествие станало на 3 ноември 2017 г. 19-годишният водач притежавал свидетелство за управление от април същата година. Въпреки малкия си стаж като шофьор, Тони управлявал автомобила си с превишена скорост. При позволена в района на произшествието скорост от 60 км в час, той шофирал с 93 км в час.  \r\nМладият мъж пътувал към шуменско село, където живеел. Връщал се от почерпка с приятели, където пил алкохол. На път I-7 Силистра – Шумен – Ямбол той навлязъл последователно в двете ленти за насрещно движение и блъснал челно идващия насреща друг автомобил, чийто водач К.И. починал на място. От челния удар е пострадал и подсъдимият Тони Б., който след катастрофата бил настанен за лечение в болница. \r\nПредстои делото срещу него да бъде насрочено за разглеждане в Шуменския окръжен съд.", "date": "2018.08.27", "title": "Шумен: Окръжната прокуратура предаде на съд пиян шофьор, причинил катастрофа със загинал"}
{"url": "http://www.focus-news.net/news/2018/08/27/2560351/stoyanka-stoykova-regionalen-sayuz-na-prevozvachite-pazardzhik-tehnicheskiyat-pregled-na-avtobus-ne-mozhe-da-se-propuska.html", "text": "След инцидентите, които се случиха с автобуси, контролът се засилва, но той е периодичен, а би трябвало да е ежедневен, каза за  Радио „Фокус“ – Пазарджик  Стоянка Стойкова, председател на Регионалния съюз на превозвачите в Пазарджик. Тя обясни, че е задължително да се спазват нормативните изисквания и автобусите на преминават технически преглед на всеки 6 месеца. „Този преглед не може да се пропуска. Следи се за състоянието на гумите, за изправността на спирачната система, включително и за така наречения спирачен път. Освен това трябва да се вземе предвид и факта, че възрастта на автобусите също е от значение“, коментира Стойкова. Според нея трябва да се въведе пределна възраст за автобусите, които се ползват за обществен транспорт. „Необходимо е превозвачите да работят за обновяване на автобусния парк. Изискванията към автобусите, които возят по републиканска пътна схема са много високи и те са нови. Необходимо е и останалите автобуси също да се подновят, защото пътниците са едни и същи и не можем да правим разлика. Фирмите полагат грижи, за доброто техническо състояние на превозните средства, но трябва да погледнат и към възможностите за тяхното обновяване“, коментира Стойкова. \r\nВаня НИКОЛОВА", "date": "2018.08.27", "title": "Стоянка Стойкова, Регионален съюз на превозвачите-Пазарджик: Техническият преглед на автобус не може да се пропуска"}
{"url": "http://www.focus-news.net/news/2018/08/27/2560353/sofiya-vazstanoveno-e-osvetlenieto-v-tunel-trayanovi-vrata-na-am-trakiya-i-v-dvete-trabi.html", "text": "Възстановено е осветлението в тунел \"Траянови врата\" на АМ \"Тракия\" и в двете тръби. Това съобщиха от пресцентъра на  Агенция \"Пътна инфраструктура\" . Поради повреда в електрозахранването, осветлението временно беше изключено.", "date": "2018.08.27", "title": "София: Възстановено е осветлението в тунел \"Траянови врата\" на АМ \"Тракия\" и в двете тръби"}
{"url": "http://www.focus-news.net/news/2018/08/27/2560333/vanshniyat-ministar-na-germaniya-sanktsionnata-politika-na-sasht-protiv-evropeyskite-partnyori-prinuzhdava-evropa-da-reagira.html", "text": "Санкционната политика на САЩ по отношение на други страни-партньори на ЕС принуждава Европа да реагира на действията на Вашингтон. Това заяви в понеделник в Берлин министърът на външните работи на Германия Хайко Маас в рамките на изказването си на ежегодната конференция на германските посланици, предава  ТАСС . \r\n„Санкционната политика на Вашингтон ни принуждава да търсим европейски отговор, внезапното приемане от САЩ на неспецифични санкции по отношение на Русия, Китай и други търговски партньори засяга силно Европа и Германия“, заяви Маас. \r\nОсвен това, министърът посочи, че Европейският съюз работи над развитие на институции, независими от САЩ и по-конкретно над Европейски валутен фонд, както и създаване на алтернативна платежна система, която би позволила да се запазят деловите отношения с Иран. \r\nЕдновременно с това, Маас подчерта, че САЩ са „най-близкият партньор“ на ЕС. „Ние искаме това да остане така“, добави министърът. \r\n„Избирането на Доналд Тръмп показа, че ние не познаваме Америка толкова, колкото си мислехме“, отбеляза първият дипломат на Германия. Маас подчерта, че Европа „се нуждае от ново, балансирано партньорство със САЩ“. \r\n„Усилвайки европейското направление на трансатлантическото партньорство, ние създаваме условия за това, ЕС и САЩ да могат да разчитат един на друг“, смята той. \r\nПревод и редакция:", "date": "2018.08.27", "title": "Външният министър на Германия: Санкционната политика на САЩ против европейските партньори принуждава Европа да реагира"}
{"url": "http://www.focus-news.net/news/2018/08/27/2560354/pazardzhik-pozhar-e-unishtozhil-nyakolko-stopanski-sgradi-800-bali-seno-furazh-i-darva-za-ogrev-v-rakitovo.html", "text": "На общо 22 сигнала са реагирали огнеборците от Пазарджишки регион за времето през почивните дни, съобщиха от  ОД на МВР . 14 от тях са за нерегламентирано запалени сухи треви, стърнища и отпадъци. Едно от сериозните произшествия е регистрирано на територията на Ракитово. В дежурната на РСПБЗН-Велинград е получен сигнал за пожар в стопански постройки, собственост на няколко жители на родопския град. На мястото пристигнали два противопожарни автомобила с дежурната смяна огнеборци. В гасенето са се включили още представители на общината и местни жители с багер, кран и товарен автомобил. Няколко часа по-късно пожарът е бил напълно изгасен. Стихията обаче унищожила няколко стопански сгради с обща площ около 370 кв.м., около 800 бали със сено, фураж, дърва за огрев. На мястото е извършен оглед от дежурна група на полицейското управление във Велинград. Изясняват се причините, довели до възникване на пожара.", "date": "2018.08.27", "title": "Пазарджик: Пожар е унищожил няколко стопански сгради, 800 бали сено, фураж и дърва за огрев в Ракитово"}
{"url": "http://www.focus-news.net/news/2018/08/27/2560346/plovdiv-25-godishen-mazh-i-21-godishna-zhena-sa-zaginali-na-myasto-sled-katastrofa-kray-popovitsa.html", "text": "25-годишен мъж и 21-годишна жена са загинали на място след катастрофа край Поповица, съобщи за  Радио „Фокус“-Пловдив  говорителят на ОДМВР-Пловдив. Сигналът е подаден в 10.40 часа днес. В района на 249 км на път I-8 се сблъскали челно лек автомобил „Фолксваген“ с благоевградска регистрация и лек автомобил \"Грейт уол\", с пловдивска регистрация. На място загинали двама пътници от първата кола – 25-годишен мъж и 21-годишна жена. В болница е шофьорът на втория автомобил. До приключване на огледа е затворено движението в участъка между Чешнегирово и Поповица. Обходният маршрут е Болярци-Асеновград-Пловдив. Полицейски екипи насочват автомобилите. \r\nМария РУСЕВА", "date": "2018.08.27", "title": "Пловдив: 25-годишен мъж и 21-годишна жена са загинали на място след катастрофа край Поповица"}
{"url": "http://www.focus-news.net/news/2018/08/27/2560357/sport-tazi-vecher-zapochva-uchastieto-na-grigor-dimitrov-na-us-open-s-mach-sreshtu-stan-vavrinka-ot-1900-chasa.html", "text": "Първата ракета на България Григор Димитров започва участието си в Откритото първенство на САЩ тази вече от 19:00 часа с мач срещу швейцареца Стан Вавринка на централния корт „Артър Аш“. Това ще бъде втори двубой между тях през тази година, след като швейцарецът елиминира Димитров в първия кръг на Уимбълдън. Преди това българинът има четири поредни победи срещу този противник.", "date": "2018.08.27", "title": "Спорт: Тази вечер започва участието на Григор Димитров на US Open с мач срещу Стан Вавринка от 19:00 часа"}
{"url": "http://www.focus-news.net/news/2018/08/27/2560349/rabotata-na-targovskiya-registar-e-vazstanovena-napalno.html", "text": "Работата на Търговския регистър и регистър на юридическите лица с нестопанска цел е възстановена напълно от днес, 27 август 2018 г. Това съобщиха от  пресцентъра на Агенцията по вписванията.  Всички свързани с регистъра услуги вече са възможни на място в Агенция по вписванията и нейните регионални структури. От 16.00 часа днес всички функционалности на регистъра, възможни чрез достъп до интернет, също ще бъдат възстановени.", "date": "2018.08.27", "title": "Работата на Търговския регистър е възстановена напълно"}
{"url": "http://www.focus-news.net/news/2018/08/27/2560358/plovdiv-vremenno-e-ogranicheno-dvizhenieto-po-pat-i-8-popovitsa-sadovo-pri-km-249-poradi-katastrofa.html", "text": "Временно е ограничено движението по път I-8 Поповица – Садово, при км 249, поради катастрофа. Това съобщиха от пресцентъра на  Агенция \"Пътна инфраструктура\" . Обходният маршрут в посока Хасково е: Садово – Моминци – Болярци, а в посока Пловдив: Поповица – Болярци.", "date": "2018.08.27", "title": "Пловдив: Временно е ограничено движението по път I-8 Поповица – Садово, при км 249, поради катастрофа"}
{"url": "http://www.focus-news.net/news/2018/08/27/2560356/stancho-rusev-turistichesko-druzhestvo-trapezitsa-1902-dobro-e-tsyalostnoto-sastoyanie-na-hizhite-vav-velikotarnovska-oblast.html", "text": "Добро е цялостното състояние на хижите в областта. Това каза за  Радио „Фокус“ – Велико Търново  Станчо Русев, председател на Клуба по пешеходен туризъм към Туристическо дружество „Трапезица – 1902“. Той припомни, че част от обектите се стопанисват от Български туристически съюз, други от Общините в съответните региони, а трети – са отдадени под наем на частни наематели. „В района имаме доста добри хижи и  бази. Те се поддържат и стопанисват добре, но това до голяма степен зависи под чия егида са“, коментира Станчо Русев. Той уточни и, че състоянието на даден заслон до голяма зависи и от самия човек, който живее в него и полага грижи. Стопаните са тези, които намират начин да набавят средства за това. Във Великотърновска област има общо осем подобни обекта. Това са хижа \"Божур\", в района на Горна Оряховица, хижа \"Буковец\" (в Елено-Твърдишката планина), хижа \"Грамадлива\" (в източната част на Тревненска Старата планина), хижа \"Кръстец\" (на 12 км. от град Плачковци), хижа \"Ксилифор\" (до Велико Търново), хижа \"Предела\" (в района на Прохода на Републиката), хижа \"Хайдушка песен\" (в Елено-Твърдишкия балкан) и хижа \"Чумерна\" (на северния склон на едноименния връх). \r\nПреди броени дни Министерство на туризма направи предложение –  всички хижи у нас да получат нова категоризация по подобие на звездите в хотелите. Вместо звезди обаче, те ще имат „еделвайси“. До идеята се стигна след настояване на Българския туристически съюз да се отпуснат пари от държавния бюджет за ремонти и категоризация на хижите. \r\nЛуиза ТРАНЧЕВА", "date": "2018.08.27", "title": "Станчо Русев, Туристическо дружество „Трапезица – 1902“: Добро е цялостното състояние на хижите във Великотърновска област"}
{"url": "http://www.focus-news.net/news/2018/08/27/2560355/vladimir-todorov-bapk-tragediyata-kray-svoge-e-bila-predizvestena-agentsiya-patna-infrastruktura-e-bila-informirana-za-opasniya-uchastak.html", "text": "Трагедията край Своге е била предизвестена, Агенция „Пътна инфраструктура“ е била информирана за опасния участък. Това каза за дневния информационен блок на  Радио „Фокус“  Владимир Тодоров, председател на Българската асоциация на пострадалите при катастрофите. По думите му е имало идентичност на катастрофите по конкретния път, като за 12 месеца са били регистрирани десет тежки катастрофи с около осем загинали. През месец юни е било доказано, че е налице износване на асфалта и липсва добро сцепление между настилката и превозните средства. Агенция „Пътна инфраструктура“ многократно се е обръщала към фирмата- изпълнител на пътя, но прекалено дългото забавяне за отстраняването на неизправностите е било решаващо за трагедията, предположи Тодоров. „Регламентът е, когато един път се пусне в експлоатация, той да има гаранционен срок. В конкретния случай този участък е с двугодишен гаранционен срок, само че фирмата, която е трябвало да отстрани тези нередности, не го е направила. Трябвало е да се действа по-решително и да се обяви, че това е аварийна ситуация. И след като е аварийна ситуация държавата да стартира процедура по директно възлагане на друга фирма, която да отстрани проблема, а след това плащането да се извърши от фирмата, която поддържа пътя“, коментира Владимир Тодоров. Той добави, че няма ресор, чрез който държавата да накара фирмата-изпълнител да направи необходимите проверки и подобрения. Тодоров каза още, че е настъпило време да се вземат радикални мерки за справяне с „войната по пътищата“. Темата за наличието на обезопасителните колани е възможно да надигне вълна от протести, тъй като това ще струва скъпо на транспортните фирми и ще доведе до увеличение на цената на билета за ползване на транспортната услуга, обясни Тодоров.", "date": "2018.08.27", "title": "Владимир Тодоров, БАПК: Трагедията край Своге е била предизвестена, Агенция „Пътна инфраструктура“ е била информирана за опасния участък"}
{"url": "http://www.focus-news.net/news/2018/08/27/2560361/vapreki-che-im-sazdavat-izvestni-zatrudneniya-remontite-v-starata-chast-na-veliko-tarnovo-sa-polozhitelni-za-zhitelite-na-kvartala.html", "text": "Жителите от старата част на Велико Търново са доволни от ремонтите, които се извършват по водопроводната мрежа в региона. Това сочи анкетно проучване на  Радио „Фокус“ – Велико Търново . Въпреки това, те не скриха, че дейностите им създават известни затруднения. Като друг негатив те посочиха, че липсват достатъчно информационни табели, които да обясняват какво точно се прави. „Това, което виждам е, че се работи по настилката, но не съм имала време и възможност да се интересувам чрез какви проекти се финансират дейностите. Това, което видях е, че водопроводът беше сменен и след като това се случи, отново бе поставена предварително извадената калдъръма настилка“, коментира една от живущите на улица „Крайбрежна“. По-голямата част от анкетираните се обединиха и около мнението, че ремонтът е бил наложителен, защото преди него в региона често е имало водни аварии. „Мога да кажа, че работниците ни предупреждават предварително кога няма да имаме вода, ако, разбира се, не стане някой инцидент. Тези дейности трябваше да се случат, сега малко ни бъркат работата, но ще го преживеем“, каза друга жителка на квартала. \r\nЛуиза ТРАНЧЕВА", "date": "2018.08.27", "title": "Въпреки, че им създават известни затруднения, ремонтите в старата част на Велико Търново, са положителни за жителите на квартала"}
{"url": "http://www.focus-news.net/news/2018/08/27/2560345/ria-novosti-politsiyata-razgoni-protestirashtite-v-tsentara-na-kishinev.html", "text": "Молдовската полиция разгони протестиращите, които прекараха цялата нощ край паметника Щефан чен Маре в центъра на Кишинев, предава кореспондент на  РИА Новости . \r\nОрганизатори на протестната акция са партиите „Платформа ‚Достойнство и справедливост‘“ (PDA), „Действие и солидарност“ (PAS) и Либерално-демократичната партия на Молдова (ЛДПМ). Преди демонстрациите те приеха резолюция, в която изказаха основните си искания: оставка на премиера Павел Филип, признаването на изборите за кмет на Кишинев, анулиране на закона за данъчна амнистия, прекратяване на политическото признаване на опозицията, продължаване на разследването на кражбата на милиарди евро от банките в страната и привличане към отговорност на всички виновници, пише руската агенция. \r\nВ митинга участваха повече от 6500 души, част от които останаха да нощуват в центъра на Кишинев. Какво се случи сутринта \r\nПо думите на участниците в протестната акция, около седем и половина сутринта полицията се е опитала да освободи територията около паметника, където са планирани мероприятия на властите в чест на Деня на независимостта на Молдова. \r\n„Полицията нападна мирните протестиращи, за да освободи място за президента Игор Додон и премиера Павел Филип. Чакаме ги тук, за да им кажем какво мислим за тях“, заяви лидерът на PAS Мая Санду. \r\nВ момента площадът на Великото народно събрание и паметника на Щефан чел Маре са окръжени от полицейски кордони. По-късно трябва да започне церемонията по полагане на цветя. \r\nПротестиращите се събират край площада и крещят „Долу Жиздан“ (Александър Жиздан – вътрешен министър на страната). Демонстрантите смятат за недемократично, че не им дават възможност да вземат участие в мероприятието и първи да сложат цветя. Защо се провеждат протестите \r\nПредсрочните избори за кмет в столицата на Молдова се проведоха на два етапа, като вторият тур се състоя на 3 юни. По данните на ЦИК, победител стана кандидатът на „Платформа ‚Достойнство и Справедливост‘“ Андрей Нъстасе, получил 52,27% от гласовете на избирателите. Но на 25 юни Върховният съд призна изборите за недействителни, а на 29 юни ЦИК анулира резултатите от гласуването.ю \r\nВ отговор на това опозицията създаде „Комитет за национална съпротива“ и обеща да устройва протести, докато не бъдат изпълнени техните искания. \r\nВътрешнополитическата ситуация в Молдова вече доведе до това, че Европейският парламент реши да преустанови всички планирани изплащания в рамките на макроикономическата помощ за републиката. \r\nПревод и редакция:", "date": "2018.08.27", "title": "РИА Новости: Полицията разгони протестиращите в центъра на Кишинев"}
{"url": "http://www.focus-news.net/news/2018/08/27/2560359/blagoevgrad-fk-benfika-lisabon-zagrya-na-stadion-hristo-botev-za-nachaloto-na-vi-mezhdunaroden-detski-turnir-kupite-na-obshtina-blagoevgrad.html", "text": "Гостите от ФК „Бенфика“, Лисабон за първи път проведоха тренировка на стадион „Христо Ботев“ в Благоевград и по този начин поставиха символично начало на едно от най-големите спортни събития в града, съобщиха от пресцентъра на  Община Благоевград . Отборът е най-новият член на семейството и приятелите на Международния детски футболен турнир „Купите на Община Благоевград“. На терена в село Рилци ще загрява отборът на ФК „Динамо Загреб“. Часове преди началото на VI издание на турнира, отборите се подготвят за предстоящите срещи.  \r\nВходът е свободен за всички почитатели на един от най-зрелищните спортове. Мачовете ще се провеждат до 1 септември, когато ще бъдат финалните срещи. Отборите ще играят на стадионите в село Рилци, а елиминационната фаза ще бъде на стадион „Христо Ботев“.", "date": "2018.08.27", "title": "Благоевград: ФК „Бенфика“, Лисабон загря на стадион „Христо Ботев“ за началото на VI  Международен детски турнир „Купите на Община Благоевград“"}
{"url": "http://www.focus-news.net/news/2018/08/27/2560363/stoyan-genov-kmet-na-s-zhelyo-voyvoda-zaginaloto-momchentse-nay-veroyatno-samo-se-e-zaklyuchilo-v-kolata.html", "text": "Загиналото момченце в сливенското село Жельо войвода най-вероятно само се е заключило в колата, съобщи пред  Радио „Фокус“ – Сливен  кметът  на селото Стоян Генов. Според разказа на родителите, те правили ремонт, а детето си играело покрай тях. Предполага се, че влязло в колата и се заключило там. Инцидентът станал около 15.00 часа, около час след това родителите се усетили и започнали да го търсят. Открили го в колата и се обадили в болницата. Лекарите настанили детето в реанимация, където то починало. Назначена е аутопсия, образувано е дознание. По думите на кмета на селото, 2,5-годишното момченце е най-малкото от четирите деца на семейството. Родителите били изключително работливи, и се отнасяли грижовно към децата си. \r\nЛюдмила ЙОРГОВА", "date": "2018.08.27", "title": "Стоян Генов, кмет на с. Жельо войвода: Загиналото момченце най-вероятно само се е заключило в колата"}
{"url": "http://www.focus-news.net/news/2018/08/27/2560360/pleven-naneseni-sa-shteti-v-bivshiya-dom-za-detsa-lisheni-ot-roditelski-grizhi-detelina.html", "text": "Нанесени са щети в бившия дом за деца, лишени от родителска грижа „Детелина“. Това съобщиха за  Агенция „Фокус“  от ОДМВР-Плевен. Сигналът за инцидента е подаден на 25 август в 2 РПУ-Плевен. В момента сградата е необитаема. Извършена е проверка и оглед на местопроизшествието. Работата по случая продължава под наблюдението на районен прокурор. По информация на човекът, подавал сигнала липсват шкафчета и са нанесени щети върху врати. Размерът на щетите тепърва ще се установява. \r\nЦветелин ДИМИТРОВ", "date": "2018.08.27", "title": "Плевен: Нанесени са щети в бившия дом за деца, лишени от родителски грижи „Детелина“"}
{"url": "http://www.focus-news.net/news/2018/08/27/2560366/iliyana-popova-zam-kmet-na-petrich-antichen-grad-herakleya-sintika-shte-stava-vse-po-populyaren-i-vse-po-interesen-za-posetitelite.html", "text": "Античен град „Хераклея Синтика“ ще става все по-популярен и все по-интересен за посетителите. Това каза за  Радио „Фокус“-Пирин  Илияна Попова, заместник-кмет на Община Петрич. „В тази връзка съм щастлива да Ви съобщя, че в най-скоро време очакваме да се подобри и транспортната връзка до там. Имаме обещанието и подкрепата на Министерството за това, така че всички посетители, които досега посещаваха местността Рупите предимно заради храма на Ванга, сега могат на терен да видят новите ни открития, да видят колко изумителни неща се откриват и едновременно с това, ако желаят да участват в разкритията. Не знам дали на територията на България съществува друг обект, в който всеки човек може да вземе участие в откриването на нови съкровища“, коментира тя. Илияна Попова допълни, че увеличаването на туристопотока ще донесе много предимства за населението на община Петрич и всичко това ще допринесе за подобряване качеството на живот в района. Заместник-кметът заяви, че се надява все повече млади хора да се насочат към сферата на туризма, избирайки тази посока на реализация. \r\nНатали СТЕФАНОВА", "date": "2018.08.27", "title": "Илияна Попова, зам.-кмет на Петрич: Античен град „Хераклея Синтика“ ще става все по-популярен и все по-интересен за посетителите"}
{"url": "http://www.focus-news.net/news/2018/08/27/2560367/okrazhna-prokuratura-burgas-vnese-v-sada-iskane-za-zadarzhane-pod-strazha-spryamo-balgarski-grazhdanin-izdirvan-ot-italianskite-vlasti-s-evropeyka-zapoved-za-arest.html", "text": "Окръжна прокуратура – Бургас внесе в съда искане за налагане на мярка за неотклонение „задържане под стража“ спрямо Севджан Ю. Това съобщиха от пресцентъра на  Окръжна прокуратура – Бургас . Той е издирван от италианските власти с Европейска заповед за арест, издадена въз основа на осъдителна присъда на Апелативен съд в гр. Рим от 20 март 2018 г. В присъдата е посочено, че Севджан Ю. е признат за виновен в извършено от него престъпление по чл.110, чл.628, ал.1 и3, н.1 и 2 от Италианския наказателен кодекс (съучастие в тежък и умишлен грабеж), както и по чл.110, 81, ал.2 и чл.582, чл.583, чл. 585,чл. 61, н.2,4,5 (съучастие в насилие и тежки телесни повреди с продължителност във времето). Престъпленията са извършени на 14 май 2006 г. в гр. Ветрала, Република Италия. \r\nТака описаното престъпно деяние съставлява престъпление и по българското законодателство – 199, ал.1, т.3, вр. чл.198, ал.1, вр. чл.20, ал.2 от НК. \r\nЗа извършените престъпления на издиреното лице е било наложено наказание „лишаване от свобода“ в размер на 5г.3м. \r\nСевджан‚ Ю. е задържан на 24 август 2018 г. от служители на ОД на МВР – Бургас, а в последствие за срок до 72 часа от Окръжна прокуратура – Бургас. \r\nОчаква се Окръжен съд – Бургас да насрочи заседанието си.", "date": "2018.08.27", "title": "Окръжна прокуратура – Бургас внесе в съда искане за „задържане под стража“ спрямо български гражданин, издирван от италианските власти с Европейка заповед за арест"}
{"url": "http://www.focus-news.net/news/2018/08/27/2560370/kardzhali-na-gkpp-makaza-trafikat-e-intenziven-na-izhod-za-leki-avtomobili.html", "text": "На ГКПП „Маказа“ трафикът е интензивен на изход за леки автомобили към 12:00 часа. Това съобщиха за  Радио „Фокус“ – Смолян  от Главна дирекция „Гранична полиция“. През граничните пунктове с Гърция „Златоград“ и „Капитан Петко войвода“ преминаването се осъществява без проблеми. \r\nНели ГЕРГЬОВСКА", "date": "2018.08.27", "title": "Кърджали: На ГКПП „Маказа“ трафикът е интензивен на изход за леки автомобили"}
{"url": "http://www.focus-news.net/news/2018/08/27/2560362/prokuraturata-privleche-kato-obvinyaem-shofyora-na-avtobusa-koyto-katastrofira-kray-svoge.html", "text": "Окръжна прокуратура-София привлече Григор Григоров като обвиняем в извършване на престъпление по чл. 343 ал. 4 вр. ал. 3 б. „Б“ пр. 2  вр. ал. 1 б. „В“  вр. чл. 342 ал. 1 пр. 3 от Наказателния кодекс. Това съобщиха от  пресцентъра на прокуратурата.  Той е обвинен в това, че на 25 август 2018 г. в гр. Своге, София област, на път 2 -16, при управление на автобус МАН, с посока на движение Своге – София, е нарушил правилата за движение по пътищата – чл. 21 ал. 2 от Закона за движение по пътищата: „При избиране на скоростта на движение на водача на пътно превозно средство е забранено да превишава 40 км/ч, сигнализиран с пътен знак В 26“ и по непредпразливост е причинил телесна повреда на повече от едно лице и смъртта на повече от едно лице - 17 лица и случаят е особено тежък. \r\nПовдигането и предявяването на обвинението е извършено вчера, 26.08.2018 г., късно следобяд. С постановление на наблюдаващия прокурор обвиняемият е задържан за срок до 72 часа, за осигуряване на явяването му пред съда за определяне на постоянна мярка за неотклонение. Към настоящият момент задържането се изпълнява в условията на болнично заведение, където Григоров е на лечение. \r\nС постановление на главния прокурор разследването по делото е възложено на Националната следствена служба, където то се осъществява от екип от следователи. В рамките на днешния ден предстоят допълнителни огледи. В същото време, следователи осъществяват изземване на относими към разследването документи от МРРБ, Агенция „Пътна инфраструктура“, Агенция „Автомобилна администрация“ и търговското дружество – изпълнител на ремонта на пътния участък.", "date": "2018.08.27", "title": "Прокуратурата привлече като обвиняем шофьора на автобуса, който катастрофира край Своге"}
{"url": "http://www.focus-news.net/news/2018/08/27/2560372/georgi-georgiev-kmet-na-obshtina-dalgopol-prodalzhavat-deynostite-po-otstranyavane-na-shtetite-v-grada-sled-navodnenieto-v-kraya-na-yuli.html", "text": "Продължават дейностите по отстраняване на щетите след наводнението в част от град Дългопол в края на юли, когато бе въведено частично бедствено положение. Това каза за  Радио „Фокус“ – Варна  кметът на Община Дългопол Георги Георгиев. Бедственото положение в града бе въведено на 27 юли, когато вследствие на паднали обилни валежи бяха наводнени жилищни и общински сгради, нарушена бе целостта на уличната пътна настилка, уличните отводнителни канали и дерета бяха затлачени, установено бе и свличане са земни маси в централната част на града. Кметът на Община Дългопол Георги Георгиев припомни, че преди три години в Дългопол също е имало наводнение, но причината е била различна. „Тогава се получи заливане на югоизточната част на града поради обратно повишаване на водите, вследствие на преливане на язовирите от река „Камчия“, т.е. връща обратно в отводнителния канал и залива най-долната част на града. При наводнението тази година причината бе проливен дъжд. Коритото на централното дере в града не можа да събере водата, преливаше, имаше близо един метър воден стълб отгоре. От обявяването на частичното бедствено положение отстраняваме щетите и удълбаваме дерето“, каза кметът. Георги Георгиев допълни, че се предвижда бетониране на тази част на дерето, която не е бетонирана, като за целта се подготвя проект, с който ще се кандидатства пред Междуведомствената комисия за възстановяване и подпомагане към Министерския съвет. „Надяваме догодина да ни отпуснат средства, тъй като в бетонираната част на дерето нямаше преливане. Коритото на дерето събра водата“, добави Георги Георгиев. \r\nМарияна ВАЛЕНТИНОВА", "date": "2018.08.27", "title": "Георги Георгиев, кмет на Община Дългопол: Продължават дейностите по отстраняване на щетите в града след наводнението в края на юли"}
{"url": "http://www.focus-news.net/news/2018/08/27/2560373/fokus-makedoniya-zoran-zaev-ne-e-zaminal-za-neformalnata-sreshta-na-premierite-ot-zapadnite-balkani-v-drach-zaradi-loshoto-vreme.html", "text": "Поради лошите климатични условия, правителствената делегация на Македония, оглавявана от премиера Зоран Заев, не е заминала за Драч, където трябваше да участва на неформалната среща на премиерите от Западнобалканските страни, предава  македонският „Фокус“ , като се позовава на съобщение от пресслужбата на правителството. \r\nНа срещата в Драч, чийто домакин е албанският премиер Еди Рама, трябва да се разговаря за регионалната икономическа интеграция. \r\nПревод и редакция:", "date": "2018.08.27", "title": "„Фокус“ (Македония): Зоран Заев не е заминал за неформалната среща на премиерите от Западните Балкани в Драч заради лошото време"}
{"url": "http://www.focus-news.net/news/2018/08/27/2560352/hashim-tachi-kosovo-nyama-da-bade-razdeleno-no-ne-tryabva-da-badem-zalozhnitsi-na-granitsite-na-tito-yugoslaviya-veche-ne-sashtestvuva.html", "text": "Президентът на Косово Хашим Тачи заяви, че „Косово няма да участва“ и че няма да има размяна на територии и се надява, че сръбският президент Александър Вучич няма да предложи такова нещо, пише  скопското електронно издание „Локално“ . \r\nТачи, в интервю пред австрийския ежедневник Der Standart заяви, че идеята за „корекция на границите“ досега не е била тема на разговор в Брюксел. „Изминаха пет или шест години от започването на разговорите със Сърбия. Сега влизаме във финалната фаза на тези преговори. Досега ние само говорихме за процеса, но не и за неговите детайли. Идеята за коригиране на границата е моя. Както и идеята за включване на Прешевската долина и не беше предмет на разговорите с президента Вучич. Но, ще разговаряме за това“, заяви Тачи.По думите на самия него, косовският президент иска да е рационален и независимо от големите различия, продължаването на диалога е единствената опция и без договор, Белград и Прищина си пречат един на друг по пътя към Европейския съюз. \r\n„Няма да има подялба на Косово, няма да има и размяна на територии. И досега не съм чул Вучич да предложи нещо в тази посока“, обясни Тачи. Той вярва, че краят на спора със Сърбия трябва да включва взаимно признаване и членство на Косово в международните организации. \r\nСпоред неговите думи, Косово запазва мултиетническия си дух. „Трябва да рабтоим за елиминиране на враждите, които съществуваха 200 години. Не бива да сме заложници на границите, наследени от Титовата Югославия. Югославия вече не съществува“, подчерта президентът на Косово. \r\nТой смята, че Прищина има добри отношения със своите съседи – Македония, Черна гора и Албания и затова не трябва да се „чувства заплашена“ с договора между Сърбия и Косово. \r\nПревод и редакция:", "date": "2018.08.27", "title": "Хашим Тачи: Косово няма да бъде разделено, но не трябва да бъдем заложници на границите на Тито, Югославия вече не съществува"}
{"url": "http://www.focus-news.net/news/2018/08/27/2560364/todor-raychev-turistichesko-druzhestvo-karlak-smolyan-hizhite-tryabva-da-imat-kategorizatsiya-za-da-e-yasno-kakvi-usloviya-predlagat-za-turistite.html", "text": "Трябва да има категоризация на туристическите хижи в страната и ясно да бъдат поставени изисквания за условията, които предлагат на туристите. Това каза в интервю за  Радио „Фокус“ – Смолян  Тодор Райчев – секретар на Туристическо дружество „Карлък“ – Смолян. По думите му в страната има хижи, които са занемарени до голяма степен, а се намират на възлови места. „И до ден днешен има категоризация на хижите по отделна наредба, която се утвърждава от Туристическия съюз. Символите за категоризацията не са звезди като при хотелите, а са еделвайси. Преди време държавата даваше пари за издръжка на високопланински хижи, но от 90-те години никой не дава един лев и такива хижи работят трудно, за да поддържат персонал и да имат елементарни условия. При тях не знам как ще се осъществи категоризацията“, коментира Райчев. Той уточни, че досега в предишния закон е имало утвърдена наредба и са изисквани много документи, минавала е комисия от Туристически съюз, която да ги утвърди, но с новите предложения все още не е ясно какво ще се прави. \r\n„Няма как да няма категоризация на хижите. Това се отразява и на цените, защото не може да предлагаш на туристите ремонтирана хижа със санитарни възли и друга, в която санитарните възли са външни, а цената и категорията да са еднакви“, посочи Райчев. За пример той посочи, че няма как да се сравнява хижа „Студенец“, която предстои отново да отвори врати за предстоящия зимен сезон и която е напълно ремонтирана със самостоятелен санитарен възел във всяка стая и е хижа от хотелски тип, с хижа „Ледницата“ и „Перелик“, които много трудно могат да се самоиздържат и имат външни санитарни възли. \r\nНели ГЕРГЬОВСКА", "date": "2018.08.27", "title": "Тодор Райчев, Туристическо дружество „Карлък“ – Смолян: Хижите трябва да имат категоризация, за да е ясно какви условия предлагат за туристите"}
{"url": "http://www.focus-news.net/news/2018/08/27/2560375/blagoevgrad-normalno-se-izvarshva-preminavaneto-prez-granichnite-punktove-kulata-i-ilinden.html", "text": "Нормално се извършва преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от Главна дирекция „Гранична полиция“. Няма данни за образуването на задръствания или колони от автомобили. Движението през двата пункта се извършва без забавяния. Обичайно натоварени са пунктовете по българо-македонската граница в Област Благоевград. \r\nЛора КАЛЧЕВА", "date": "2018.08.27", "title": "Благоевград: Нормално се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/08/27/2560374/plovdiv-drastichno-namalyava-broyat-na-sluchaite-na-tezhko-postradali-ili-zaginali-v-rezultat-na-kontakt-s-visoko-naprezhenie-ptitsi.html", "text": "Драстично намалява броят на случаите с птици в Пловдивска област и в цяла Югоизточна България, които са тежко пострадали или загинали в резултат на високо напрежение. Това каза за  Радио „Фокус“ – Пловдив  Петър Костадинов, ръководител на отдел „Комуникации“ в електроразпределителното дружество, обслужващо Югоизточна България. По думите му, проблемът с аварийността по електропреносната мрежа, причинена от птиците е изключително сериозен, особено в прелетните периоди. Петър Костадинов посочи, че за да се намалят случаите с птици, пострадали тежко или загинали от високо напрежение, както и впоследствие случаите на аварии по мрежата, дружеството предприема редица превантивни мерки. Част от тези мерки са изолация на стълбовете на местата, където птиците предпочитат да кацат. „Проблемът е че там, където има въздушни електропроводи, а те не са малък брой през годините, се създават предпоставки при контакт с мрежата, независимо дали ще е при полет или при кацане на стълба, да се случват аварии, в които веднъж самата птица загива, и втори път – има аварии по мрежата и неудобство за клиентите. Идентифицираме този проблем от години. Имаме програма за намаляването на аварийността, причинена от птици, за да може както да пазим птиците, така и да намаляваме аварийността. Изолираме стълбовете на местата, където птиците предпочитат да кацат. Правя уточнението, че това са се случва извън населените места или в техните покрайнини, а не в самите села или градове. Най-малкото, защото самите прелетни птици избират други маршрути, които не са в населените места. Монтират се платформи, така наречените „кацалки“, както и изолатори, така че да се предотвратява образуването на волтова дъга. Тя се случва, когато птицата разпери крила. Когато един щъркел разпери и двете си крила, неговата дължина може да достигне над метър. Ако е кацнал на самия стълб и разпери крила, има риск да се образува дъга и да стане авария“, коментира Петър Костадинов. По думите му, има кардинално решение, което може да намали значително аварийността от птици и то е вкопаването на електропроводите в земята. „Имаме такива проекти, но това е доста скъпо решение. От 2005 година, откакто електроразпределителното дружество оперира в България, изграждаме електропроводи само под земята. Тоест, ако говорим за проблеми с електропроводи, то става въпрос за тези, които са построени преди 2005 година.  Полагаме изключително много усилия, но мрежата е над 60 000 км. Няма как за година, две или три да бъдат изолирани абсолютно всички електропроводи, а и не е нужно, защото в крайна сметка птиците имат конкретни маршрути. Затова използваме знанието и уменията на еколозите. На прав път сме и имаме успехи по посока намаляването аварийността с птици. Но това не означава, че тя няма да съществува. Все пак никой не може да контролира полета на птиците и дали той няма да се измени, поради различни фактори. Тоест, гаранция на 100 % процента няма, но ние продължаваме по посока намаляването действието на птиците върху мрежата“, каза още Петър Костадинов. \r\nТони МИХАЙЛОВ", "date": "2018.08.27", "title": "Пловдив: Драстично намалява броят на случаите на тежко пострадали или загинали в резултат на контакт с високо напрежение птици"}
{"url": "http://www.focus-news.net/news/2018/08/27/2560371/pregled-na-mezhdunarodnite-novini-do-13-chasa-agentsiya-fokus.html", "text": "Развиващото се сътрудничество между Турция и Русия може да стане многоизмерно с общите инициативи в много сфери и личната дипломация между лидерите на двете страни. Турският министър на външните работи Мевлют Чавушоглу, министърът на отбраната Хулуси Акар и началника на Турската Национална разузнавателна организация (МИТ) Хакан Фидан бяха в Москва в петък за преговори по двустранни и регионални въпроси, включително последните развития на ситуацията в Сирия. Те се срещнаха с руския външен министър Сергей Лавров и президента Владимир Путин. Преди срещата с турската делегация, руският държавен глава отбеляза, че отношенията с Турция се задълбочават и сътрудничеството по регионалните въпроси и в сферата на икономиката се увеличава, пише  електронното издание Daily Sabah . \r\nПутин също изрази задоволство от действията на Русия и Турция в Сирия и показа увереност, че конфликтът е близо до разрешаване. \r\nНа срещата към руския президент се присъединиха външният министър Сергей Лавров, министърът на отбраната Сергей Шойгу и неговият специален представител в Сирия Александър Лаврентиев. \r\nПреди да се срещне с Путин, Чавушоглу се срещна с Лавров по-рано през деня, докато Акар и Фидан се срещнаха с Шойгу. Фидан и Акар също бяха в Москва миналата седмица, когато се срещнаха с руски официални лица и министъра на отбраната, уточнява медията. \r\nСлед свалянето на руски военен самолет над турско-сирийската граница през ноември 2015 г. Русия наложи редица едностранни санкции на Турция, включително забрана за внос на храни и прекратяване на безвизовото пътуване. След бързо възстановяване на двустранните отношения двете държави бързо увеличиха военното и икономическото си сътрудничество, отбелязва турското издание. \r\nПо време на неотдавнашната среща Лавров съобщи, че Русия и Турция са се съгласили да създадат механизъм за възстановяване на безвизовия режим между двете страни. \"Русия е готова да премахне визовите ограничения за турските носители на специални и служебни паспорти, както и за шофьорите, ангажирани в превоза на товари между двете страни\", заяви Лавров пред репортери след срещата си с Чавушоглу. \r\nВъншният министър на Турция предаде поздравленията на президента Реджеп Тайип Ердоган на Путин, заявявайки, че турският президент е готов да го приеме в Истанбул в близко бъдеще. \"Вече приехте покана за посещение на ресторант за морски дарове [в Истанбул]\", отбеляза Чавушоглу. Путин спомена и редовните контакти с Ердоган. \r\nПо време на срещата на БРИКС в Йоханесбург, Южна Африка през юли, руските медии съобщиха, че руският държавен глава е поискал от Ердоган да разреши вноса на месо от Русия. Скоро след срещата първото месо бе доставено в Турция, отбелязва Daily Sabah. \r\nЧавушоглу подчерта, че двустранните връзки с Русия са важни за сигурността и стабилността на региона. \"Контактите между двамата държавни глави [Реджеп Тайип Ердоган и Владимир Путин] са много важни за сигурността, благосъстоянието и стабилността на региона, както и за двете страни\", подчерта той. \r\nНазовавайки Русия \"стратегически партньор\", турският външен министър подчерта значението на по-нататъшното развитие на двустранните отношения с Русия. \r\n\"Ще подобрим двустранните отношения между двете страни за [обезпечаване] на стабилност и икономическо развитие в региона и ще засилим сътрудничеството ни по регионалните въпроси\", обясни първият дипломат на Анкара. \r\nТой отбеляза, без да посочва конкретно име, че някои страни и лица ревнуват от тясното сътрудничество и приятелство между Турция и Русия. \r\n***  Президентът на Косово Хашим Тачи заяви, че „Косово няма да участва“ и че няма да има размяна на територии и се надява, че сръбският президент Александър Вучич няма да предложи такова нещо, пише  скопското електронно издание „Локално“ . \r\nТачи, в интервю пред австрийския ежедневник Der Standart заяви, че идеята за „корекция на границите“ досега не е била тема на разговор в Брюксел. „Изминаха пет или шест години от започването на разговорите със Сърбия. Сега влизаме във финалната фаза на тези преговори. Досега ние само говорихме за процеса, но не и за неговите детайли. Идеята за коригиране на границата е моя. Както и идеята за включване на Прешевската долина и не беше предмет на разговорите с президента Вучич. Но, ще разговаряме за това“, заяви Тачи.По думите на самия него, косовският президент иска да е рационален и независимо от големите различия, продължаването на диалога е единствената опция и без договор, Белград и Прищина си пречат един на друг по пътя към Европейския съюз. \r\n„Няма да има подялба на Косово, няма да има и размяна на територии. И досега не съм чул Вучич да предложи нещо в тази посока“, обясни Тачи. Той вярва, че краят на спора със Сърбия трябва да включва взаимно признаване и членство на Косово в международните организации. \r\nСпоред неговите думи, Косово запазва мултиетническия си дух. „Трябва да рабтоим за елиминиране на враждите, които съществуваха 200 години. Не бива да сме заложници на границите, наследени от Титовата Югославия. Югославия вече не съществува“, подчерта президентът на Косово. \r\nТой смята, че Прищина има добри отношения със своите съседи – Македония, Черна гора и Албания и затова не трябва да се „чувства заплашена“ с договора между Сърбия и Косово. \r\n*** Съдебната битка между Иран и САЩ по повод подновените санкции срещу Техеран започна в понеделник, като адвокатите на Ислямската република ще доказват, че мерките на Вашингтон вредят на икономиката на Иран, предава  AFP . \r\nЗаседанията трябва да продължат четири дни. \r\n*** Санкционната политика на САЩ по отношение на други страни-партньори на ЕС принуждава Европа да реагира на действията на Вашингтон. Това заяви в понеделник в Берлин министърът на външните работи на Германия Хайко Маас в рамките на изказването си на ежегодната конференция на германските посланици, предава  ТАСС . \r\n„Санкционната политика на Вашингтон ни принуждава да търсим европейски отговор, внезапното приемане от САЩ на неспецифични санкции по отношение на Русия, Китай и други търговски партньори засяга силно Европа и Германия“, заяви Маас. \r\nОсвен това, министърът посочи, че Европейският съюз работи над развитие на институции, независими от САЩ и по-конкретно над Европейски валутен фонд, както и създаване на алтернативна платежна система, която би позволила да се запазят деловите отношения с Иран. \r\nЕдновременно с това, Маас подчерта, че САЩ са „най-близкият партньор“ на ЕС. „Ние искаме това да остане така“, добави министърът. \r\n„Избирането на Доналд Тръмп показа, че ние не познаваме Америка толкова, колкото си мислехме“, отбеляза първият дипломат на Германия. Маас подчерта, че Европа „се нуждае от ново, балансирано партньорство със САЩ“. \r\n„Усилвайки европейското направление на трансатлантическото партньорство, ние създаваме условия за това, ЕС и САЩ да могат да разчитат един на друг“, смята той. \r\n***  Министрите на отбраната на Иран и Сирия Амир Хатами и Али Аюб подписаха договор за военно сътрудничество в Дамаск, съобщи иранската информационна агенция Tasnim в понеделник, пише  турското електронно издание Daily Sabah . \r\nХатами пристигна на двудневна визита в сирийската столица в неделя, когато се срещна с президента на страната Башар Асад и висшестоящи военни, съобщава иранската агенция. \r\nИранската медия твърди, че се очаква да бъдат подписани нови споразумения в сферата на отбраната и сигурността, а посещението на високопоставената делегация, оглавявана от Хатами, трябва да засили сътрудничеството между двете страни. \r\nDaily Sabah отбелязва, че не са дадени повече подробности около сделката за военно сътрудничество. \r\nИран, припомня турската медия, подкрепи силно Асад по време на продължаващата вече 7 години война, изпращайки хиляди военни съветници и съюзни милиции. \r\nВ неделя Хатами заяви, че неговата държава ще продължи да подкрепя Сирия, за да обезпечи сигурността и мира в региона и добави, че характерът на сътрудничеството между двете страни няма да бъде определян от „странични играчи“. \r\nВоенният министър на Иран заяви, че присъствието на въоръжените сили на страната е по искане на Дамаск, визирайки исканията на Израел и САЩ Техеран да се изтегли от Сирия. \r\n*** Външният министър на Косово Беджет Пацоли има намерение да се срещне със съветника по национална сигурност на американския президент Джон Болтън по повод неотдавнашното му изявление, че не изключва размяна на територии, ако Белград и Прищина се договорят за това, пише  електронното издание на най-тиражирания сръбски вестник Telegraf . \r\nТова изказване разстрои Прищина, коментира изданието, чиито политици, преди всичко премиера Рамуш Харадинай и Хашим Тачи, не могат да се разберат между себе си кое е приемливо, а Харадинай предупреди Тачи, че е възможно единствено сливане на Прешевската долина с Косово, но не и разделяне на Косово. \r\nПацоли, според неговия кабинет, иска да се срещне с Болтън следващата седмица. \r\nДумите на Болтън, казва косовският външен министър, според цитата на сръбския „Телеграф“, трябва да се разбират „в контекста на отговорността, която Прищина трябва да проеме върху себе си по евроатлантическия път“, но без да обяснява какво точно мисли. \r\nВ интервю за прищинската телевизия Т7, Пацоли бе категоричен, че САЩ са „ключов и доживотен партньор“ на Косово и че ще говори с Болтън за това, как да се засили сътрудничеството между двете страни. \r\nВъншният министър, както съобщават от неговия кабинет, иска среща с Болтън следващата седмица. Както казват от там, той е в постоянна координация с американските и европейските съюзници, които подкрепят диалога. \r\nОсвен това, Пацоли призова Уругвай да преразгледа решението си и да признае Косово като независима държава, отбелязва „Телеграф“. \r\nЧе албанците са се „уплашили“ от изказването на Болтън, коментира изданието, се доказва от реакцията на някои представители на косовските институции, които бяха убедени, че имат безусловната поддръжка на Америка по въпроса за независимостта на Косово. Един от тях – кметът на Южна Митровица и заместник-председател на „Алианса за бъдещето на Косово“ Аджим Бахтири, призова за свикване на извънредно заседание на парламента в Прищина, на който да се вземе решение за забрана на каквито и да е преговори в Брюксел за размяна на територии. \r\n„Ако правителството не блокира инициативата за промяна на границите, то през следващите месеци рискува да се стигне до големи протести, които аз ще подкрепя силно. Призовавам парламента на Косово да проведе извънредно заседание и да реши да забрани да се преговаря за размяна на територии в Брюксел. Ако в Брюксел се появи темата за промяна на границите и размяна на територии, Митровица няма да се мирно и да гледа раздела“, предупреди Бахтири. \r\nСъгласно думите на политическия анализатор Бранко Радун пред „Телеграф“, това е ясно доказателство, че работите не вървят така, както са очаквали албанците и такива реакции са очаквани. \r\n„Администрацията на Тръмп иска по някакъв начин да затвори този въпрос на балканите и е готова да приеме някакъв компромис между страните. Това е първият случай, в който такова силно послание идва от върха на американската администрация“, е обяснил Радун пред изданието. \r\n*** Министърът на външните работи на Русия Сергей Лавров ще пристигне на посещение в административния център на Република Сръбска (РС) (сръбската част на Босна и Херцеговина (БиХ)) на 17 септември, обяви президентът на РС Милорад Додик, пише  електронното издание Sarajevo Times . \r\nПо думите на Додик, Лавров ще присъства заедно с ръководството на РС и представители на сръбската и руската църква на освещаването и откриването на строителството на „Руско-сръбски център“, който ще бъде издигнат в Баня Лука. \r\nПрезидентът на федералната област припомни, че правителството на РС е отделило 3 милиона конвертируеми марки (еднаква стойност с българския лев) за построяването на центъра и покани всички да се съберат в града на този ден. \r\n„Това е възможност за нас да потвърдим важното ни приятелство с Руската Федерация“, отбеляза Додик и покани всички в Баня Лука. \r\n*** Албанският премиер Еди Рама в понеделник в град Драч ще бъде домакин на неформалната среща на премиерите от страните в Западните Балкани, на която ще присъства и европейският комисар за разширяване и съседска политика Йоханес Хан, пише  електронното издание на вестник „Денешен“ . \r\nУчастие в мероприятието ще вземат македонският премиер Зоран Заев, председателят на Съвета на министрите на БиХ Денис Звиздич, черногорският премиер Душко Маркович, премиерът на Косово Рамуш Харадинай и председателят на Европейската банка за възстановяване и развитие (ЕБВР) Сума Чакрабарти. Все още не е потвърдила своето участие премиерът на Сърбия Ана Бърнабич, отбелязва вестникът. \r\nВ съобщението от кабинета на Рама се казва, че теми на срещата ще бъдат общата визия за стратегията за интеграция в Европейския съюз, укрепването на регионалната икономическа зона, договорът за роуминг и започване на разговори за реципрочно признаване на академическите и професионални квалификации. \r\nСрещата ще се проведе в правителствената резиденция в Драч и трябва да започне в 10:00 часа (11:00 българско време), докато по обяд е обявена съвместна пресконференция на премиерите и Хан. \r\nСпоред албанските медии, тази среща се провежда в момент, когато диалога между Белград и Прищина е навлязъл в „гореща фаза“ за корекция на границите и която трябва да завърши с признаване на независимостта на Косово от страна на Сърбия. \r\nПървата неформална среща на премиерите от Западните Балкани, припомня „Денешен“, се проведе миналата година на 26 август отново в Драч. На нея, освен комисаря Хан, присъства и заместник-председателят на Световната банка за Европа и Азия Сирил Милер. \r\n*** Повече от 40 години след смъртта на испанския лидер Франциско Франко, правителството на Социалистическата партия, оглавявано от премиера Педро Санчес започна сложен процес, който трябва да завърши с ексхумация на тленните останки на диктатора от монументалния комплекс „Долината на падналите“, пише  електронното издание на El Pais . \r\nВ петък кабинетът е приел поправки към Закона за историческата памет, с който се отменят текстовете, с които юридически се забранява ексхумацията. Щом бъде одобрен от парламента, декретът ще бъде подложен на историческо гласуване в Конгреса на страната. \r\n„Правителството одобри декрет, с който се внасят поправки в Закона от 2007 година (за историческата памет“, обяви вицепремиера Кармен Калво в рамките на пресконференция след заседание на министрите от правителството. „Декретът ще позволи ексхумация на тленните останки на диктатора Франциско Франко от мястото, където лежат жертвите от конфликта“, заяви тя, визирайки монументалния комплекс „Долината на падналите“. \r\n„Присъствието на гробницата на Франко там означава неуважение към мира на жетвите, които са погребани там“, продължи Калво. „Искаме да направим това, защото смятаме, че има още много какво да се направи по отношение на историческата памет в нашата страна. Няма нито една демокрация на международната сцена, с която бихме искали да се сравняваме, която е запазила ситуация като тази, в която сме в продължение на 40 години. Демокрацията не е съвместима с гробница, която почита паметта на Франко“. \r\nВицепремиерът заяви още, че семейството на Франко ще има две седмици да си вземе тленните останки на бившия диктатор и ако не успее, испанското правителство ще избере „почетно и уважително“ място, където да бъде препогребан. \r\nПопитана защо правителството е избрало да направи това сега, Калво отговори: „Ние сме закъснели с това, ние всички сме закъснели с това, но това правителство, оглавявано от Педро Санчес няма да закъснее. Имайте предвид, че Закона за историческата памет е от 2007 година“. \r\n„Ел Паис“ отбелязва, че десетки са се събрали на територията на „Долината на падналите“, за да протестират срещу решението на правителството. \r\nКонсервативната „Народна партия“ и дясноцентристката „Сиудаданос“ вече обявиха, че няма да подкрепят мярката. Но правителството е сигурно, че ще прокара поправката, защото се нуждае само от обикновено мнозинство в Конгреса и има принципната подкрепа на антисистемната партия „Подемос“, „Каталунското републиканско ляво“, „Демократическата партия на Каталуния“ и „Баската националистическа партия“. Заедно, те събират 177 гласа „за“, с един повече, отколкото им трябват. \r\nНо, отбелязва изданието, правителството ще трябва да преодолее потенциалното препятствие, поставено от Католическата църква. Тялото на Франко е погребано в базилика, света обител, теоретично под защитата на международно споразумение. Но от самото начало Църквата е благосклонна към инициативата на Санчес, който е разговарял с архиепископа на Мадрид Карлос Осоро и е получил уверение, че Църквата няма да възрази срещу това. \r\nОт „Народната партия“ обаче са заявили, че ще атакуват промените в Конституционния съд на основание, че не може да се използва декрет за внасяне на поправки в закони, защото това не е ситуация, която предполага нужда да се действа спешно. \r\n***  Министърът за Брекзит на Обединеното кралство Доминик Рааб заяви, че Великобритания ще настоява за прекратяването на свободата на движение на гражданите на страните-членки на Европейския съюз след излизането на страната от Съюза, пише  европейската редакция на Politico . \r\n„Не мисля, че свободата на движение ще остане и по-важното е, че премиера даде ясно да се разбере, че свободата на движение ще трябва да бъде прекратена“, заяви Рааб в интервю пред Sunday Times. \r\nПо неговите думи, сделката с ЕС за правото на достъп е свързана с търговското споразумение, което ще включва „разумна дискусия за визите, необходими за улесняване на търговията“. \r\nПопитан относно писмо, публикувано миналата седмица от министъра на финансите на Великобритания Филип Хамънд, в което той твърди, че Брекзит без споразумение може да намали брутния вътрешен продукт на Обединеното кралство с до 10%, Рааб посочи, че е „винаги внимателен спрямо всякакви предвиждания, защото повечето от тях са се оказали грешни“. \r\n„Политико“ уточнява, че настоящият министър за Брекзит преговаря с колегата си от ЕС Мишел Барние, след като беше назначен в началото на юли. \r\n***  Китай е започнал в понеделник нови изпитания на първия собствено разработен самолетоносач по проект 001А, предава  ТАСС . \r\nСпоред информационния портал „Sina“, корабът е напуснал пристанището на град Далян (провинция Ляоин, североизточен Китай) в понеделник сутринта, съпровождан от няколко влекачи. \r\nНа публикуваните снимки се вижда, че палубата на самолетоносача е била предварително изчистена от строителни оборудвания. На нея също така не се забелязват летателни апарати. Както отбелязва китайският вестник „China Daily“, целта на настоящото изпитание е да бъде проверен двигателят, комуникационните системи, навигацията, както и други електронни и механични оборудвания. \r\nСпоред източника на изданието, корабът ще трябва да премине още няколко изпитания в море преди да бъде трансфериран към Военноморските сили на Китайската народноосвободителна армия. Както отбелязва събеседникът на вестника, неговият предшественик, самолетоносачът „Ляоин“, е преминал десет подобни изпитания от август 2011 до септември 2012 година. \r\nСамолетоносачът все още не е получил официално название и е известен единствено като кораб 001А (името на проекта), но китайската преса понякога го нарича „Шандун“. Той е построен по подобие на първия китайски самолетоносач „Ляоин“, който е създаден на базата на конвертирания бивш съветски тежък самолетоносач „Варяг“, купен от Украйна.", "date": "2018.08.27", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/08/27/2560376/evgeni-popov-planinar-sobstvenitsite-na-hizhi-tryabva-da-badat-stimulirani-ot-darzhavata-da-gi-oblagorodyavat-i-da-sazdavat-dobar-turisticheski-produkt.html", "text": "Идеята на Министерството на туризма за категоризиране на хижите в България няма да даде очаквания резултат, тъй като няма как да бъдат задължени хижарите да създадат добри условия в тях, каза за  Радио „Фокус“ – Пазарджик  Евгени Попов, председател на Туристическо дружество „Незабравка“ – Септември. По думите му те работят по около 3 месеца годишно и то само и единствено с комерсиална цел. „Тази идея е от преди и тя беше административен начин да въздействат на хижарите да правят нещо за самите сгради. Въпреки това много от хижите в Рила например са в много по-лошо състояние, отколкото бяха преди 30 години. В хижа „Грънчар“ в Рила дори няма контакт, където можеш да си заредиш мобилния телефон. В хижа „Рибни езера“ пък условията са примитивни – по 15 души спят в общо помещение. Една от най-облагородените хижи е хижа „Трещеник“ в Рила. Тя предлага чисти завивки, баня и тоалетна, постоянно течаща топла вода, дървени мебели и храна. Цените за нощувка в хижите са от 10 до 20 лв.“, уточни Попов. Той допълни, че държавата е тази, която може да подпомогне хижарите, за да ремонтират  и облагородяват стопанисваните от тях обекти. \r\n„Фокус“  припомня, че в началото на лятото тричленна комисия от Министерството на туризма предлага нова категоризация на българските хижи по подобие на звездите в хотелите. Вместо звезди обаче, те ще получават „еделвайси“. До идеята се стигна след настояване на Българския туристически съюз да се отпуснат пари от държавния бюджет за ремонти и категоризация на хижите. От един до три „еделвайса“ ще получават туристическите бази при покриване на съответните изисквания. \r\nАлбена ЖИЛЕКОВА", "date": "2018.08.27", "title": "Евгени Попов, планинар: Собствениците на хижи трябва да бъдат стимулирани от държавата да ги облагородяват и да създават добър туристически продукт"}
{"url": "http://www.focus-news.net/news/2018/08/27/2560378/api-vazstanoveno-e-dvizhenieto-po-pat-i-8-popovitsa-sadovo-pri-km-249.html", "text": "Възстановено е движението по път I-8 Поповица – Садово при км 249. Това съобщиха от пресцентъра на  Агенция \"Пътна инфраструктура\" .", "date": "2018.08.27", "title": "АПИ: Възстановено е движението по път I-8 Поповица – Садово при км 249"}
{"url": "http://www.focus-news.net/news/2018/08/27/2560379/lovech-11-godishno-momche-e-bilo-nahapano-ot-domashno-kuche-v-sdobrevtsi.html", "text": "11-годишно момче е било нахапано от домашно куче в с.Добревци, съобщиха от пресцентъра на  ОДМВР - Ловеч . В РУ-Ябланица е образувано досъдебно производство след получен сигнал за случай на 25 август вечерта, когато около 19.30 часа, в с.Добревци 11-годишно момче е било нахапано от домашно куче. До инцидента се стигнало след като топката на група малчугани паднала в частен двор и 11- годишното дете влязло в имота да я вземе, но при излизането било нахапано от домашно куче хъски. Детето е откарано за лечение в столична болница, с наранявания по тялото и главата. Работата по случая продължава от разследващи полицаи на РУ- Ябланица.", "date": "2018.08.27", "title": "Ловеч: 11-годишно момче е било нахапано от домашно куче в с.Добревци"}
{"url": "http://www.focus-news.net/news/2018/08/27/2560382/kyustendil-izvarshva-se-remont-na-saorazheniyata-za-igra-v-dvorovete-na-detskite-gradini-v-grada.html", "text": "Извършва се ремонт на съоръженията за игра в дворовете на детските градини в Кюстендил. Това каза пред  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. По думите й всички сгради на детските градини са санирани, извършени са ремонти на покривните конструкции, създадени са перфектни сгради, в които да се провежда отглеждането на  децата. „През лятото директорите със средствата от делегираните бюджети извършват така наречените козметични ремонти, които са свързани основно с освежаване на занималните помещения, боядисване на коридорите, обновяване на подовите настилки. Извършват ремонт и на дворните съоръжения, в дворовете на детските градини има доста пързалки, люлки, на които децата играят”, каза Нели Петкова. По думите й се поставят ударопоглъщащи настилки, в някои детски градини се извършва и подмяна на мебелите и основно на детските креватчета. „Някои ремонтни дейности вече са приключили, а други предстои да бъдат приключени до 31 август. Имаме уверението на директорите, че всички ремонти ще бъдат приключени в сроковете, които са обявили и няма проблем със стартирането на новата учебна година за детските градини”, каза Нели Петкова. \r\nВенцеслав ИЛЧЕВ", "date": "2018.08.27", "title": "Кюстендил: Извършва се ремонт на съоръженията за игра в дворовете на детските градини в града"}
{"url": "http://www.focus-news.net/news/2018/08/27/2560381/ministarat-na-otbranata-krasimir-karakachanov-i-nachalnikat-na-otbranata-general-andrey-botsev-shte-nablyudavat-podgotovkata-na-ekipazhi-ot-sastava-na-vvs-na-zenitniya-poligon-shabla.html", "text": "Министърът на отбраната Красимир Каракачанов и началникът на отбраната генерал Андрей Боцев ще наблюдават утре, 28 август, на зенитния полигон на ВВС „Шабла“ подготовката на екипажи от състава на Военновъздушните сили. Това съобщиха от пресцентъра на  Министерството на отбраната . \r\nОт днес в района на полигона пилоти на изтребителите от състава на авиобаза Граф Игнатиево провеждат полети за изпълнение на експериментални и бойни стрелби. Полетите се изпълняват с излитане и кацане от летище Граф Игнатиево. Ръководител на стрелбите е командирът на авиобаза \"Граф Игнатиево\" бригаден генерал Димитър Петров.  \r\nВ тренировъчните полети на изтребителната авиация в района на зенитния полигон „Шабла“ участват и екипажи на Су-25 от състава на Базата за предно разполагане – Безмер. Пилотите на щурмовата ни авиация провеждат  морска подготовка като изпълняват полети на малка и пределно малка височина от летище \"Балчик\".", "date": "2018.08.27", "title": "Министърът на отбраната Красимир Каракачанов и началникът на отбраната генерал Андрей Боцев ще наблюдават подготовката на екипажи от състава на ВВС на зенитния полигон „Шабла“"}
{"url": "http://www.focus-news.net/news/2018/08/27/2560369/daily-sabah-sled-poseshtenieto-na-turskiya-vanshen-ministar-ministara-na-otbranata-i-nachalnika-na-razuznavaneto-v-rusiya-otnosheniyata-mezhdu-ankara-i-moskva-navlizat-v-novo-izmerenie.html", "text": "Развиващото се сътрудничество между Турция и Русия може да стане многоизмерно с общите инициативи в много сфери и личната дипломация между лидерите на двете страни. Турският министър на външните работи Мевлют Чавушоглу, министърът на отбраната Хулуси Акар и началника на Турската Национална разузнавателна организация (МИТ) Хакан Фидан бяха в Москва в петък за преговори по двустранни и регионални въпроси, включително последните развития на ситуацията в Сирия. Те се срещнаха с руския външен министър Сергей Лавров и президента Владимир Путин. Преди срещата с турската делегация, руският държавен глава отбеляза, че отношенията с Турция се задълбочават и сътрудничеството по регионалните въпроси и в сферата на икономиката се увеличава, пише  електронното издание Daily Sabah . \r\nПутин също изрази задоволство от действията на Русия и Турция в Сирия и показа увереност, че конфликтът е близо до разрешаване. \r\nНа срещата към руския президент се присъединиха външният министър Сергей Лавров, министърът на отбраната Сергей Шойгу и неговият специален представител в Сирия Александър Лаврентиев. \r\nПреди да се срещне с Путин, Чавушоглу се срещна с Лавров по-рано през деня, докато Акар и Фидан се срещнаха с Шойгу. Фидан и Акар също бяха в Москва миналата седмица, когато се срещнаха с руски официални лица и министъра на отбраната, уточнява медията. \r\nСлед свалянето на руски военен самолет над турско-сирийската граница през ноември 2015 г. Русия наложи редица едностранни санкции на Турция, включително забрана за внос на храни и прекратяване на безвизовото пътуване. След бързо възстановяване на двустранните отношения двете държави бързо увеличиха военното и икономическото си сътрудничество, отбелязва турското издание. \r\nПо време на неотдавнашната среща Лавров съобщи, че Русия и Турция са се съгласили да създадат механизъм за възстановяване на безвизовия режим между двете страни. \"Русия е готова да премахне визовите ограничения за турските носители на специални и служебни паспорти, както и за шофьорите, ангажирани в превоза на товари между двете страни\", заяви Лавров пред репортери след срещата си с Чавушоглу. \r\nВъншният министър на Турция предаде поздравленията на президента Реджеп Тайип Ердоган на Путин, заявявайки, че турският президент е готов да го приеме в Истанбул в близко бъдеще. \"Вече приехте покана за посещение на ресторант за морски дарове [в Истанбул]\", отбеляза Чавушоглу. Путин спомена и редовните контакти с Ердоган. \r\nПо време на срещата на БРИКС в Йоханесбург, Южна Африка през юли, руските медии съобщиха, че руският държавен глава е поискал от Ердоган да разреши вноса на месо от Русия. Скоро след срещата първото месо бе доставено в Турция, отбелязва Daily Sabah. \r\nЧавушоглу подчерта, че двустранните връзки с Русия са важни за сигурността и стабилността на региона. \"Контактите между двамата държавни глави [Реджеп Тайип Ердоган и Владимир Путин] са много важни за сигурността, благосъстоянието и стабилността на региона, както и за двете страни\", подчерта той. \r\nНазовавайки Русия \"стратегически партньор\", турският външен министър подчерта значението на по-нататъшното развитие на двустранните отношения с Русия. \r\n\"Ще подобрим двустранните отношения между двете страни за [обезпечаване] на стабилност и икономическо развитие в региона и ще засилим сътрудничеството ни по регионалните въпроси\", обясни първият дипломат на Анкара. \r\nТой отбеляза, без да посочва конкретно име, че някои страни и лица ревнуват от тясното сътрудничество и приятелство между Турция и Русия. \r\nПревод и редакция:", "date": "2018.08.27", "title": "Daily Sabah: След посещението на турския външен министър, министъра на отбраната и началника на разузнаването в Русия, отношенията между Анкара и Москва навлизат в ново измерение"}
{"url": "http://www.focus-news.net/news/2018/08/27/2560383/emanyuel-makron-evropeyskata-sigurnost-poveche-ne-tryabva-da-zavisi-ot-sasht-tryabva-da-prerazgledame-otnosheniyata-si-s-rusiya.html", "text": "Президентът на Франция Еманюел Макрон заяви в понеделник, че ще направи нови предложения за увеличаване на сигурността на Европейския съюз и посочи, че Съюза трябва да спре да зависи от военната мощ на САЩ, предава  AFP . \r\n„Европа повече не може да разчита на САЩ за своята сигурност. Зависи от самите нас да гарантираме европейската сигурност“, заяви той в реч пред посланиците на Франция в Париж. \r\nНеговите предложения ще бъдат разкрити „през следващите месеци“, посочи френският държавен глава пред дипломатическите представители, депутатите и експертите по международни отношения, събрали се да отбележат края на лятната отпуска. \r\n„Искам да започнем изчерпателен преглед на нашата сигурност с всички европейски партньори, включително Русия“, добави той. \r\nКоментарите на Макрон дойдоха след поредица действия на американския президент Доналд Тръмп, с които той се дистанцира от традиционните си съюзници в рамките на НАТО, обяснява „Франс прес“. \r\nФренският президент дойде на власт миналата година с обещание да реформира ЕС и настоява за дълбоки политически преобразувания в Съюза – включително за отделен бюджет за еврозоната – което засега среща двупосочни реакции от страна на другите държави в Блока. \r\n„Трябва да предприемем нови инициативи, да изградим нови съюзи“, категоричен е Макрон. \r\n„Франция иска Европа, която защитава, независимо, че екстремизма се засили и национализма се събуди“, заяви още френският президент. \r\nПревод и редакция:", "date": "2018.08.27", "title": "Еманюел Макрон: Европейската сигурност повече не трябва да зависи от САЩ, трябва да преразгледаме отношенията си с Русия"}
{"url": "http://www.focus-news.net/news/2018/08/27/2560385/sport-tieri-anri-nyama-da-stava-trenyor-na-bordo.html", "text": "Бившият нападател на националния отбор на Франция, Арсенал и Барселона Тиери Анри се отказа да става треньор на френския клуб Бордо, съобщи телевизионния канал Sky Sports. Старши-треньорът на отбора Густаво Пойет бе уволнен след остри изказвания по адрес на ръководството по повод продажбата на футболиста Гаетан Лаборд в Монпелие без съгласуване с него. По-рано медиите твърдяха, че Анри е дал съгласие да поеме Бордо, но други източници съобщиха, че той е обезпокоен заради недостига на средства в клуба и липсата на яснота относно собствеността му.", "date": "2018.08.27", "title": "Спорт: Тиери Анри няма да става треньор на Бордо"}
{"url": "http://www.focus-news.net/news/2018/08/27/2560386/ivan-hinovski-bef-7-povishenie-na-tsenata-na-parnoto-i-toplata-voda-mozhem-da-ochakvame-prez-noviya-otoplitelen-sezon-v-sluchay-che-gazta-poskapne-s-10.html", "text": "7% повишение на цената на парното и топлата вода можем да очакваме през новия отоплителен сезон в случай, че газта поскъпне с 10%. Това каза в дневния информационен блок на  Радио „Фокус“   председателят на Българския енергиен форум Иван Хиновски. Той уточни, че увеличението може да бъде както 3,5%  за топлинна енергия и 3,5% за електроенергия, но може да бъде и 7% само за единия продукт. „Аз лично смятам, че КЕВР ще направяи всичко възможно да потисне този немалък ръст от  7% и ще определи една пределна цена с 5% по-висока. Очакват ни процеси, които са свързани с международни цени. Този ръст ще продължи неизбежно. Това показват прогнозите въз основа на засиленото търсене на този междинен енергиен агент природният газ“, коментира Иван Хиновски.Той каза още, че тенденцията в международен план е цената на газта да поскъпва с между 5 и 8% всяка година.", "date": "2018.08.27", "title": "Иван Хиновски, БЕФ: 7% повишение на цената на парното и топлата вода можем да очакваме през новия отоплителен сезон в случай, че газта поскъпне с 10%"}
{"url": "http://www.focus-news.net/news/2018/08/27/2560384/yordanka-ananieva-zam-kmet-na-burgas-indikativniyat-srok-za-priklyuchvane-na-proekta-za-modernizirane-na-obrazovatelnata-infrastruktura-beshe-30-mesetsa-a-go-izpalnihme-za-24-mesetsa.html", "text": "Индикативният срок за приключване на проекта „Подобряване на качеството на образованието чрез модернизиране на образователната инфраструктура в Бургас – етап I” беше 30 месеца, а ние успяхме да го изпълним за срок от 24 месеца. Това каза пред журналисти заместник-кметът по „Култура и образование“ към Община Бургас Йорданка Ананиева, предаде репортер на  Радио „Фокус“ – Бургас .  \r\n„Първо приключиха дейностите в СОУ „Св. св. Кирил и Методий“, след което открихме спортното игрище на ОУ „Елин Пелин“, каза още заместник-кметът. Тя добави, че са били реновирани спортните площадки на ОУ „Петко Росен“ и ОУ „Братя Миладинови“. \r\n„През последните години в нашата страна не е откривано ново училище. Радвам се, че Община Бургас успя да открие чисто нови структури – ОУ „Александър Георгиев-Коджакафалията“ и ДГ „Чайка“ в ж.к. „Меден Рудник“, посочи още Ананиева. По думите ѝ в жилищния комплекс винаги е имало проблем с приема на деца в детска градина, а благодарение на новата база, положението е подобрено. \r\nМария ГЕОРГИЕВА", "date": "2018.08.27", "title": "Йорданка Ананиева, зам.-кмет на Бургас: Индикативният срок за приключване на проекта за модернизиране на образователната инфраструктура беше 30 месеца, а го изпълнихме за 24 месеца"}
{"url": "http://www.focus-news.net/news/2018/08/27/2560377/tass-redzhep-taiyp-erdogan-shte-pristigne-na-ofitsialna-vizita-v-teheran-na-7-septemvri-za-sreshtata-na-varha-s-vladimir-putin-i-hasan-rouhani.html", "text": "Президентът на Турция Реджеп Таийп Ердоган ще пристигне на официална визита в Техеран на 7 септември, се казва в разпространено в понеделник съобщение от канцеларията на турския лидер, предава  ТАСС. \r\nКъм момента не са уточнени подробности за предстоящото посещение, но се очаква, че в рамките на пътуването в иранската столица ще се състои срещата на върха Русия – Турция – Иран, посветена на разрешаването на сирийския конфликт. \r\nПревод и редакция:", "date": "2018.08.27", "title": "ТАСС: Реджеп Таийп Ердоган ще пристигне на официална визита в Техеран на 7 септември за срещата на върха с Владимир Путин и Хасан Роухани"}
{"url": "http://www.focus-news.net/news/2018/08/27/2560387/dobrich-v-protses-na-digitalizatsiya-e-bibliotechnata-kolektsiya-v-sveta-na-dora-gabe.html", "text": "В процес на дигитализация е библиотечната колекция „В света на Дора Габе”. Това съобщи Галя Маринова, гл. библиотекар в направление „Библиотечно-библиографско и информационно обслужване“ и експерт „Връзки с обществеността“ в Регионална библиотека „Дора Габе“ в Добрич, предаде кореспондентът на  Радио „Фокус” – Варна . От 2012 г. фотографии от колекцията са включени в Европейската дигитална библиотека Europeana. По повод 130-годишнината от рождението на поетесата от 3 септември посетителите на сайта на библиотеката ще имат неограничен достъп до дигитална колекция „В света на Дора Габе”. В нея са включени пълнотекстово 16 книги от поетесата, както и нейни преводи на произведения на други автори. Всички те са издадени между 1908 и 1947 година. От 10 до 28 септември библиотеката организира изложбата „Родена в Добруджа”, с която отбелязва годишнината от рождението на Дора Габе и 78 години от възвръщането на Южна Добруджа към пределите на България. Посетителите ще могат да разгледат и фотодокументалната изложба, разкриваща житейския и творчески път на видната добруджанка. На 5 октомври от 17,00 часа в библиотеката Катя Зографова ще представи книгата „Многоликата Дора Габе. Верската, етническата и националната идентичност на поетесата”. На 24 август се навършиха 130 години от рождението на Дора Габе, родена в добруджанското село Дъбовик. Сред приоритетите на Регионална библиотека „Дора Габе” е проучване и популяризиране живота и творчеството на голямата българска поетеса и добруджанка. В резултат на дългогодишната събирателска дейност в библиотеката са набавени значителен брой библиотечни документи и вещи от областта на архивното и музейното дело. По повод 110-годишнината от рождението на поетесата библиотеката е преименувана на името на Дора Габе. Две години по-късно е обособена уникална библиотечна колекция „Дора Габе”, която съдържа книги, фотографии, ксерокопия на архивни документи, репродукции, вещи на Дора Габе, видеофилми, аудиокасети, грамофонни плочи, графики и фотографски негативи и позитиви. Съдържанието непрекъснато се обогатява. През 2018-та по повод 130-та годишнина от рождението на Дора Габе библиотеката обяви поредна дарителска кампания за набиране на документи, спомени, архиви и фотографии, свързани с живота и творчеството на поетесата, както и Национален конкурс за рисунка „В света на Дора Габе” по произведения на Дора Габе. Крайният срок за заявяване на участие в него е 15 октомври 2018 г. \r\nЖулиета НИКОЛОВА", "date": "2018.08.27", "title": "Добрич: В процес на дигитализация е библиотечната колекция „В света на Дора Габе”"}
{"url": "http://www.focus-news.net/news/2018/08/27/2560390/varna-52-godishen-mazh-e-s-opasnost-za-zhivota-sled-katastrofa-po-patya-s-sindel-s-avren.html", "text": "52-годишен мъж е с опасност за живота след катастрофа по пътя с. Синдел – с. Аврен. Това съобщиха от  ОДМВР-Варна . На 26 август, около 6.40 часа, е получен сигнал, че по пътя с. Синдел – с. Аврен е възникнало ПТП. На място е установено, че 52-годишен водач на автомобил АРО, на прав участък от пътя е изгубил контрол над автомобила и се е блъснал в крайпътно дърво. В болница е установено че вследствие на ПТП-то е получил фрактура на 4 ребра, фрактура на дясна предмишница и е с кръвоизлив в коремна област. Пострадалият е опериран по спешност и настанен в болницата с опасност за живота. По случая е образувано досъдебно производство.", "date": "2018.08.27", "title": "Варна: 52-годишен мъж е с опасност за живота след катастрофа по пътя с. Синдел – с. Аврен"}
{"url": "http://www.focus-news.net/news/2018/08/27/2560388/a1-on-makedoniya-kolinda-zapya-v-afganistan.html", "text": "Президентът на Хърватия Колинда Грабар-Китарович, която е на посещение на хърватските войници в Афганистан, качи видео на „Инстаграм“, на което се вижда как заедно с военнослужещите пеят песента „Под моста“, предава  македонската електронна медия „А1 Он“ . \r\nТова се случва в рамките на третото посещение на Грабар-Китарович в Афганистан, отбелязва медията. \r\nПревод и редакция:", "date": "2018.08.27", "title": "„А1 Он“ (Македония): Колинда запя в Афганистан"}
{"url": "http://www.focus-news.net/news/2018/08/27/2560391/kyustendil-podgotvitelnite-grupi-za-detsa-rodeni-sled-1-yanuari-2013-godina-shte-badat-bezplatni-saglasno-vavedenite-kriterii.html", "text": "Подготвителните групи за деца, родени след 1 януари 2013 година, ще бъдат безплатни, съгласно въведените критерии. Това каза пред  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. Тя добави, че продължава да действа Наредбата за определяне и администриране на местни такси и услуги на територията на Община Кюстендил в частта за детските градини. Към 15 септември, когато се сформират подготвителните групи, там влизат петгодишните деца, които са освободени от такси, тоест децата, които са родени след 01.01.2013 година. Вече стават на 5 години и отиват в подготвителна група. Те продължават да се ползват от привилегиите за безплатно посещение на подготвителната група, стига родителите да отговарят на двете условия, които са регламентирани в общинската наредба. Това са постоянен адрес на двамата родители в Община Кюстендил и да имат трудово служебно правоотношение и двамата родители или да са самоосигуряващи се или да бъдат регистрирани в „Бюро по труда”. „Тези неща се запазват за децата, които сега постъпват в подготвителните групи. Тези родители, обаче, които не отговарят на тези условия, ще трябва да плащат по 1,60 такса за храноден. Това е цената на храненето на едно дете в детската градина”, каза Нели Петкова. \r\nВенцеслав ИЛЧЕВ", "date": "2018.08.27", "title": "Кюстендил: Подготвителните групи за деца, родени след 1 януари 2013 година, ще бъдат безплатни, съгласно въведените критерии"}
{"url": "http://www.focus-news.net/news/2018/08/27/2560389/dimitar-bakalov-hleboproizvoditel-povishenieto-v-tsenata-na-gazta-nyama-da-se-otrazi-na-tsenata-na-hlyaba.html", "text": "Повишението в цената на газта няма да се отрази на цената на хляба. Това каза за  Радио „Фокус“-Пирин  Димитър Бакалов, производител на хляб, тестени и сладкарски изделия. Той отбеляза, че в Благоевградски регион няма почти никъде пекарни и фурни на газ – нито на топли закуски, нито на хляб. По думите му увеличението на газта не е толкова основен проблем, а увеличението в цената на хляба ще дойде от увеличението в цената на брашното. Според него разкарването и транспортирането на хляба не е голям проблем. Бакалов допълни, че увеличението на газта и на тока не са толкова фатални. „Брашното вече веднъж се вдигна с 40 лева за 1 тон, от другата седмица ще се вдигне с още 40 лева и така ще се увеличава още. И тогава ще дойде увеличението в цената на хляба и хлебните изделия. Увеличението в цената на зърното е причината за увеличението в цената на брашното, а оттам и в цената на хляба в бъдеще“. Димитър Бакалов каза още, че засега никой не предвижда увеличение докато не се вдигне цената на брашното. Той заяви, че когато тя се вдигне, независимо дали искаш или не, се налага да увеличаваш цената. \r\nНатали СТЕФАНОВА", "date": "2018.08.27", "title": "Димитър Бакалов, хлебопроизводител: Повишението в цената на газта няма да се отрази на цената на хляба"}
{"url": "http://www.focus-news.net/news/2018/08/27/2560393/iran-imame-palen-kontrol-nad-persiyskiya-zaliv-i-nyama-nuzhda-ot-prisastvieto-na-vmf-na-sasht-koito-sa-prishaltsi.html", "text": "Иран има пълен контрол над Персийския залив и Военноморския флот (ВМФ) на САЩ не е от тук, заяви командващият ВМФ на Корпуса на стражите на ислямската революция (КСИР) Ализера Тангсири в понеделник, цитиран от агенция Tasnim, предава  Reuters . \r\nАмериканската агенция отбелязва, че коментарите потвърждават предупрежденията на Техеран, че Ислямската република може да предприеме военни действия  в Персийския залив, за да блокира износа на петрол от други регионални държави в отговор на американските санкции, целящи да спрат продажбата на нефт от Иран. Вашингтон има флотилия в Залива, който защитава търговските пътища. \r\nТансгири твърди, че ВМФ на Иран има пълен контрол над Персийския залив и Ормузкия пролив, който е входът към него. Затварянето на пролива би бил най-директния начин за блокиране на корабоплаването от и към залива. \r\n„Можем да обезпечим сигурността на Персийския залив и няма нужда от присъствието на пришълци като САЩ и други страни, чийто дом не е тук“, заяви той. \r\nПревод и редакция:", "date": "2018.08.27", "title": "Иран: Имаме пълен контрол над Персийския залив и няма нужда от присъствието на ВМФ на САЩ, които са пришълци"}
{"url": "http://www.focus-news.net/news/2018/08/27/2560368/natsionalniyat-osiguritelen-institut-shte-konsultira-blizkite-na-zaginalite-v-katastrofata-kray-svoge.html", "text": "Националният осигурителен институт ще консултира близките на загиналите в катастрофата край Своге на 25 август т.г., съобщиха от пресцентъра на  НОИ . Мобилен екип от експерти на териториалното поделение на НОИ – София град, ще посети в най-близкото подходящо време Световрачене, откъдето са повечето от загиналите, за да  помогне на техните роднини и близки по въпроси от компетентността на НОИ, възникнали след трагедията.  \r\nТП на НОИ в столицата  вече е във връзка с кмета на Световрачене Светла Николова, която изрази благодарност за съпричастността на института. Първата уточнена стъпка е кметството на Световрачене да помогне в събирането на необходимите лични данни, за да може експертната група предварително да бъде ориентирана и конструктивна при консултирането на хората в конкретните обстоятелства. \r\nВ деня на национален траур в памет на загиналите край Своге ръководството и всички служители на НОИ изразяват своите съболезнования на близките на загиналите.", "date": "2018.08.27", "title": "Националният осигурителен институт ще консултира близките на загиналите в катастрофата край Своге"}
{"url": "http://www.focus-news.net/news/2018/08/27/2560394/todor-raychev-td-karlak-iztsyalo-sas-sobstveni-sredstva-se-remontirat-hizhite-stopanisvani-ot-druzhestvoto-na-teritoriyata-na-obshtina-smolyan.html", "text": "Абсолютно всички ремонти в хижите, стопанисвани от Туристическо дружество „Карлък“ на територията на община Смолян, се извършват със собствени средства. Това каза за  Радио „Фокус“ – Смолян  секретарят на дружеството Тодор Райчев. Най-големият ремонт, който се прави от години, е на хижа „Студенец“ в Пампорово, която е един от символите на курорта и е построена още при създаването му през 1964 година. Предстои тя да бъде отворена за предстоящия зимен сезон. Тя разполага с 90 легла в двойни стаи, всяка от които има самостоятелен санитарен възел. „Нашата хижа е направена за спортисти и скиори, не за лукс-почивки. Тя не функционира от 2008 г. насам, защото имахме много пречки от съдебен характер и просто беше невъзможно да започне какъвто и да е ремонт. Инвеститори и други хора ни създадоха пречки, не сме имали спорове за собствеността, те бяха от друго естество. Очакваме през зимата да отвори врати и да приема туристи“, поясни Райчев. Той припомни, че много хора са изкарвали детските и юношеските си години по лагери и състезания в хижата и тя е приела милиони туристи.  \r\nРайчев посочи, че хижа „Смолянски езера“, която също се стопанисва от дружеството е в перфектно състояние и хората, които я посещават, остават доволни от условията, които се предлагат. На хижата предстои хигиенен ремонт, ще бъдат възстановени и бунгалата, които не са функционирали досега. През следващата година капацитетът на хижата ще бъде увеличен с още 10 легла. Хижа „Преспа“ също е в добро състояние, но има нужда от ремонт на водохващането, защото лятото се чувства липса на вода. „Водопроводът е много остарял от 60-то години от минали век. Има вода, но се губи по трасето. Направили сме вътрешен санитарен възел. Имаме готовност и на другите етажи, но трябва да се направи ново водохващане, за да се направят те“, добави Райчев. Той обобщи, че ежегодно се прави профилактика на обектите и подчерта, че всичко става със собствени средства, с много лишения и доброволен труд от страна на работещите в Туристическо дружество „Карлък“. \r\nНели ГЕРГЬОВСКА", "date": "2018.08.27", "title": "Тодор Райчев, ТД „Карлък“: Изцяло със собствени средства се ремонтират хижите, стопанисвани от дружеството на територията на община Смолян"}
{"url": "http://www.focus-news.net/news/2018/08/27/2560392/plovdiv-otritsatelni-sa-rezultatite-ot-kravnite-probi-na-dvamata-vodachi-ot-katastrofata-kray-popovitsa.html", "text": "Отрицателни са резултатите от кръвните проби на двамата водачи от катастрофата край Поповица, съобщи за  Радио „Фокус“-Пловдив  говорителят на ОДМВР-Пловдив. В лекия автомобил „Фолксваген“ с благоевградска регистрация са се придвижвали трима - двамата загинали и 22-годишният водач. Шофьорът на лекия автомобил \"Грейт уол\", с пловдивска регистрация, е на 34 г. и е настанен в болница. И на двамата е взета кръвна проба. Дрегерът и драг чекът на по-младия са отрицателни. Другият също е тестван за наркотици и резултатът е отрицателен. Причините се изясняват в рамките на досъдебно производство. \r\nМария РУСЕВА", "date": "2018.08.27", "title": "Пловдив: Отрицателни са резултатите от кръвните проби на двамата водачи от катастрофата край Поповица"}
{"url": "http://www.focus-news.net/news/2018/08/27/2560395/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния, съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" трафикът е интензивен на вход от леки автомобили. На българо-гръцката граница на ГКПП \"Маказа\" трафикът е интензивен на изход от леки автомобили. На ГКПП \"Кулата\" трафикът е интензивен на изход от товарни автомобили. На българо-турската граница на ГКПП \"Капитан Андреево\" трафикът е интензивен на вход от леки автомобили. На ГКПП \"Лесово\" трафикът е интензивен на изход от леки автомобили. На българо-румънската граница На ГКПП \"Дунав мост\" - Русе, \"Дуранкулак\" и \"Кардам\" трафикът е интензивен от леки автомобили и в двете посоки. На българо-македонската граница трафикът е нормален на всички гранични контролно-пропускателни пунктове.", "date": "2018.08.27", "title": "ГД \"Гранична полиция\": Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2018/08/27/2560397/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ – Пловдив  отново ще насочим вниманието ви към важните теми от Садово и региона. Днес ще разговаряме със заместник-кмета на Садово Петър Георгиев за изпълнението и приоритетите на капиталовата програма на Общината за 2018 година, която е на стойност около 600 000 лв. \r\nЖителите на село Катуница ще гласуват на местен референдум за добив на инертни материали. На 13 октомври те ще могат да дадат своя вот „За” или „Против” добива от находище „Кацара”, участък „Кацара 2” край селото. С пълно мнозинство Общинският съвет-Садово прие предложението на председателя на Общинския съвет и групата съветници от БСП за провеждане на допитването. Според съветниците референдумът е най-демократичната форма за определяне на бъдещите действия на Общинския съвет, кметовете на общината и кметството и общинската администрация във връзка с този проект, както и най-подходящият начин за отчитане в цялост на мнението на хората, от страна на централната власт. По повод предстоящия референдум ще разговаряме с Атанас Телчаров, председател на Общински съвет-Садово. \r\nВ предаването днес ще посетим и ОУ „Гео Милев“ в град Садово. Как ще започне новата учебна година и колко ще бъдат първокласниците? На въпросите ни ще отговори директорът на училището Ренета Вълчева. Тя ще ни разкаже повече за историята на учебното заведение, както и за състоянието на материалната база. \r\nВ последните минути на предаването ще ви разкажем за храм „Св. Петка“ в село Караджово. Около 40 000 лева са необходими, за да се довърши ремонтът на иконостаса в църквата. Храмът е паметник на културата и е на около 200 години. Повече за храм „Св. Петка“, за неговото минало, бъдеще и настояще, ще ни разкаже отец Красимир от светата обител. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.08.27", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2018/08/27/2560396/ria-novosti-emanyuel-makron-prizova-es-da-gradi-strategichesko-partnyorstvo-s-rusiya-i-turtsiya.html", "text": "Президентът на Франция Еманюел Макрон смята, че е важно за Европа да гради стратегическо партньорство с Русия и Турция, предава  РИА Новости . \r\n„Не можем да градим Европа в дългосрочен план без да мислим за отношенията с Русия и Турция“, заяви Макрон пред френските посланици в Париж. \r\n„Мислим ли днес ясно и откровено, че можем да говорим за членство на Турция в Европейския съюз, когато всеки ден президентът на Турция... потвърждава панислямския план, който се представя като антиевропейски? Тоест, тези редовни действия са в разрез с нашите принципи“, добави той. \r\nПо мнението на Макрон, в този случай трябва да се говори за стратегическо партньорство. „Значи, трябва да градим стратегическо партньорство, а не да се стремим към приемане в ЕС. Стратегическо партньорство с Русия и Турция, защото тези две държави за важни за нашата колективна сигурност, трябва да ги прикрепим към Европа. Защото тези народи имат съвместна история с тази на Европа. И ние трябва да градим заедно нашето бъдеще“, подчерта френският лидер. \r\nПревод и редакция:", "date": "2018.08.27", "title": "РИА Новости: Еманюел Макрон призова ЕС да гради стратегическо партньорство с Русия и Турция"}
{"url": "http://www.focus-news.net/news/2018/08/27/2560400/stara-zagora-remontirat-detskite-ploshtadki-v-grada.html", "text": "Почти 50 детски площадки на територията на централната част и кварталите на Стара Загора се ремонтират това лято, съобщиха от  пресцентъра Стара Загора.  За целта са осигурени над 50 000 лв. от общинския бюджет. Извършва се доставка и монтаж на повредени съоръжения за игра и паркова мебел. \r\nПрез първия етап на строително-монтажните работи ще бъдат ремонтирани 21 детски площадки на обща стойност 19 283,40 лв. Вторият етап обхваща обновяването на 28 места за игра, а количествено-стойностната сметка за СМР е 32 488,80 лв. \r\nИзвършва се ремонт на оградите на детските площадки като се монтират  дървени летви и детайли на място на липсващите или счупени такива. Ще се поставят нови врати на детските площадки, подменят се повредените елементи на детските съоръжения. Възстановява се ударопоглъщащата каучукова настилка, кошчета за отпадъци и други елементи. \r\nНякои от ремонтите се налагат заради амортизация на съоръженията, но повечето са за ликвидиране на последствията от вандалски прояви. \r\nИзграждането на нови, безопасни детски и спортни площадки във всички квартали на Стара Загора е записано в Програмата за управление на кмета Живко Тодоров за мандат 2015-2019 година. \r\nДосега по време на неговото управление са изградени над 50 нови детски площадки.", "date": "2018.08.27", "title": "Стара Загора: Ремонтират детските площадки в града"}
{"url": "http://www.focus-news.net/news/2018/08/27/2560401/yordanka-ananieva-zam-kmet-na-burgas-starata-banya-v-osnovno-uchilishte-lyuben-karavelov-veche-e-moderen-obrazovatelen-kampus-evropa.html", "text": "„Старата баня“ в основно училище „Любен Каравелов“ вече е модерен образователен кампус „Европа“. Това каза пред журналисти заместник-кметът по „Култура и образование“ към Община Бургас Йорданка Ананиева по повод приключването на проект „Подобряване на качеството на образованието чрез модернизиране на образователната инфраструктура в Бургас – етап I”, предаде репортер на  Радио „Фокус“ – Бургас . По думите ѝ това е представлявал дългогодишен проблем за Общината, който днес е разрешен и благодарение на тази инвестиция, учениците на ОУ „Кирил и Методий“ се обучават на едносменен режим на работа. \r\n„Проблем представляваше също така старата база на филиала на ДГ „Х.К.Андерсен“, която днес е изцяло реновирана. Предстои откриването и на новата ДГ „Пинокио“ в ж.к. „Меден Рудник“, каза още Ананиева. По думите ѝ приетите деца са над 100. \r\n„Община Бургас е готова с още проектни предложения. Ако в рамките на националното финансиране, някои от общините не си изпълнят дейностите и остане финансов ресурс, ние вече имаме готови и одобрени проекти“, посочи още зам.-кметът. Ананиева добави, че сред тези проекти са реновиране на двора на ОУ „Антон Страшимиров“, както и за дворното пространство на ОУ „Георги Бенковски“. \r\nМария ГЕОРГИЕВА", "date": "2018.08.27", "title": "Йорданка Ананиева, зам.-кмет на Бургас: „Старата баня“ в основно училище „Любен Каравелов“ вече е модерен образователен кампус „Европа“"}
{"url": "http://www.focus-news.net/news/2018/08/27/2560403/burgas-intenziven-e-trafikat-v-oblastta.html", "text": "Интензивен е трафикът в областта, предаде репортер на  Радио „Фокус“ – Бургас . Пътните настилки са сухи и нормално проходими. По-интензивно се осъществява движението по посока от и към к.к. Слънчев бряг и конкретно в района на кръговото кръстовище на входа на Поморие. Движението по пътя Атия – Созопол – Приморско също е натоварено. Интензивен е трафикът и по АМ „Тракия“ в района на Бургас, както и на входно-изходните пътни артерии на града. Водачите трябва да се движат с повишено внимание и съобразена скорост. \r\nИнтензивно се осъществява движението по основните бургаски улици и булеварди. Най-натоварено е по пътя в посока от и към ж.к. „Меден Рудник“. Натоварено е и по булевардите „Демокрация“,  „Сан Стефано“, „Стефан Стамболов“ и „Тодор Александров“, както и в района на улица „Индустриална“ в посока ул.„Спортна“.  По-интензивен е трафикът и по централните улици на града – „Иван Вазов“, „Христо Ботев“, „Генерал Гурко“, „Булаир“ и „Цар Симеон“. \r\nВеселина НИКОЛОВА", "date": "2018.08.27", "title": "Бургас: Интензивен е трафикът в областта"}
{"url": "http://www.focus-news.net/news/2018/08/27/2560405/sport-uefa-nakaza-lion-da-igrae-edin-mach-bez-publika.html", "text": "Европейската футболна централа наложи наказание на Олимпик Лион, който ще трябва да изиграе първия си мач от груповата фаза на Шампионската лига през настоящия сезон пред празни трибуни. Санкцията включва и един мач условно, ако през следващите две години Лион допусне сходно провинение. Причината за санкцията са ексцесиите по трибуните на „Групама стейдиъм“ по време на домакинския мач срещу ЦСКА Москва през миналия сезон. Клубът ще плати и глоба от 100 хиляди евро.", "date": "2018.08.27", "title": "Спорт: УЕФА наказа Лион да играе един мач без публика"}
{"url": "http://www.focus-news.net/news/2018/08/27/2560380/hyuriet-tsentralnata-banka-na-turtsiya-oproverga-tvardeniyata-za-pechatane-na-pari-bez-pokritie.html", "text": "Централната банка (ЦБ) на Турция опроверга тиражираните напоследък упорити твърдения, че е започнала печатане на пари без покритие, пише вестник „Хюриет”. В официалния сайт на ЦБ се дава отговор на въпроса дали зачестилите напоследък нови емисии на турски лири означават „по-хлабава„ парична политика. „Общо пусканите на пазара банкноти от ЦБ и изсечените от Държавната хазна монети в обръщение, обобщават нашата емисионна политика. Това количество, като правило, се определя от исканията за налични пари от индивидуалните лица и от банките. Добре; ако се увеличава обемът на новите емисии, това означава ли, че ЦБ „печата пари без покритие”? Или какъвто е по-специализираният технически израз – „прилага ли се разхлабена парична политика”? Отговорът на този въпрос е – Категорично не.”, се посочва в официалната позиция на ЦБ, цитирана от „Хюриет”. \r\nПревод и редакция:", "date": "2018.08.27", "title": "„Хюриет”: Централната банка на Турция опроверга твърденията за печатане на пари без покритие"}
{"url": "http://www.focus-news.net/news/2018/08/27/2560404/a1-on-makedoniya-neformalnata-sreshta-v-drach-se-provezhda-bez-premierite-na-makedoniya-sarbiya-bih-i-balgariya.html", "text": "На неформалната среща на премиерите от Западните Балкани на тема регионална икономическа интеграция, която се провежда в понеделник в албанския град Драч не присъстват премиерите на Македония, Сърбия, Босна и Херцеговина (БиХ) и България, предава  македонската електронна медия „А1 Он“ . \r\nПремиерът на Сърбия Ана Бърнабич и председателят на Съвета на министрите на БиХ Денис Звиздич по-рано заявиха, че няма да присъстват на сбирката, докато македонския премиер Зоран Заев не отпътува за Драч заради лошото време. \r\nИ премиерът на България Бойко Борисов по-рано отказа посещението в Албания заради трагичната катастрофа край Своге, в която загинаха 16 души, а още 20 са ранени. \r\nДомакин на срещата е Еди Рама, а в нея участват още европейският комисар за политиката на съседство и преговори за разширяване Йоханес Хан, черногорският премиер Душко Маркович и косовският пермиер Рамуш Харадинай, а освен това там е и председателят на Европейската банка за възобновяване и развитие Сума Чакрабарти. \r\nПревод и редакция:", "date": "2018.08.27", "title": "„А1 Он“ (Македония): Неформалната среща в Драч се провежда без премиерите на Македония, Сърбия, БиХ и България"}
{"url": "http://www.focus-news.net/news/2018/08/27/2560402/kyustendil-tselogodishen-e-priemat-v-detskite-gradini-v-grada-zapisvaneto-za-podgotvitelnite-grupi-prodalzhava.html", "text": "Целогодишен е приемът в детските градини в Кюстендил, записването за подготвителните групи продължава. Това каза пред  Радио „Фокус” – Кюстендил  Нели Петкова, директор на Дирекция „Култура, образование, младежки дейности и спорт” към Община Кюстендил. По думите й съгласно наредбата за условията и реда за записване и преместване на деца в общинските детски градини на територията на Община Кюстендил, постъпването на децата в общинските детски градини се извършва по желание и по избор на родителите и постъпването на децата в детската градина се осъществява целогодишно. „Тоест всеки родител, когато прецени и избере съответната детска градина, може да запише детето си. В момента върви и едно движение на децата от детските градини към училищата, защото някои родители предпочитат децата им да посещават подготвителните групи в училищата. Затова картината за броя на децата в детските градини, специално в подготвителните групи, ще бъде ясна на 15 септември”, каза Нели Петкова. По думите й безплатни са познавателните книжки за трета и за четвърта подготвителна възрастова група. Съгласно графика на министъра на образованието и науката срокът за доставка на тези познавателни книжки е 27 август. Сключени са договори с издателствата и вече те са доставили почти всички познавателни книжки. За останалите групи, за малките деца, те не са безплатни. \r\nВенцеслав ИЛЧЕВ", "date": "2018.08.27", "title": "Кюстендил: Целогодишен е приемът в детските градини в града, записването за подготвителните групи продължава"}
{"url": "http://www.focus-news.net/news/2018/08/27/2560406/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще се спрем на всичко актуално и интересно, което се случва в Община Петрич. Миналата седмица кметовете на Подгорските села – Първомай, Кавракирово, Михнево и Самуилово започнаха подписка с искане за премахването на опасни орехови дървета по пътя Петрич – Първомай, които създават предпоставка за възникването на тежки пътни инциденти. Повече подробности ще научим от интервюто на колегата Ливия Нинова с кмета на село Самуилово – Кирил Стоянов.  \r\nСамо през последните два месеца туристите, посетили античен град „Хераклея Синтика“, са се удвоили, което само по себе си показва колко е голям интересът. На какво се дължи този ръст в броя на туристите, как се отразява това на Община Петрич, както и как премина участието на петрички фолклорен състав в Международния фолклорен фестивал „Карпати“ в Румъния, ще попитаме заместник-кметът на Петрич – Илияна Попова. Преди броени дни при разкопките на античния град „Хераклея Синтика“ бе открита огромна статуя на знатен хераклеец. Повече информация за находката ще научим от доц. д-р Людмил Вагалински, директор на Националния археологически институт с музей към Българската академия на науките и ръководител на проучванията, които се провеждат на обекта от 2007 година. \r\nОчакваме и Вас на телефоните в студиото 0885 303 373 и 073/ 88-55-81 или на е-майл: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването  „Петрич – древен и вековечен“ , за да опознаете, но и да обикнете древната и вечна – Община Петрич. \r\nПредаването „Петрич – древен и вековечен“ се излъчва на честотите на  Радио „Фокус“ – Пирин  всеки понеделник от 15.00 до 16.00 часа с водещ Натали Стефанова.", "date": "2018.08.27", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2018/08/27/2560365/b92-sarbiya-albantsite-ot-medvedzha-ne-iskat-da-se-prisaedinyavat-kam-kosovo.html", "text": "Кметът на Медведжа Небойша Арсич заяви, че не е чувал от представителите на албанската общност в окръга да искат да се присъединяват към Косово, предава  белградското радио „Б92“ . \r\nМедията отбелязва, че областта не е част от Прешевската долина и мнозинството от населението на общината са сърби. \r\n„Няма етническо напрежение тук. Няма изключително сръбски или албански ресторанти, хората прекарват времето си заедно, поздравяват се за религиозните празници... Това е пример за функциониращ мултиетнически район“, заяви Арсич пред вестник „Вечерне новости“. \r\nПо неговите думи, демаркацията е въпрос, който се отнася до най-висшите държавни институции и точно там е мястото, където трябва да се обсъждат правата на албанците в тази част на Сърбия. \r\nСъгласно данните от последно преброяване през 2011 година, Медведжа има население от 7742 души, от които албанците са малко повече от 500. Има също малки общности от цигани и черногорци. \r\nПревод и редакция:", "date": "2018.08.27", "title": "„Б92“ (Сърбия): Албанците от Медведжа не искат да се присъединяват към Косово"}
{"url": "http://www.focus-news.net/news/2018/08/27/2560409/blagoevgrad-patyat-do-antichen-grad-herakleya-sintika-da-stane-darzhavna-sobstvenost-predlaga-kmetat-dimitar-brachkov.html", "text": "Кметът Димитър Бръчков внася до Общински съвет предложение за обявяване на пътя до обект Античен град \"Хераклея Синтика\" от публична общинска собственост в път публична държавна собственост, съобщиха от пресцентъра на  Община Петрич . Припомняме, че и лично премиерът Бойко Борисов, при посещение на място, пое ангажимент пътят до Античен град \"Хераклея Синтика\" да бъде благоустроен с държавни средства. Мотивите обосновават национален интерес. Посоченият път осъществява връзката на друг републикански път с обект от национално значение - Античен град \"Хераклея Синтика\". Обектът е включен в Списъка на паметниците на културата с \"национално значение\", обявен за такъв с ДВ бр. 32 от 1965г., като в този период обектът е бил с името Градище /Античен град \"Петра\"/ - 2 км източно от с. Мулетарово. Съгласно Закона за културното наследство археологическите разкопки са изключително държавна собственост. Промяната на собствеността на пътя дава възможност на държавата да поддържа района, включително и пътя, осигуряващ достъпа. Доброто експлоатационно състояние на пътя е наложително с оглед големия интерес към обекта, засиления в тази връзка трафик и необходимостта от осигуряване на безопасен достъп.", "date": "2018.08.27", "title": "Благоевград: Пътят до Античен град \"Хераклея Синтика\" да стане държавна собственост, предлага кметът Димитър Бръчков"}
{"url": "http://www.focus-news.net/news/2018/08/27/2560407/yordanka-ananieva-zam-kmet-na-obshtina-burgas-obshtata-stoynost-na-proekta-za-modernizirane-na-obrazovatelnata-infrastruktura-e-blizo-19-mln-lv.html", "text": "Общата стойност на проекта „Подобряване на качеството на образованието чрез модернизиране на образователната инфраструктура в Бургас – етап I” е близо 19 млн. лв. Това каза пред журналисти заместник-кметът по „Култура и образование“ към Община Бургас Йорданка Ананиева, предаде репортер на  Радио „Фокус“ – Бургас . По думите ѝ точната му стойност е 18 709 438 лв. \r\n„От тях 14 872 382 лв. е безвъзмездната финансова помощ, 2 624 538 лв. са от Националното финансиране, а 1 212 516 лв са от собствени бюджетни приходи на Община Бургас“, допълни още зам.-кметът. Тя добави, че всички подобрения в инфраструктурата ще бъдат ползвани от 9 609 деца и ученици, над 700 специалисти педагогически персонал и около 200 служители на педагогически персонал. „Това според мен е постижение. В това число влизат и всички директори на училища и детски градини, които сме реновирали“, посочи още Ананиева. \r\nМария ГЕОРГИЕВА", "date": "2018.08.27", "title": "Йорданка Ананиева, зам.-кмет на Община Бургас: Общата стойност на проекта за модернизиране на образователната инфраструктура е близо 19 млн. лв."}
{"url": "http://www.focus-news.net/news/2018/08/27/2560412/alsat-m-makedoniya-amerikanski-kongresmeni-sa-na-sreshti-v-makedonskiya-parlament.html", "text": "Петима американски конгресмени в понеделник и вторник са на посещение в македонския парламент, предава  излъчващата на албански скопска телевизия „Алсат – М“ . \r\nГери Конъли, Дина Титус, Сюзън Дейвис, Дейвид Прайс и Бил Флорес, съгласно дневния ред, в понеделник трябва да проведат срещи с председателят на парламента Талат Джафери, с тримата заместник-председатели, както и с координаторите на парламентарните групи на СДСМ, ВМРО-ДПМНЕ, ДСИ и Беса. Предвидено е американските конгресмени да имат разговори и с председателите на няколко парламентарни комисии. \r\nПревод и редакция:", "date": "2018.08.27", "title": "„Алсат – М“ (Македония): Американски конгресмени са на срещи в македонския парламент"}
{"url": "http://www.focus-news.net/news/2018/08/27/2560413/veliko-tarnovo-s-organizirano-izkachvane-na-vrah-botev-klubat-po-peshehoden-turizam-v-grada-otbelyaza-denya-na-turizma.html", "text": "С организирано изкачване на връх Ботев Клубът по пешеходен туризъм във Велико Търново отбеляза Деня на туризма в България. В похода освен членове на структурата, се включиха и други представители на Туристическо дружество „Трапезица – 1902“, към което е Пешеходният клуб. Това каза за  Радио „Фокус“ – Велико Търново  неговият председател Станчо Русев. Той припомни, че в последния уикенд на август, ежегодно, всички подобни организации, от цялата страна, предприемат подобни походи. „Датата 27-ми август е фиксирана като Ден на туризма в България. През 1895 година, именно на този ден, по идея на Алеко Константинов, се прави първото организирано изкачване на Черни връх във Витоша, което поставя началото на организирания туризъм у нас“, разказа още Станчо Русев. Изборът на връх Ботев от търновските туристи е направен, защото той е най-близо намиращият се висок връх в региона. Изкачването се прави всяка година по различни маршрути. \r\nЛуиза ТРАНЧЕВА", "date": "2018.08.27", "title": "Велико Търново: С организирано изкачване на връх Ботев Клубът по пешеходен туризъм в града отбеляза Деня на туризма"}
{"url": "http://www.focus-news.net/news/2018/08/27/2560414/kyustendil-bivshi-granichari-otbelyazaha-godishnina-ot-sazdavaneto-na-granichni-voyski.html", "text": "Бивши граничари отбелязаха годишнина от създаването на „Гранични войски”, предаде репортер на  Радио „Фокус” – Кюстендил . Отбелязването се е превърнало в традиция и всяка година на 27 август на площада пред железопътната гара в Кюстендил се събират бивши служители на „Гранични войски”. Основен двигател на отбелязването на годишнината е създаденият през 1995 година клуб „Граничар”, чиито патрон е Вергил Ваклинов. Членовете на клуба наброяват над 100  души. Събитието се провежда вече 25 години, тази година на него присъстваха над 50 души. „На този ден си спомняме за времето, през което сме преминали. Времената бяха трудни, бяха сложни, имахме и загуби. Този ден ние го почитаме. Отдаваме почит и към паметта на хората, които са дали живота си при охрана на границата”, каза о.з. Полковник Венко Иванов, командир на граничното поделение в Кюстендил до 1998 година. \r\nВенцеслав ИЛЧЕВ", "date": "2018.08.27", "title": "Кюстендил: Бивши граничари отбелязаха годишнина от създаването на „Гранични войски”"}
{"url": "http://www.focus-news.net/news/2018/08/27/2560399/kalin-dimitrov-tsentar-za-podvodna-arheologiya-ne-sa-mnogo-potanalite-korabi-v-cherno-more-koito-sadarzhat-goriva-stava-vapros-za-2-3-koraba.html", "text": "Не са много потъналите кораби в Черно море, които съдържат горива – става въпрос за 2-3 кораба. Това каза директорът на Центъра по подводна археология Калин Димитров в интервю за  Агенция „Фокус“ . „Малко са тези, които са в изцяло запазено състояние, така че да съдържат такива опасни горива. Повечето са били разграбени като скрап през годините и всъщност са останали много малки останки от тях. Говорим за съвременни кораби, които да съдържат потенциално замърсяващи товари. Случаят в Созопол е по-скоро изключение, отколкото нещо, което е системно и за което да започнем да се замисляме сериозно. Трябва да се направи преглед, да се види кои кораби биха могли да съдържат горива, но не са толкова много – става въпрос за 2-3 кораба“, коментира той. \r\nЦветелин ДИМИТРОВ Пълния текст на интервюто четете по-късно в „Мнение”", "date": "2018.08.27", "title": "Калин Димитров, Център за подводна археология: Не са много потъналите кораби в Черно море, които съдържат горива – става въпрос за 2-3 кораба"}
{"url": "http://www.focus-news.net/news/2018/08/27/2560416/damtn-zapochva-masirani-proverki-na-palnachni-stantsii-i-punktove-za-zarezhdane-na-gazovi-butilki-zaradi-zachestilite-intsidenti.html", "text": "Във връзка със зачестилите инциденти с газови бутилки през последните месеци Държавната агенция за метрологичен и технически надзор (ДАМТН) стартира масирани проверки на пълначните станции и пунктове за зареждане в цялата страна, съобщиха от  пресцентъра на агенцията . Засилен ще е и контролът в търговската мрежа, за да се гарантира на потребителите, че предлаганите продукти отговарят на всички изискания за безопасна експлоатация. Анализите на причините за инцидентите с газови бутилки показват, че значителен брой от тях се случват в следствие на неправилно пълнене, както и използване на продукти, които са били закупени и се използват повече от десет години без да бъдат проверявани регулярно от компетентните лица. ДАМТН напомня на гражданите, че са длъжни да следят за изправността и техническото състояние на експлоатираната от тях газова бутилка. Проверките и техническите прегледи на газовите бутилки се извършват от нотифициран орган. Това е компетентният орган, който може да провери техническото състояние и годността на използваната от потребителя бутилка за битово потребление. Държавната агенция подчертава, че когато даден ползвател на газова бутилка отиде до близката бензиностанция или газостанция, за да я напълни с това не само нарушават закона, но и застрашават живота и здравето на себе си и най-близките си хора. Единствено на определените пунктове за пълнене на бутилки, специалисти правят допълнителен външен преглед на продукта и дават заключение за риска от употребата му, в зависимост от неговото състояние. Също така всяко пълнене на бутилката на пълначна станция се отбелязва в специален дневник, в който се вписва и номера на бутилката и срока на годността ѝ. Периодично се проверява и вентила на бутилката с пенообразуващо веществото, за да предотврати пропускане/изтичане на газ. ДАМТН също регулярно проверява тези обекти. От началото на 2018 г. до този момент инспекторите на агенция са извършили 148 броя проверки, като са констатирани 14 броя нарушения. Сред най-честите сред тях са: липса на извършен годишен преглед и липсва на водене на дневник на проверените бутилки, в който се записва фабричният номер на съоръжението под налягане, вместимостта на бутилката и теглото на напълнения газ. За констатираните нередности инспекторите на ДАМТН са съставили 14 броя актове за установяване на административно нарушение. Инспекторите на ДАМТН извършват регулярни проверки и на транспортируемите газови бутилки за втечнен въглеводороден газ, пуснати в търговската мрежа. От началото на годината инспекциите са обхванали общо 324 различни марки и модели газови бутилки, като при 14 от тях са открити несъответствия. При един продукт е установена липса на задължителната маркировка за съответствие π и сертификата за съответствие, който задължително трябва да придружава бутилката. При останалите 13 продукта липсват допълнителни маркировки, изискуеми от приложимия европейски стандарт. Предстои ДАМТН да подложи на допълнителни изпитания в лаборатория продуктите, при които са констатирани несъответствия с приложимите европейски изисквания, както и проверки на трите производителя, чийто продукти се разпространяват в търговската мрежа. В следствие на такъв тип инспекции, през тази година бяха унищожени 91 броя бутилки от два вида - с вместимост 7.2 литра и 10 литра.", "date": "2018.08.27", "title": "ДАМТН започва масирани проверки на пълначни станции и пунктове за зареждане на газови бутилки заради зачестилите инциденти"}
{"url": "http://www.focus-news.net/news/2018/08/27/2560398/kathimerini-gartsiya-broyat-na-zhertvite-ot-pozharite-v-atika-narasna-do-97-dushi.html", "text": "Броят на жертвите от пожарите в Източна Атика миналия месец достигна 97 диши, пише  електронното издание на вестник Kathimerini , като се позовава на информация от противопожарната служба. \r\nВ кратко съобщение от там казват, че 83 души са загинали в хода на самия пожар, а още 14 са издъхнали впоследствие в болниците в региона. \r\nПоследният загинал е 78-годишен мъж, който умира заради изгарянията си в болница Триасио в Западна Атика. \r\nПревод и редакция:", "date": "2018.08.27", "title": "Kathimerini (Гърция): Броят на жертвите от пожарите в Атика нарасна до 97 души"}
{"url": "http://www.focus-news.net/news/2018/08/27/2560415/malinka-chingarska-sayuz-na-pensionerite-kyustendil-za-vsyako-organizirano-patuvane-informirame-otgovornite-sluzhbi.html", "text": "За всяко организирано пътуване информираме отговорните служби. Това каза пред  Радио „Фокус” – Кюстендил  Малинка Чингарска, председател на Общинския съвет на Съюза на пенсионерите в Кюстендил. По думите й през годината пенсионерските клубове организират много екскурзии в България, Сърбия и Македония. „Правят се списъци, прави се застраховка, назначава се отговорник. Правим уведомление до ДАИ, изпращаме списъка с пътуващите. Уточнява се и маршрутът. Ние ползваме предимно една фирма за превози, предварително се уточнява и автобусът. Винаги се интересуваме за превозното средство”, каза Малинка Чингарска. По думите й до момента не е имало никакви проблеми с превозите. \r\nВенцеслав ИЛЧЕВ", "date": "2018.08.27", "title": "Малинка Чингарска, Съюз на пенсионерите – Кюстендил: За всяко организирано пътуване информираме отговорните служби"}
{"url": "http://www.focus-news.net/news/2018/08/27/2560408/zhechka-karova-turistichesko-druzhestvo-rodni-balkani-varna-darzhavata-tryabva-da-bade-obarnata-kam-visokoplaninskite-hizhi.html", "text": "Държавата трябва да бъде обърната към високопланинските хижи. Това каза за  Радио „Фокус“ – Варна  Жечка Карова, секретар на Туристическо дружество „Родни балкани“, във връзка с идеята на Министерството на туризма за нова категоризация на българските хижи по подобие на звездите в хотелите. До идеята се стигна след настояване на Българския туристически съюз да се отпуснат пари от държавния бюджет за ремонти и категоризация на хижите. От един до три „еделвайса“ ще получават туристическите бази при покриване на съответните изисквания. \r\n„Поддръжката на високопланинските хижи е много трудна, затова е необходима подкрепа от държавата. Контактувам често с хижа Мечит над село Говедарци. Достъпът на строителни машини до хижата е труден, всичко се качва с коли на арендаторите. Въпреки това хижата се поддържа много добре“, коментира Жечка Карова. Според нея е необходимо високопланинските хижи да получават един постоянен приход от държавата. „Това е място за подслон, приютяват се хора, понякога този подслон спасява човешки живот. Колкото и да са мизерни условията, трябва да има някакви условия“, добави Жечка Карова. Тя каза още, че високопланинските хижи не винаги са пълни, както хотелите. Затова и разходите за хижа високо в планината са по-високи. „Не във всички хижи има ток, на места има само агрегати, които се пускат вечерно време за захранване на осветлението. Не могат да се използват за отопление, за включване на перални машини или готварски печки“, каза още Жечка Карова. Тя отбеляза, че на територията на Варненска област има няколко хижи по Черноморието, които се поддържат от различни туристически дружества. \r\nМарияна ВАЛЕНТИНОВА", "date": "2018.08.27", "title": "Жечка Карова, Туристическо дружество „Родни балкани“ – Варна: Държавата трябва да бъде обърната към високопланинските хижи"}
{"url": "http://www.focus-news.net/news/2018/08/27/2560410/17-a-ne-16-sa-zhertvite-v-tezhkata-avtobusna-katastrofa-kray-svoge.html", "text": "17, а не 16, са жертвите в тежката автобусна катастрофа край Своге на 25 август, научи  „Фокус“ . 17-ата жертва е жена и е починала по пътя към лечебно заведение. Не е транспортирана до болница, а в Съдебна медицина. Това е причината да не е включена в първоначално обявените загинали след инцидента.", "date": "2018.08.27", "title": "17, а не 16, са жертвите в тежката автобусна катастрофа край Своге"}
{"url": "http://www.focus-news.net/news/2018/08/27/2560419/vidin-dva-sa-smartnite-sluchai-pri-trudovi-zlopoluki-v-oblastta-prez-mesets-yuli.html", "text": "Два са смъртните случаи при трудови злополуки във Видинска област, станали през месец юли, съобщиха от Дирекция „Инспекция по труда“ за  Радио „Фокус“ – Видин . Извършените проверки през юли са 64. 241 нарушения на трудовото законодателство са установени, от които 110 са по осигуряване на здравословни и безопасни условия на труд, а 131 – по трудови правоотношения. Издадени са 51 наказателни постановления на работодатели, на обща стойност 69 850 лв. \r\nАнна ЛОЗАНОВА", "date": "2018.08.27", "title": "Видин: Два са смъртните случаи при трудови злополуки в областта през месец юли"}
{"url": "http://www.focus-news.net/news/2018/08/27/2560418/sport-polsha-pobedi-rusiya-s-32-i-specheli-za-osmi-pat-turnira-memorial-hubert-vagner.html", "text": "Мъжкият национален отбор на Полша победи Русия с 3:2 гейма и спечели за осми път традиционния турнир „Мемориал Хуберт Вагнер“, на който е домакин. Това бе последният двубой от 16-ото издание на надпреварата. Поляците спечелиха и миналата година след успех на финала над Франция. Турнирът е част от подготовката на двата отбора за световното първенство в България и Италия от 9 до 30 септември.", "date": "2018.08.27", "title": "Спорт: Полша победи Русия с 3:2 и спечели за осми път турнира „Мемориал Хуберт Вагнер“"}
{"url": "http://www.focus-news.net/news/2018/08/27/2560420/smolyan-uvelichava-se-broyat-na-chrevnite-infektsii-registrirani-v-rzi-za-sedmitsa.html", "text": "Увеличава се броят на регистрираните чревни инфекции в Регионалната здравна инспекция – Смолян през изминалата седмица, съобщиха от  РЗИ – Смолян . Установени са 12 случая на ентероколит, при три за предходната седмица. Има и един случай на ротавирусен гастроентерит. Леко завишение има и на заболелите от варицела. През миналата седмица случаите са три, а при предходния отчетен период е регистриран само един. \r\nБроят на острите респираторни заболявания относително се запазва, като за седмица са регистрирани 14 случая, при 13 за предходната седмица. Шест от тях са при децата от 0 до 4 години, а по четири при децата от 5 до 14 години и при възрастните от 30 до 64 години. Заболеваемостта е 49,66 на 10 000 и е под епидемичните стойности.", "date": "2018.08.27", "title": "Смолян: Увеличава се броят на чревните инфекции, регистрирани в РЗИ за седмица"}
{"url": "http://www.focus-news.net/news/2018/08/27/2560421/inzh-vladislav-georgiev-dgs-varna-za-da-se-stimulira-po-visokiyat-otstrel-na-diva-svinya-tsenata-na-razreshitelnoto-e-namalena-do-1-lev.html", "text": "За да се стимулира по-високият отстрел на дива свиня, цената на разрешителното е намалена до 1 лев. Това каза в интервю за  Радио „Фокус“ – Варна  инж. Владислав Георгиев, зам.-директор на ДГС „Варна“. Той припомни, че индивидуалният лов на дива свиня е разрешен от миналия месец, като това са част от мерките, предприети по отношение на отстрела на дива свиня във връзка с недопускане на заболяването Африканска чума по свинете в страната. „Самото разрешително се издава за срок не по-дълъг от 7 дни. Няма ограничения относно времето за провеждане на лова, т.е. то може да е във всяка част на денонощието, стига задължително да присъства длъжностно лице от съответното горско и ловно стопанство. След отстрелването на дива свиня задължително се взимат проби за африканска чума и трихинелоза, които се предават за изследване в специализирани и акредитирани лаборатории към Българската агенция по безопасност на храните или частни такива“, допълни инж. Владислав Георгиев. По думите му месото от отстреляните диви свине е годно за консумация след извършване на лабораторния анализ и констатиране на отрицателен резултат за наличието на зараза. До излизане на резултатите то трябва да се съхранява на едно място в полиетиленови пликове, в които са поставени бележки с номера на пробата. „Това е изключително важно поради спецификата на африканската чума по свинете, която се предава много лесно, включително и чрез приготвените хранителни продукти от месото на болно животно“, каза още инж. Владислав Георгиев. При намерен труп на дива свиня гражданите незабавно трябва да подадат сигнал до официален ветеринарен лекар или на телефон 112. „Болестта не е опасна за хората, но разпространението й нанася сериозни икономически щети. Затова наред с предприетите на национално ниво превантивни мерки, е необходима и подкрепата на ловните дружини. С тяхна помощ може да се намали популацията на диви свине, каквато е практиката и в останалите европейски държави с цел да се предотврати разпространението на заболяването“, допълни инж. Владислав Георгиев. \r\nМарияна ВАЛЕНТИНОВ", "date": "2018.08.27", "title": "Инж. Владислав Георгиев, ДГС „Варна“: За да се стимулира по-високият отстрел на дива свиня, цената на разрешителното е намалена до 1 лев"}
{"url": "http://www.focus-news.net/news/2018/08/27/2560411/dzhumhuriet-berlin-zatyaga-kontrola-varhu-deynostta-na-germanskite-banki-v-turtsiya.html", "text": "Комисията за контрол на финансовите дейности на Германия (BaFin) е затегнала контрола върху дейността на някои германски банки в Турция, пише  вестник „Джумхуриет” . Става въпрос за малки и средни германски банки, чийто брой в Турция е двуцифрен. Според германски медии, нито една от поставените под специален надзор германски банки в Турция, засега не е  застрашена. BaFin обаче продължава да се въздържа от официална позиция по въпроса.  \r\nОт началото на годината турската лира регистрира рекордни загуби в котировките спрямо долара и еврото. По този повод огромните дългове на турски фирми в чуждестранни банки  предизвикаха сериозни опасения за рисковете пред европейските банки, посочва още „Джумхуриет”.  \r\nПревод и редакция:", "date": "2018.08.27", "title": "„Джумхуриет”: Берлин затяга контрола върху дейността на германските банки  в Турция"}
{"url": "http://www.focus-news.net/news/2018/08/27/2560423/plovdiv-20-shte-sa-parvoklasnitsite-v-ou-geo-milev-v-grad-sadovo-prez-novata-uchebna-godina.html", "text": "20 ще са първокласниците в ОУ „Гео Милев“ в град Садово. Това каза за  Радио „Фокус“ – Пловдив  директорът на учебното заведение Ренета Вълчева. По думите й училището е напълно готово за началото на новата учебна година. „В момента колегите работят по-скоро методически и документално по отношение на подготовката за 17 септември“, посочи Вълчева. Тя каза, че учениците в ОУ „Гео Милев“ са 190, разпределени в 17 паралелки. „Имаме и една подготвителна група. Тази година в нея са записани 12 деца. Тя е смесена, като в нея се обучават деца на възраст от 5 и 6 години.  Обикновено това са деца, които не са обхванати от детска градина до 5-годишна възраст и чиито семейства са в тежко социално положение“, обясни директорът и уточни, че всички деца, обучаващи се в училището, са от град Садово. Ренета Вълчева посочи, че тази година първокласниците са само една паралелка. „Миналата година в начален етап имахме общо 6 паралелки, сега са 5. Общо взето, през последните десет години броят на учениците в ОУ „Гео Милев“ се движи около 200 и се запазва константен“, коментира директорът на учебното заведение. \r\nТони МИХАЙЛОВ", "date": "2018.08.27", "title": "Пловдив: 20 ще са първокласниците в ОУ „Гео Милев“ в град Садово през новата учебна година"}
{"url": "http://www.focus-news.net/news/2018/08/27/2560424/stara-zagora-haskovskiyat-ansambal-za-narodni-pesni-i-tantsi-kitna-trakiya-specheli-nagradata-na-kmeta-na-natsionalniya-trakiyski-folkloren-sabor-bogorodichna-stapka-2018.html", "text": "Наградата на кмета на Община Стара Загора от Националния тракийски фолклорен събор „Богородична стъпка 2018“ отиде при хасковския Ансамбъл за народни песни и танци „Китна Тракия“, при НЧ „Тракия 2008“ и Тракийско дружество „Георги Сапунаров“.  \r\nТова съобщиха от  пресцентъра на общината . Тригодишната Стефани Стоянова от садовското село Чешнегирово, която изпълни песента „Изгубила си Веселинка“, получи награда за най-малък участник на събора. Тя се изяви на една сцена заедно с НЧ „Наука 1884“ от село Чешнегирово, носителите на една от 50-те награди за принос. В продължение на два дни хиляди гости от цялата страна се насладиха на българските музикални, певчески, танцови и етнографски традиции, по време на събора, който се проведе в курортното селище Старозагорски минерални бани. Над 4 000 бяха участниците на двете сцени. Наградата на Съюза на Тракийските дружества в България, която бе присъдена на НЧ „Съзнание 1890“ от село Жълти бряг, община Стамболово. Наградата на Тракийско дружество „Одринска епопея“ Стара Загора, от най-мащабното фолклорно събитие в старозагорски регион спечели НЧ „Н. Й. Вапцаров 1961“ Маджарово. Танцова група „Кадиевци“ при НЧ „М. Станев 1929“ от село Малко Кадиево, община Стара Загора, бе отличена с Наградата на Тракийско младежко дружество Стара Загора, а Танцова група „Еньовче“ от НЧ „Хр. Ботев 1952“ с. Старозагорски бани получи Наградата на Зонта клуб Стара Загора. Плакет и диплом за принос в съхранението и развитието на фолклора получиха още: НЧ „Светлина“ с. Тракия; Ансамбъл „Капитан Петко Войвода“ при Тракийско дружество гр. Асеновград; НЧ „Развитие 1878“ с. Дълбоки, общ. Стара Загора; НЧ „Христо Ботев 1941“ с. Козлодуйци, общ. Добрич; НЧ „Христо Ботев 1935“ с. Пчела, общ. Елхово; НЧ „Просвета 1900“ с. Соколово, общ. Балчик; НЧ „Йордан Драгнев 1894“ с. Крушари, общ. Крушари; НЧ „Св. Св. Кирил и Методий 1924“ с. Елена, общ. Хасково; НЧ „Доростол 1870“ гр. Силистра; НЧ „Пробуда 1934“ с. Ковачите, общ. Сливен; НЧ „В.М. Гаршин 1902“ с. Светлен, общ. Попово; НЧ „Христо Ботев 1897“ с. Розово, общ. Казанлък; ФГ „Росна Китка“ при НЧ „Пробуда 1925“ с. Яворово, общ. Стара Загора; Тотка Танева, с. Яворово, общ. Стара Загора; НЧ „Искра 1932“ с. Калояново, общ. Сливен; НЧ „Съзнание 1890“ с. Жълти бряг, общ. Стамболово; Танцова група „Кадиевци“ при НЧ „М. Станев 1929“ с. Малко Кадиево, общ. Ст. Загора; Фолклорен ансамбъл „Иглика“ при НЧ „Н. Й. Вапцаров 1927“ с. Бъта, общ. Панагюрище; НЧ „Васил Левски 1929“ с. Прилеп, общ. Сунгурларе; Жельо Пархов, с. Овощник, общ. Казанлък; НЧ „Заря 1957“ с. Минерални бани, общ. Минерални бани; НЧ „Пробуда 1896“ с. Горски извор, общ. Димитровград; НЧ „Наука 1884“ с. Чешнегирово, общ. Садово; НЧ „Пробуда 1930“ с. Навъсен, общ. Симеоновград; НЧ „Йордан Андонов 1927“ с. Веселиново, общ. Тунджа; НЧ „Тракия 2008“ и Тракийско дружество „Георги Сапунаров“ гр. Хасково; НЧ „Просвета-1928“, с.Държава, общ. Чирпан; НЧ „Пробуда 1927“, с. Бряст, общ. Димитровград; НЧ „Христо Ботев-1931.“, с. Чалъкови, общ. Раковски; ПК „Даме Груев“, гр. Сливен, общ. Сливен; НЧ „Развитие-1902“, с. Мерданя, общ. Лясковец; НЧ „Отец Паисий 1930“, c. Величково, общ. Пазарджик; НЧ „Димитър Наумов 1908“, с. Преславен, общ. Стара Загора; НЧ „Светлина 2004“, с. Дряново, общ. Тунджа; НЧ „Антон Билкин 1929“, гр. Хисаря, общ. Хисаря; НЧ „Пробуда 1928“, с. Кралево, общ. Търговище; НЧ „Христо Ботев 1942“, с. Миладиновци, общ. Добрич; Пенсионерски клуб „Левски“, гр. Варна, район Приморско, общ. Варна; НЧ „Надежда 1926“, с. Гергевец, общ. Сливен; ПК „Васил Левски“ с. Горни Домлян, общ. Карлово; НЧ „Христо Ботев 1927“, гр. Варна, общ. Варна; НЧ „Съзнателност 1899“, с. Овча могила, общ. Свищов; НЧ „Искра 1875“, с. Стоил войвода, общ. Нова Загора; Пенсионерски клуб , с. Равнец, общ. Бургас; НЧ „Искра 1925“, с. Горни Окол, общ. Самоков; НЧ „Васил Левски 1950“, с. Хаджидимитрово, общ. Тунджа; НЧ „Просвета 1909“, гр. Белозем, общ. Раковски; НЧ „Н .Й. Вапцаров 1985“ гр. Димитровград, общ. Димитровград; Районна съюзна организация на слепите - Пловдив , гр. Пловдив, общ. Пловдив; НЧ „Народен будител 1928“, с. Върбица, общ. Димитровград.", "date": "2018.08.27", "title": "Стара Загора: Хасковският ансамбъл за народни песни и танци „Китна Тракия“ спечели наградата на кмета на Националния тракийски фолклорен събор „Богородична стъпка 2018“"}
{"url": "http://www.focus-news.net/news/2018/08/27/2560417/dots-georgi-yordanov-bsp-vav-viziya-za-balgariya-predlagame-meditsinskoto-obrazovanie-da-bade-bezplatno.html", "text": "Във „Визия за България“ предлагаме медицинското образование да бъде безплатно. Това каза народният представител от ПГ на „БСП за България“ и заместник-председател на Комисията по здравеопазване доц. Георги Йорданов в интервю за  Агенция „Фокус“  за проекта „Визия за България“. Той поясни, че идеята  студентите да  сключват договор, че след завършване на образованието си ще работят или три, или пет години в страната. „Същото се предлага и по отношение на тяхната специализация. Те няма да имат проблем, когато специализират, но ще сключат договор  за срок,  колкото трае  специализацията, да работят в район от страната, определен от Министерство на здравеопазването“, коментира доц. Йорданов. Той поясни, че в системата на здравеопазването има и друг проблем, свързан с кадрите, който е катастрофален. „Става въпрос за медицинските специалисти, медицинските сестри и акушерките. Това е истинска катастрофа. Анализът на тези момичета показва, че една част от тях вече са в меко казано по-напреднала възраст. Те дават всичко от себе си, даже повече от това, което могат да дадат, за да закрепят здравната система. Това обаче не може да продължава вечно. На първо място трябва да се започне с подобряване на материалните стимули за работа в този отрасъл в тази нелека медицинска професия“, коментира още народният представител от БСП.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.27", "title": "Доц. Георги Йорданов, БСП: Във „Визия за България“ предлагаме медицинското образование да бъде безплатно"}
{"url": "http://www.focus-news.net/news/2018/08/27/2560429/ministar-ekaterina-zaharieva-i-kamarata-na-stroitelite-obsadiha-kak-diplomatsiyata-da-pomaga-na-sektora.html", "text": "Вицепремиерът и министър на външните работи Екатерина Захариева разговаря днес с председателя на Управителния съвет на Камарата на строителите в България (КСБ) инж. Илиян Терзиев. На срещата присъстваха още зам. председателят на Камарата - инж. Калин Пешов и изпълнителният директор инж. Мирослав Мазнев. Това съобщиха от пресцентъра на  МВнР . Министър Захариева и представителите на строителната камара у нас обсъдиха възможностите как да се популяризира още по-активно българската икономика и бизнес в чужбина чрез дипломатическите представителства, привличането на българска работна ръка обратно в страната, както и предприетите действия от страна на държавата за улесняване на процеса за получаване на разрешение за престой в България с цел работа на лица от български произход от съседни страни.  \r\nЕкатерина Захариева подчерта, че основен елемент от дейността на българската дипломатическа служба е да популяризира както икономиката на страната сред другите държави-членки на Европейския съюз, така и да предоставя информация за инвестиции тук.  \r\n\"Вярвам, че българските дипломати трябва да работят в услуга на българската икономика. Много е важно да имаме търговско-икономически представители в посолствата, за да може бързо да се установяват контакти между отделните браншове в сектора\", изтъкна първият дипломат на страната. Вицепремиерът допълни, че освен търсенето на пазар за българските фирми в чужбина, друг голям проблем е липсата на квалифицирана работна ръка за икономиката. \"Трябва да обединим усилията си и да разработим единна концепция и кампания за това как да върнем нашите работници в България. Изключително важно е да популяризираме положителните страни на държавата и хората да знаят колко много добри неща се случват и тук\", изтъкна министър Захариева.  \r\nПредставителите на Камарата на строителите се обърнаха с молба към министър Захариева и Министерството на външните работи да поискат от търговските ни представителства във водещите държави в ЕС в строителния бранш информация за местното законодателство в страната в тази област. \"Ние искаме да се запознаем с правителствените визии на държавите в Съюза и да вървим в една обща посока, а също така и да пренесем добрите практики\", каза инженер Терзиев.  \r\nДвете страни се обединиха около идеята да си сътрудничат в разработването на обща кампания за привличането на български работници от чужбина.", "date": "2018.08.27", "title": "Министър Екатерина Захариева и Камарата на строителите обсъдиха как дипломацията да помага на сектора"}
{"url": "http://www.focus-news.net/news/2018/08/27/2560430/burgas-nap-zatvori-akvaparka-v-s-ravadinovo.html", "text": "НАП затвори аквапарка в с. Равадиново. Това каза за  Радио „Фокус“ – Бургас  Христо Узунов, говорител на Националната агенция по приходите – Бургас. \r\nПо думите му до мярката се стигнало заради неподаване на информация от фискалните устройства на аквапарка към сървърите на Националната агенция по приходите. „Всеки фискален апарат трябва да е свързан със сървъра на НАП, за да имаме информация за извършваните продажби. Обектът е наблюдаван от звеното за фискален контрол – Бургас и е установено, че такава информация не се подава, поради което става дума за укриване на обороти. Затова и се наложи мярката за запечатване на търговския обект“, каза още Узунов. \r\nВеселина НИКОЛОВА", "date": "2018.08.27", "title": "Бургас: НАП затвори аквапарка в с. Равадиново"}
{"url": "http://www.focus-news.net/news/2018/08/27/2560426/hristo-abadzhiev-td-osogovo-novoto-kategorizirane-na-turisticheskite-hizhi-ima-za-tsel-da-vavede-edinni-standarti.html", "text": "Новото категоризиране на туристическите хижи има за цел да въведе единни стандарти. Това каза пред  Радио „Фокус” – Кюстендил  Христо Абаджиев, председател на Туристическо дружество „Осогово” – Кюстендил. „В годините изискванията се променят. Има много хижи, които са категоризирани по една стара система, а новите изисквания са съобразени с европейските”, каза Христо Абаджиев. Той отбеляза, че при категоризирането на хижите няма да се дават звезди, а еделвайси. Те ще бъдат от един до три, в зависимост от условията в туристическите хижи. Най-високата категоризация е три еделвайса, при нея изискването е всяка стая да има самостоятелен санитарен възел, както и други подобрения. Най-ниската степен е от един еделвайс. По този начин туристите ще могат предварително да знаят какво може да се очаква от съответното място за настаняване в планината. „Това е стимул за собствениците и наемателите на туристическите хижи да се стремят към по-висока категория и да правят подобрения”, каза Христо Абаджиев. \r\nВенцеслав ИЛЧЕВ", "date": "2018.08.27", "title": "Христо Абаджиев, ТД „Осогово”: Новото категоризиране на туристическите хижи има за цел да въведе единни стандарти"}
{"url": "http://www.focus-news.net/news/2018/08/27/2560428/mvr-13-350-prevozni-sredstva-sa-provereni-pri-spetsaktsii-po-patishtata-narusheniyata-za-previshena-skorost-sa-3678.html", "text": "Продължават проверките на полицията в рамките на ежедневния засилен контрол по пътищата на страната. От петък до неделя полицейските екипи са проверили 13 350 моторни превозни средства и 18 195 души. Това съобщиха от  пресцентъра на МВР . Установени са общо 11 078 нарушения, от които 3 678 са за управление на МПС с превишена скорост. Издадени са 5 500 фиша и 1 900 акта за установени административни нарушения. Отнети са 152 свидетелства за управление на МПС заради неплатени задължения по ЗДвП. По време на осъществените проверки на място на гражданите са връчени общо 694 електронни фиша. Засилените проверки ще продължат до края на месец септември.", "date": "2018.08.27", "title": "МВР: 13 350 превозни средства са проверени при спецакции по пътищата, нарушенията за превишена скорост са 3678"}
{"url": "http://www.focus-news.net/news/2018/08/27/2560431/razgrad-kriminalisti-sa-otkrili-teren-zasyat-s-nad-160-kg-marihuana.html", "text": "Криминалисти на ОДМВР – Разград откриха зелена маса, засята на около 100 кв. м площ по поречието на река Бели Лом, в местността „Ливадето“, в землището на село Гецово. Това съобщиха от  пресцентъра на МВР . В хода на предприетите процесуално – следствени действия е установено, че теренът е бил предварително подготвен и пригоден за засяване на наркокултурата  – изсечени са дърветата, оформени са редове и напоителни вади, за да се осигурят максимално добри условия за осветеност и влага на насажденията. 38-те растения „коноп“ са с високо съдържание на марихуана, доказано след извършения наркополеви тест. Общото тегло на иззетата зелена маса е 165 кг. По първоначални данни, след изсушаването му, наркотикът е бил предназначен за разпространение на територията на Разградска област. Образувано е досъдебно производство за престъпление по чл.354 А, ал.1 от НК. Работата по случая продължава под ръководството на Районната прокуратура в Разград.", "date": "2018.08.27", "title": "Разград: Криминалисти са открили терен, засят с над 160 кг марихуана"}
{"url": "http://www.focus-news.net/news/2018/08/27/2560432/liderat-na-abv-rumen-petkov-e-informiral-patriarh-neofit-za-podgotovkata-na-chestvaniyata-v-rusiya-posveteni-na-800-godishninata-ot-rozhdenieto-na-sv-aleksandar-nevski.html", "text": "Румен Петков е информирал Негово Светейшество патриарх Неофит относно подготовката на честванията в Русия, посветени на 800-годишнината от рождението на Св. Александър Невски, които ще се състоят през 2021 година. Това съобщиха от пресцентъра на  ПП АБВ . По организацията на събитието е сформиран специален Граждански комитет под председателството на министъра на културата на Руската федерация Владимир Медински и съпредседателството на руския патриарх Кирил. На разговора между Петков и българският патриарх е присъствал и епископ Герасим, главен секретар на Светия синод на БПЦ. Обсъдена е била и темата с възможностите за извършването на реставрационна дейност на сградата на храм-паметник „Свети Александър Невски“ в София. \r\nРумен Петков е подарил на патриарх Неофит екземпляр от рядкото и ценното издание на книгата „Държавникът, дипломатът и войнът Александър Невски“, посветено на живота на светеца.", "date": "2018.08.27", "title": "Лидерът на АБВ Румен Петков е информирал патриарх Неофит за подготовката на честванията в Русия, посветени на 800-годишнината от рождението на Св. Александър Невски"}
{"url": "http://www.focus-news.net/news/2018/08/27/2560434/violeta-gencheva-byuro-po-truda-vidin-14-e-nivoto-na-bezrabotitsa-v-oblastta.html", "text": "14% е нивото на безработица във Видинска област, каза за  Радио „Фокус“ – Видин  Виолета Генчева, изпълняващ длъжността директор на Бюро по труда – Видин. Тя посочи, че от трите дирекции по труда в областта най-ниска е безработицата в Бюро по труда – Видин – 9,68%, в дирекцията в Кула безработицата е 17,81%, а най-висока се отчита от дирекцията в Белоградчик – 32%. Общият брой на безработните в областта е 5295, като във видинското Бюро по труда са регистрирани 2781 души, в Кула – 505 безработни, а в Белоградчик регистрираните безработни са 2009. В сравнение с предходния месец броят им се е увеличил със 74 лица или с 1,42 на сто. \r\nАнна ЛОЗАНОВА", "date": "2018.08.27", "title": "Виолета Генчева, Бюро по труда – Видин: 14% е нивото на безработица в областта"}
{"url": "http://www.focus-news.net/news/2018/08/27/2560433/iliyana-popova-zam-kmet-na-petrich-tantsov-sastav-prolet-kam-nch-bratya-miladinovi-1914-ot-petrich-vze-uchastie-v-mezhdunarodniya-folkloren-festival-karpati-v-rumaniya.html", "text": "Танцов състав „Пролет“ към НЧ „Братя Миладинови-1914“ от Петрич взе участие в Международния фолклорен фестивал „Карпати“ в Румъния. Това каза за  Радио „Фокус“-Пирин  Илияна Попова, заместник-кмет на Община Петрич. „Нашият ансамбъл беше там по покана на кмета на град Миовени – градът, който е побратимен на град Петрич. На този фестивал се представят традиционната култура и фолклор от държавите, които гостуват. Целта му е да установява приятелски връзки и контакти между хората от целия свят. Той има „пътуващ“ характер, защото основният организатор е областта, а концертите се провеждат в градовете Питещ, Тополовени, Миовени, Къмпулунг и Куртя де Арджеш“, отбеляза тя. Попова допълни, че тази година фестивалът е бил посветен на 100-годишнината от Големия съюз и завършването на националното обединение на Румъния. По думите й фестивалът се организира от областния съвет на област Арджеш в партньорство с кметствата на тези изброени градове и е бил под мотото „Уважение на националните ценности“. По думите й участие са взели състави от Босна и Херцеговина, България, Китай, Грузия, Гърция, Молдова, Сърбия, Испания, Турция и Румъния. „Ансамбъл „Пролет“ представи танци от 5 фолклорни области на България със съответните носии. Трябва да Ви кажа, че българският състав събра доста овации, не само заради уменията на танцьорите и заради техните големи сърца и усмивки, с които представиха България на сцената, а и заради добрите отношения, които Петрич поддържа с Миовени вече толкова години“, каза още тя. \r\nНатали СТЕФАНОВА", "date": "2018.08.27", "title": "Илияна Попова, зам.-кмет на Петрич: Танцов състав „Пролет“ към НЧ „Братя Миладинови-1914“ от Петрич взе участие в Международния фолклорен фестивал „Карпати“ в Румъния"}
{"url": "http://www.focus-news.net/news/2018/08/27/2560427/sofiya-vremenno-e-ogranicheno-dvizhenieto-po-pat-ii-16-svoge-sofiya-v-dvete-posoki-zaradi-izteglyane-na-katastrofiraliya-v-sabota-avtobus-i-izvarshvane-na-ogled.html", "text": "Временно е ограничено движението по път II-16 Своге - София в двете посоки поради извършване на оглед от прокуратурата на мястото на тежкото пътно-транспортно произшествие от събота и изтегляне на катастрофиралия автобус. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут: път  III-164 Своге - Искрец - път II-81 Костинброд - София.", "date": "2018.08.27", "title": "София: Временно е ограничено движението по път II-16 Своге-София в двете посоки заради изтегляне на катастрофиралия в събота автобус и извършване на оглед"}
{"url": "http://www.focus-news.net/news/2018/08/27/2560422/dots-georgi-yordanov-bsp-vav-viziya-za-balgariya-predlagame-dds-stavkata-za-lekarstva-i-lekarstveni-produkti-da-bade-v-poryadaka-na-8.html", "text": "Във „Визия за България“ предлагаме ДДС ставката за лекарства и лекарствени продукти да бъде в порядъка на 8 %. Това каза народният представител от ПГ на „БСП за България“ и заместник-председател на Комисията по здравеопазване доц. Георги Йорданов в интервю за  Агенция „Фокус“  за проекта „Визия за България“. „Безспорно ставката трябва да бъде намалена. Наясно сме, че много трудно ще направим да няма ставка за лекарства. Не може обаче в други сектори, които не са толкова важни като здравето, ДДС ставката да е толкова малка. Давам пример с туризма“, коментира доц. Йорданов.  „Въпросът за лекарствата е труден за разрешаване. Ставката за лекарства е предложение, което лична аз съм го давал отпреди 15 години. Винаги в предизборния етап, кандидатите обещават, че ще намалят поне ставките за лекарства, когато поемат ролята на управляващи независимо от коя партия става дума, се отказват от това нещо“, обясни народният представител. По думите му реално се касае за значителни суми в порядъка между 400 и 600 млн. ДДС, които всеки финансовият министър смята за привлекателно да ги използва в бюджета, а не да ги „загуби“. „За едно лечебно заведения това ДДС представлява 20 % общи разходи. Наскоро правих една сметка ,че болницата, която оглавявах – УМБАЛ – Пловдив, е платила над 25 млн. лв. ДДС през годините, в които оперира като търговско дружество“, обясни още доц. Йорданов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.27", "title": "Доц. Георги Йорданов, БСП: Във „Визия за България“ предлагаме ДДС ставката за лекарства и лекарствени продукти да бъде в порядъка на 8 %"}
{"url": "http://www.focus-news.net/news/2018/08/27/2560437/nimh-vodnite-kolichestva-na-rekite-v-zapadnobelomorski-baseyn-sa-okolo-i-pod-pragovete-za-sredni-vodi.html", "text": "Водните количества на реките в Западнобеломорски басейн са около и под праговете за средни води, сочи справка на сайта на  Националния институт по метеорология и хидрология . През последното денонощие водните нива на реките в басейна са се понижили или са останали без съществени изменения. Регистрираните изменения на водните нива в басейна са от -5 см до +6 см. Днес вследствие на валежи са възможни краткотрайни повишения на реките в целия басейн, по-съществени е възможно да са в притоците на река Струма в средното и долно течение и във водосборите на реките Бяла и Бъндерица, притоци на река Места. През следващите 3 дни речните нива в басейна ще се понижават или ще останат без съществени изменения, като утре все още ще има незначителни повишения в долните части на реките Струма и Места, вследствие оттичане. В резултат на интензивни валежи са възможни поройни наводнения в следобедните часове във водосборите на: река Джерман, река Логодашка, река Стара река, река Градевска, река Сушичка, река Дяволска, река Влахинска и река Струмешница, както и по основната река в средното и долно течение.", "date": "2018.08.27", "title": "НИМХ: Водните количества на реките в Западнобеломорски басейн са около и под праговете за средни води"}
{"url": "http://www.focus-news.net/news/2018/08/27/2560439/iag-sastaveni-sa-pet-akta-na-litse-sahranyavashto-lovni-trofei-bez-dokumenti.html", "text": "Пет акта са съставили служителите на Регионална дирекция по горите и Регионална инспекция по околна среда и водите – София на лице от Ботевградско, съхраняващо ловни трофеи. Това съобщиха от пресцентъра на  Изпълнителна агенция по горите . При извършена проверка от служители на РДГ – София и Районно управление на МВР – Ботевград е установено, че частно лице притежава 13 ловни трофеи. 10 от тях са от дива свиня, 1 – от сърна, 1 – от благороден елен и 1 – от дива котка. Лицето не е представило необходимите документи за притежание на ловните трофеи. От РДГ – София са съставени 4 акта на нарушителя по Закона за лова и опазване на дивеча. От служителите на РИОСВ – София е съставен един АУАН по Закона за биологичното разнообразие за съхранение на трофей от европейска дива котка. Всички ловни трофеи са задържани.", "date": "2018.08.27", "title": "ИАГ: Съставени са пет акта на лице, съхраняващо ловни трофеи без документи"}
{"url": "http://www.focus-news.net/news/2018/08/27/2560442/sport-kingsli-koman-shte-se-vazstanovyava-ot-travma-do-noemvri.html", "text": "Байерн Мюнхен няма да купува играч на мястото на травмирания полузащитник Кингсли Коман. Французинът в неделя спешно претърпя операция на стъпалото си. 22-годишният играч получи травма в първи тур на Бундеслигата срещу Хофенхайм. \r\nСпоред последните данни Коман ще има нужда от около три месеца възстановяване и ще се върне на терена през ноември.     Виктор Турмаков", "date": "2018.08.27", "title": "Спорт: Кингсли Коман ще се възстановява от травма до ноември"}
{"url": "http://www.focus-news.net/news/2018/08/27/2560443/burgas-festivalat-za-savremenni-izkustva-voda-shte-se-provede-za-vtori-pat-ot-14-do-16-septemvri.html", "text": "Младежки културен център, сдружение \"Танц БГ\" и инициативата \"Бургас харесва младите\" за втори път ще организират фестивала за съвременни изкуства \"Вода\", съобщиха от  пресцентъра на община Бургас . \"Нетрадиционно\" и Много интересно\" - това са най-честите отзиви на посетителите от първото издание миналата година. Фестивалът ще се проведе в периода 14 - 16 септември, отново в изпразнения плувен басейн и съседни пространства в МКЦ. В програмата ще бъдат представени творби от български и международни визуални артисти в областите видео, инсталации, фотография и артистични трансформации. Фестивалното пространство включва закритият басейн с размери 25 х 12,5 метра и множеството по-малки помещения - съблекални, бани, коридори, котелно помещение, стрелбище и други пространства, оформящи своеобразен лабиринт. Произведенията ще бъдат разположени в помещенията на басейна и околното пространство. Зрителите ще преминават през случващи се пред тях презентации в избрана от тях последователност. Билети за \"Вода\" можете да закупите до 31 август на промоционални цени от касата на МКЦ (етаж 2, офис \"Касиер\") на цена 15 лв. за целия период на фестивала. След това на касата на НХК и на входа в дните на събитието, цена - 10 лв. за един ден, 25 лв. за трите дни. Фестивалът за съвременни изкуства \"Вода\" се организира и с финансовата подкрепа на Министерство на Културата, Община Бургас, с подкрепата на Art Council Korea, Korea Dance Abroad и ОП \"Спортни Имоти\". Основна програма:  14 септември \r\n18.00 ч. - Фестивален пъзел \r\n19.00 ч. - \"ХРОНОЛОГ\" - спектакъл за възрастни на Куклен театър - Видин, България и Театър \"De la massue\"- Ница, Франция. Спектакъл за възрастни по идея на Езекел Гарсия Домеу. \r\n21.00 ч. - \"ВОДА\" представя Соло танц \r\n\"Death gives life / Смъртта дава живот\" - хореография и изпълнение: Александра Драгова, България. \r\n\"Uninhabited island / Необитаем остров\" - хореография и изпълнение: Jung Jae Woo, Южна Корея /Награда Best Dancer от Seoul International Choreography Festival 2017/ \r\n21.30 ч. - Фестивално парти с DJ Antonio Ferrarese, Италия. 15 септември \r\n18.00 ч. - Фестивален пъзел \r\n19.00 ч. - \"Ротор\" - Перформативна Автоматична Система (ПАС) на Венелин Шурелов, България /SubHuman Theatre/ \r\n20.30 ч. - \"Runners high / Върхът на бегача\" - съвременен танцов спектакъл, ко- продукция на Танцова компания \"ДЮН\",България и Lee Jung In Creation Dance company, Южна Корея. Хореография: Lee Jung In,, Южна Корея. 16 септември   \r\n18.00 ч. - Фестивален пъзел \r\n19.00 ч. - \"Tне space in between / Пространството помежду\" - интерактивен пърформанс на Искра Иванова, Идея, концепция и текст: Искра Иванова и Светлозара Христова, България \r\n20.30 ч. - \"In-between / Между\" - съвременен танцов спектакъл на компания Стрийм Денс, България. Хореография: Ангелина Гаврилова и Филип Миланов, България.", "date": "2018.08.27", "title": "Бургас: Фестивалът за съвременни изкуства \"Вода\" ще се проведе за втори път от 14 до 16 септември"}
{"url": "http://www.focus-news.net/news/2018/08/27/2560444/zhechka-karova-turistichesko-druzhestvo-rodni-balkani-varna-letnite-lageri-priklyuchiha-pri-izklyuchitelen-interes.html", "text": "Летните лагери приключиха при изключителен интерес. Това каза за  Радио „Фокус“ – Варна  Жечка Карова, секретар на Туристическо дружество „Родни балкани“. Тя допълни, че в петък с Ден на талантите е приключила и последната смяна. През почивните дни е организирано и пътуване до село Раювци, което се намира на брега на язовир Йовковци. Жечка Карова посочи, че в този район се намира първият и единствен паметник на легендарния войвода Вълчан. На най-равното и най-високото място се извисява в целият си ръст от бял камък, храбрият и несломим хайдутин. Легенди за смелостта на неговата чета и за несметните богатства, заграбени от поробителите и раздадени за свободата и образованието на българите се разказват и до днес. „Паметникът е внушителен, до него има наредени камъни с мисли на велики българи. Интересни са легендите за войводата, които се разказват и днес. За трети път присъствахме на фестивала на родолюбието „Звезди под звездите“, организиран до паметника от едноименната фондация“, каза Жечка Карова. През септември туристическото дружество ще участва в детското образователно изложение „Оранжево морето“ – Варна, на което ще бъдат представени различните клубове по ориентиране, спелеология, зелените градски лагери, излетите, както и детското музикално студио „Море“. Предстои организирането на вечеринка на актива на дружеството, както и подготовката за новогодишните празници, добави Жечка Карова. \r\nМарияна ВАЛЕНТИНОВА", "date": "2018.08.27", "title": "Жечка Карова, Туристическо дружество „Родни балкани“ – Варна: Летните лагери приключиха при изключителен интерес"}
{"url": "http://www.focus-news.net/news/2018/08/27/2560435/ria-novosti-es-ochakva-moldova-da-garantira-svobodata-na-sabraniyata-i-izrazyavaneto-na-mnenieto.html", "text": "Европейският съюз очаква властите на Молдова да гарантират съблюдаването на свободата на събранията и изразяването на мнение. Това бе заявено пред  РИА Новости  от чиновник от структурите на ЕС, коментиращ протестите в страната. \r\n„Опозиционните движения в Молдова продължават да изразяват недоволството си с демонстрации, които започнаха като реакция на признаването на местните избори за недействителни. Основните идеи на вчерашните демонстрации също така се отнасят до скорошните данъчни реформи, разследването на случаите за банково мошеничество и съблюдаването на законността и правата на човека“, заяви чиновникът. \r\nСпоред него „свободата на събранията и свободата на изразяване на мнението са основополагащи елементи на демокрацията“. „Надяваме се, че Молдова ще ги гарантира“, допълни той. \r\nВ Кишинев премина протест, организиран от партиите „Достойнство и истина“, „Действие и солидарност“ и Либерал-демократичната партия на Молдова. В него участваха 6500 души, част от които останаха да нощуват в центъра на столицата. Протестиращите искат оставката на премиера Павел Филип, признаване на кметските избори в Кишинев и анулиране на закона за данъчна амнистия.  Виктор Турмаков", "date": "2018.08.27", "title": "РИА Новости: ЕС очаква Молдова да гарантира свободата на събранията и изразяването на мнението"}
{"url": "http://www.focus-news.net/news/2018/08/27/2560441/gd-granichna-politsiya-intenziven-e-trafikat-na-granitsata-sas-sarbiya-gartsiya-turtsiya-i-rumaniya.html", "text": "Интензивен е трафикът на границата със Сърбия, Гърция, Турция и Румъния, съобщиха от пресцентъра на  ГД \"Гранична полиция\" . На българо-сръбската граница на ГКПП \"Калотина\" трафикът е интензивен на изход от леки автомобили. На българо-гръцката граница на ГКПП \"Маказа\" трафикът е интензивен на изход от леки автомобили. На ГКПП \"Кулата\" трафикът е интензивен на изход от товарни автомобили. На българо-турската граница на ГКПП \"Капитан Андреево\" трафикът е интензивен на вход от леки автомобили. На ГКПП \"Лесово\" трафикът е интензивен на изход от леки автомобили. На българо-румънската граница на ГКПП \"Дунав мост\" - Русе, ГКПП \"Дуранкулак\" и ГКПП \"Кардам\" трафикът е интензивен от леки автомобили и в двете посоки. На българо-македонската граница трафикът е нормален на всички гранични контролно-пропускателни пунктове.", "date": "2018.08.27", "title": "ГД \"Гранична полиция\": Интензивен е трафикът на границата със Сърбия, Гърция, Турция и Румъния"}
{"url": "http://www.focus-news.net/news/2018/08/27/2560445/pazardzhik-silen-dazhd-vali-v-grada.html", "text": "Силен дъжд вали в Пазарджик, предаде репортер на  Радио „Фокус“ – Пазарджик . Дъждът е придружен с вятър. За кратко време улици и булеварди в областния град се завириха, а трафикът се затрудни. Пешеходците изчакват да премине дъждът, за да продължат, а автомобилите се движат с ниска скорост, заради образуваните завирявания. \r\nВаня НИКОЛОВА", "date": "2018.08.27", "title": "Пазарджик: Силен дъжд вали в града"}
{"url": "http://www.focus-news.net/news/2018/08/27/2560436/sofiya-informatsiya-za-sastoyanieto-na-postradalite-v-katastrofata-kray-svoge-shte-bade-dadena-na-brifing-na-28-avgust.html", "text": "Информация за състоянието на пострадалите в тежката автобусна катастрофа край Своге, настанени в УМБАЛСМ „Н.И. Пирогов“, ще бъде дадена на брифинг от 7.30 часа на 28 август. Това съобщи говорителят на УМБАЛСМ „Н.И. Пирогов“ Мария Пойразова.", "date": "2018.08.27", "title": "София: Информация за състоянието на пострадалите в катастрофата край Своге ще бъде дадена на брифинг на 28 август"}
{"url": "http://www.focus-news.net/news/2018/08/27/2560448/dobrich-prez-tseliya-den-na-28-avgust-shte-mogat-da-badat-podnasyani-tsvetya-na-plochata-barelef-na-tsar-boris-iii-po-povod-75-godini-ot-konchinata-mu.html", "text": "На 28 август 2018 г. се навършват 75 години от кончината на Н. В. цар Борис III. По този повод Община град Добрич приканва гражданите и гостите на града в знак на признателност да положат цветя на плочата барелеф на цар Борис III. Това съобщиха от пресцентъра на  Община Добрич .", "date": "2018.08.27", "title": "Добрич: През целия ден на 28 август ще могат да бъдат поднасяни цветя на плочата барелеф на цар Борис III по повод 75 години от кончината му"}
{"url": "http://www.focus-news.net/news/2018/08/27/2560438/dots-georgi-yordanov-bsp-poveche-ne-mozhe-da-se-chaka-zdravnata-sistema-tryabva-da-se-reformira.html", "text": "Повече не може да се чака - здравната система трябва да се реформира. Това каза народният представител от ПГ на „БСП за България“ и заместник-председател на Комисията по здравеопазване доц. Георги Йорданов в интервю за  Агенция „Фокус“  за проекта „Визия за България“. \r\n„Когато лекарите и пациентите не са доволни от този модел, явно, че има нещо и  трябва да се промени“, каза доц. Йорданов.  \r\nТой поясни, че идва въпросът какъв трябва да бъде новият модел. „В една консервативна система като здравеопазването много трудно се правят промени. Когато се правят, те трябва да са добре обмислени. Ясно е, че статутът на държавните и общинските лечебни заведения като търговски дружества, вече е изчерпан“, каза още доц. Йорданов. Според него друг въпрос е дали публичният ресурс, който държавата отделя за здравеопазване  трябва да бъде за финансиране само на държавните общински болници или и за частните.  \r\n„Има радикални мнения, които казват, че частните болници са на пазара и трябва да се справят сами само с кешови разплащания. Това твърде много ще затрудни системата“, коментира народният представител. Той поясни, че от друга страна частните болници не отговарят на изискванията за  регулиране на потребностите от медицинска помощ и  достатъчно по обем и срочност. Според него е важно да се реши какво става със самата НЗОК. \r\n„Има визия НЗОК да прекрати своето съществуване и на нейното място да има един публичен фонд, в който се събират парите от държавата и от гражданите за здравеопазване и те се насочват само към публичните здравни заведения. Това може да стане, но трябва да има дискусия, за да видим дали обществото и самото лекарско съсловие е готово да приеме такава система“, допълни още доц. Йорданов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.27", "title": "Доц. Георги Йорданов, БСП: Повече не може да се чака - здравната система трябва да се реформира"}
{"url": "http://www.focus-news.net/news/2018/08/27/2560451/kyustendil-poradi-propadane-na-patnoto-platno-e-ogranicheno-dvizhenieto-na-tovarni-avtomobili-nad-35-tona-po-patya-smolichano-pelatikovo.html", "text": "Поради пропадане на пътното платно е ограничено движението на товарни автомобили над 3,5 тона по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 31 август. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.08.27", "title": "Кюстендил: Поради пропадане на пътното платно е ограничено движението на товарни автомобили над 3,5 тона по пътя Смоличано – Пелатиково"}
{"url": "http://www.focus-news.net/news/2018/08/27/2560449/reneta-valcheva-ou-geo-milev-gr-sadovo-shte-zapochnem-uchebnata-godina-s-nov-kabinet-po-bezopasnost-na-dvizhenieto-i-staya-za-otdih.html", "text": "ОУ „Гео Милев“ в град Садово ще започне учебната 2018/2019 година с нов кабинет по безопасност на движението и с нова стая за отдих. Това каза за  Радио „Фокус“ – Пловдив  директорът на учебното заведение Ренета Вълчева. По думите й материалната база на ОУ „Гео Милев“ е в изключително добро състояние. „Разполагаме с много добре обзаведени кабинети. Всяка класна стая има мултимедия, има интерактивни дъски в 50 % от стаите. Изградихме училищен музей, направихме зала за тържества. Имаме също лаборатория по природни науки. Общо взето разполагаме с 8 кабинета, които са по отделните предмети. За съжаление, нямаме физкултурен салон, а спортната ни площадка е по-скоро импровизирана такава. Това ни е болката, защото не е маловажно да наблегнем на физическата култура на децата. За съжаление, трудно се справяме, особено през зимния период, когато децата са в една класна стая. Надявам се на хубаво време за по-дълъг период, за да може децата да са навън и да използват пространството. Изключително важно е децата да спортуват, но засега толкова можем. Определено ни трябва помощ и няма как да се справим сами“, коментира Ренета Вълчева. Тя каза още, че през лятната ваканция са освежени няколко училищни стаи в ОУ „Гео Милев“, извършват се и редовни дейности по поддръжка на училищния двор. \r\nДиректорът Ренета Вълчева разказа, че училището е основано най-напред като килийно училище през 1876 година от Марин Йовчев и поп Георги в къщата на Цветил Боев. „През 1923 година е построена първата училищна сграда, която е срината почти до основи при Чирпанското земетресение през 1928 година. След това е възстановено от местните хора. Вече оттам нататък започва дострояване на сградата и така до 2005 година, когато беше установено, че сградата е с рушащи се основи. Училището беше преместено за 8 години във временна сграда. Беше построена новата сграда, която е започната още през 1987 година. Така новото училище отвори врати през 2013 година“, каза Вълчева. \r\nТони МИХАЙЛОВ", "date": "2018.08.27", "title": "Ренета Вълчева, ОУ „Гео Милев“ – гр. Садово: Ще започнем учебната година с нов кабинет по безопасност на движението и стая за отдих"}
{"url": "http://www.focus-news.net/news/2018/08/27/2560450/blagoevgrad-vav-vsichki-naseleni-mesta-na-teritoriyata-na-obshtina-bansko-se-izpalnyavat-bezplatni-profilaktichni-pregledi-na-naselenieto.html", "text": "Във всички населени места на територията на община Банско се изпълняват безплатни профилактични прегледи на населението. Дейността е част от заложените мерки в изпълнявания от администрацията проект „Трансфер на иновации в здравеопазването” по Програма „Развитие на човешките ресурси”. Това съобщиха от пресцентъра на  Община Банско .  \r\nОбщо тридесет стажанти, магистри лекари или медицински сестри, поетапно ще бъдат командировани в рамките на проекта, за да осигуряват равен достъп до здравеопазване на населението в малките населени места от общината. \r\n„В голяма част от селата ни няма постоянно медицинско присъствие. С дейностите по този проект ще осигурим такова присъствие, поне за срока на неговото изпълнение. Хората, голяма част от които са възрастни, ще преминат през лекарски прегледи и ще получат квалифицирано мнение за своя здравен статус” коментира кметът Георги Икономов. Допълнително, за подобряване на медицинската мрежа, се ремонтират медицинските кабинети в селата. Те ще бъдат оборудвани с медицинска техника и материали от първа необходимост.", "date": "2018.08.27", "title": "Благоевград: Във всички населени места на територията на община Банско се изпълняват безплатни профилактични прегледи на населението"}
{"url": "http://www.focus-news.net/news/2018/08/27/2560425/dzhumhuriet-s-masivite-zapori-zaradi-krizata-hilyadi-turtsi-gubyat-nedvizhimite-si-imoti.html", "text": "Педантичното преминаване в собственост на банките на недвижими имоти заради неизплатени ипотеки, е едно от преките доказателства за размера на икономическата криза в Турция, пише вестник „Джумхуриет”. През първите 6 месеца на годината общият размер на лошите кредити в страната драматично се е увеличил до над 74 млрд. турски лири (близо 12 млрд. ЩД при днешен курс от 1 ЩД = 6.23 турски лири). Сред запорираните от банки недвижими имоти има не само отделни апартаменти, но и цели жилищни блокове, а  дори и лозови насаждения.  \r\nВ момента в ръцете на 19 банки има готови за продажба над 13 хиляди недвижими имоти. Най-много те са в държавните банки, ангажирани финансово с големи строителни проекти. Вакъфбанк има обяви за продажба на близо 3 хиляди недвижими имоти; Зираат банкасъ – на над 2 хиляди, а Халкбанк – на близо 2 хиляди. Сред тях, заради неплатени задължения от индивидуални лица и фирми, има не само жилища, но и цели фабрики, хотели, сватбени зали и т.н., посочва още „Джумхуриет”. \r\nПревод и редакция:", "date": "2018.08.27", "title": "„Джумхуриет”: С масивите запори заради кризата, хиляди турци губят недвижимите си имоти"}
{"url": "http://www.focus-news.net/news/2018/08/27/2560440/alsat-m-makedoniya-srabskiyat-vitsepremier-zayavi-che-belgrad-i-prishtina-sa-po-blizo-do-reshenie-za-kosovo.html", "text": "Сръбският вицепремиер Расим Ляич заяви, че опозицията в Белград и Прищина използва еднакви аргументи и действия по отношение на преговорите между Косово и Сърбия, но прецени, че президентите на двете страни Хашим Тачи и Александър Вучич ще решат дългогодишния проблем, предава скопският телевизионен канал   „Алсат-М“. \r\n„За пръв път се вижда решимостта на ключовите хора в Белград и Прищина да се реши проблема и има принципно съгласие около принципно решение“, заяви Ляич. „Като се има предвид, че не знаем съдържанието на това решение и че за него предстоят преговори, все още има време преди окончателното решение“, допълни вицепремиера.  Виктор Турмаков", "date": "2018.08.27", "title": "„Алсат-М“ (Македония): Сръбският вицепремиер заяви, че Белград и Прищина са по-близо до решение за Косово"}
{"url": "http://www.focus-news.net/news/2018/08/27/2560454/varna-13-740-m-mineralizovani-ivitsi-sa-izgradeni-na-teritoriyata-na-darzhavno-gorsko-stopanstvo-varna.html", "text": "13 740 л. метра минерализовани ивици са изградени на територията на Държавно горско стопанство „Варна“. Това каза в интервю за  Радио „Фокус“ – Варна  инж. Владислав Георгиев, зам.-директор на ДГС „Варна“. Той отбеляза, че тези изкуствени прегради имат важна роля за локализирането на пламъците. Противопожарните депа са оборудвани с необходимите инструменти, специализирани пръскачки и горски тупалки. „Оборудвани и опреснени с блажна боя са и противопожарните табла. На възлови места по главни републикански и общински пътища, граничещи с горски територии, са поставени обозначителни табели, които апелират гражданите да не палят огън в гората, а при съмнения за нарушения или данни за инцидент да подават сигнал на телефон 112“, допълни инж. Владислав Георгиев. „Призоваваме хората да бъдат внимателни, да спазват правилата за безопасност. За съжаление, рисковите ситуации често се подценяват и затова неслучайно над 90% от възникналите горски пожари са вследствие от човешка небрежност“, каза още инж. Владислав Георгиев. \r\nМарияна ВАЛЕНТИНОВА", "date": "2018.08.27", "title": "Варна: 13 740 м минерализовани ивици са изградени на територията на Държавно горско стопанство „Варна“"}
{"url": "http://www.focus-news.net/news/2018/08/27/2560447/plyus-info-makedoniya-bryuksel-tryabva-da-prieme-korektsiya-na-granitsata-mezhdu-sarbiya-i-kosovo-smyata-yohanes-han.html", "text": "Европейският комисар по политиката на разширяване и добросъседство Йоханес Хан заяви, че Брюксел би трябвало да приеме споразумение между сърбите и албанците за разрешаването на косовския въпрос, предава македонската електронна медия   „Плюс Инфо“. \r\n„Това е двустранно решение, което не може да се използва като пример по други въпроси“, уточни Хан. Според западните медии намерението на комисаря е с това твърдение да отхвърли опасенията, че всяка промяна на границите на Балканите може да повдигне нови проблеми в региона. \r\n„Белград и Прищина трябва да нормализират отношенията си, за да се класират за членство в ЕС, а в момента, в който се постигне споразумение, то трябва да бъде зачетено от всички членове на Съюза“, добави европейският комисар. \r\nХан описа като „геополитическа необходимост“ постигането на споразумението в диалог между Белград и Прищина, в който ролята на посредник е поета от ЕС.   Той припомни, че задължението на Съюза е да се грижи за европейските държави, а не да оставя тази роля на трети страни.  Виктор Турмаков", "date": "2018.08.27", "title": "„Плюс Инфо“ (Македония): Брюксел трябва да приеме корекция на границата между Сърбия и Косово, смята Йоханес Хан"}
{"url": "http://www.focus-news.net/news/2018/08/27/2560459/pleven-zadarzhani-sa-petima-zapodozreni-za-vandalskata-proyava-v-bivsh-dom-za-detsa-lisheni-ot-roditelski-grizhi.html", "text": "Задържани са петима, заподозрени за вандалската проява в бивш дом за деца, лишени от родителски грижи, съобщиха от пресцентъра на  ОДМВР - Плевен . Сигналът е подаден на 25 август в 17.10 часа. По първоначални данни в необитаема сграда на бивш дом за деца, лишени от родителски грижи е разбито складово помещение и са повредени и унищожени врати, перални машини, гардероби, шкафчета, маси и столове. Извършен е оглед на местопроизшествието от полицейски служители. Продължава работата по изясняване на съпричастността на задържаните към престъплението. Образувано е досъдебно производство по чл.216, ал.1 от НК. Работата продължава под контрола и наблюдението на районен прокурор.", "date": "2018.08.27", "title": "Плевен: Задържани са петима, заподозрени за вандалската проява в бивш дом за деца, лишени от родителски грижи"}
{"url": "http://www.focus-news.net/news/2018/08/27/2560460/kostadin-georgiev-sayuz-na-hleboproizvoditelite-montana-tsenata-na-hlyaba-shte-se-promeni-v-zavisimost-ot-tsenata-na-gaza.html", "text": "Цената на хляба ще се промени в зависимост от цената на газа, защото всички разходи се отразяват в себестойността на крайния продукт, каза за  Радио „Фокус“ – Видин  Костадин Георгиев, председател на Съюза на хлебопроизводителите в Монтана. Той посочи, че много малко – 3-4 фурни в Монтана, използват газ за изпичане на хляба. „Собствениците са споделяли, че използването на газ не прави по евтин продукта. Разходите по проверка и поддръжка на газовите инсталации, изпращането на работниците на курс на всеки 6 месеца за опресняване на знанията за работа с газовите инсталации представляват доста голяма част от всички разходи за производство на хляб. Затова и цената на хляба, произведен в газовите фурни, е била една и съща с тази на хляба, произведен в електрическите фурни“, заяви Костадин Георгиев. Той допълни, че при евентуално увеличение на цената на хляба ще трябва всеки производител да се съобрази и с конкурентната среда. „Не се очакват резки скокове на цената на хляба, дори да има увеличение, то ще трябва да е минимално, за да може фирмата да продава продукцията си“, каза Георгиев. \r\nАнна ЛОЗАНОВА", "date": "2018.08.27", "title": "Костадин Георгиев, Съюз на хлебопроизводителите – Монтана: Цената на хляба ще се промени в зависимост от цената на газа"}
{"url": "http://www.focus-news.net/news/2018/08/27/2560458/eurasia-daily-na-granitsata-s-moldova-e-spryan-rumanski-marsh-na-uniryata.html", "text": "Румънски привърженици на идеята за обединяването с Молдова (т.нар. \"Униря\") са организирали марш, за да пресекат държавната граница на съседната страна в деня на 27-годишнина от независимостта ѝ. Маршът на юнионистите е започнал в град Алба Юлия в централна Румъния, предава   Eurasia Daily. \r\nРумънските граждани, организирали „Марша на Унирята“ не са били пуснати през река Прут на граничен пункт Унгени. В момента румънските манифестанти все още се намират в митницата, за което съобщава пресслужбата на пограничната полиция. \r\nПричината на забраната е нарушаването на обществения ред в пограничната зона и нарушението на режима на контролно-пропускателния пункт. Някои от участниците не са взели под внимание указанията на полицията, демонстрирали са агресивно поведение и са пречили на преминаването на транспортните средства през границата. \r\nНа 27 август на територията на Молдова се провеждат празнични мероприятие, посветени на 27-годишнина от независимостта на страната. В Кишинев освен официалните мероприятия има протести на опозицията.  Виктор Турмаков", "date": "2018.08.27", "title": "Eurasia Daily: На границата с Молдова е спрян румънски „Марш на Унирята“"}
{"url": "http://www.focus-news.net/news/2018/08/27/2560461/blagoevgrad-v-remont-e-ulitsa-maritsa.html", "text": "В ремонт е улица „Марица“, предаде репортер на  Радио „Фокус“-Пирин . Интензивно е движението по основните улици и булеварди. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание. \r\nНатали СТЕФАНОВА", "date": "2018.08.27", "title": "Благоевград: В ремонт е улица „Марица“"}
{"url": "http://www.focus-news.net/news/2018/08/27/2560463/varna-chetiri-uchilishta-v-oblastta-sa-pridobili-statut-na-obedineni.html", "text": "Четири училища във Варненска област са придобили статут на обединени. Това каза за  Радио „Фокус” – Варна  Венцеслава Генова, началник на Регионално управление на образованието (РУО) във Варна. През последната учебна година статут на обединени училища придобиха основното училище в село Цонево, основното училище в село Михалич и основното училище в село Червенци. За новата учебна година има още едно обединено училище в областта – това е училището в село Блъсково, което от основно е преобразувано в обединено училище. В обединеното училище учениците се обучават от І до Х клас. \r\nОбщо 127 са училищата на територията на Варненска област за новата учебна година. Училищната мрежа включва още центрове за подкрепа на личностното развитие и регионален център за подкрепа на приобщаващото образование. За новата учебна година в града работа ще започнат и две нови частни основни училища. \r\nМарияна ВАЛЕНТИНОВА", "date": "2018.08.27", "title": "Варна: Четири училища в областта са придобили статут на обединени"}
{"url": "http://www.focus-news.net/news/2018/08/27/2560462/sofiya-vazstanoveno-e-dvizhenieto-po-pat-ii-16-svoge-sofiya.html", "text": "Възстановено е движението по път II-16 Своге - София. Това съобщиха от пресцентъра на  Агенция \"Пътна инфраструктура\" .", "date": "2018.08.27", "title": "София: Възстановено е движението по път II-16 Своге - София"}
{"url": "http://www.focus-news.net/news/2018/08/27/2560457/veliko-tarnovo-do-nachaloto-na-septemvri-tryabva-da-priklyuchi-podmyanata-na-vodoprovoda-na-ulitsa-gurko-v-starata-chast-na-grada.html", "text": "До началото на септември трябва да приключи подмяната на водопровода на улица „Гурко“ в старата част на Велико Търново. Дейностите текат активно и към този момент, сочи репортерска проверка на  Радио „Фокус“ – Велико Търново . Отсечката вече е почти готова, като срокът за нейното завършване е 8 септември. Това сочат информационните табели, поставени в региона. Паралелно с това работниците подменят водопроводната мрежа и по улица „Крайбрежна“. Финансирането на общинския проект е осигурено от републиканския бюджет. Обхванати са 38 улици в старата част на Велико Търново. Общата дължина на водопроводната мрежа е 8.2 км. В дейностите се влагат 4.5 млн. лв., осигурени  по искане на кмета Даниел Панов. Дейностите трябва да приключат до края на календарната година. Новите тръби са с 50-годишна гаранция. \r\nЛуиза ТРАНЧЕВА", "date": "2018.08.27", "title": "Велико Търново: До началото на септември трябва да приключи подмяната на водопровода на улица „Гурко“ в старата част на града"}
{"url": "http://www.focus-news.net/news/2018/08/27/2560452/petar-georgiev-zam-kmet-na-sadovo-nyakolko-ulitsi-v-10-naseleni-mesta-v-obshtinata-se-asfaltirat.html", "text": "Няколко улици в 10 от 12-те населени места в общината се асфалтират. Това каза за  Радио „Фокус“-Пловдив  Петър Георгиев, зам.-кмет на Община Садово. По думите му в момента в Садово е асфалтирана една улица, в Милево една с дължина 60 м, в Поповица утре ще започне полагането на асфалта. В Чешнегирово се поставят бордюри, като до два дни ще са готови. След това в село Караджово ще се асфалтират две улици. В Катуница са подготвени три пътни платна, които ще се правят паралелно с останалите. „Мисля, че 80% от заложените улици за асфалтиране до 10 дни ще бъдат приключени. Зависи и от климатичните условия“, каза още Георгиев. По думите му, въпреки че се асфалтират улици, все още ще има такива в Общината, които не са. „Това е дълъг процес. В Катуница уличната мрежа е над 30 км. Повече от 80% са асфалтирани улиците. Има населени места като Чешнегирово, Милево, Болярци, където улиците са наполовина асфалтирани“, каза още зам.-кметът. Ремонтите са предвидени по Капиталовата програма на Община Садово. В нея е заложено и закупуването на няколко пътностроителни машини като багер, асфалтополагач, грейдер, камион. Последната е доставена в петък. Те ще спомогнат да се ускорят пътните ремонти. \r\nМария РУСЕВА", "date": "2018.08.27", "title": "Петър Георгиев, зам.-кмет на Садово: Няколко улици в 10 населени места в общината се асфалтират"}
{"url": "http://www.focus-news.net/news/2018/08/27/2560455/sofiya-shofyorite-da-se-dvizhat-s-povisheno-vnimanie-po-pat-iii-822-samokov-shipochane-poradi-paten-intsident-i-stesnyavane-na-dvete-lenti-za-dvizhenie.html", "text": "Шофьорите да се движат с повишено внимание по път III-822 Самоков - Шипочане поради пътен инцидент и стесняване на двете ленти за движение. Това съобщиха от пресцентъра на  Агенция \"Пътна инфраструктура\" .", "date": "2018.08.27", "title": "София: Шофьорите да се движат с повишено внимание по път III-822 Самоков - Шипочане поради пътен инцидент и стесняване на двете ленти за движение"}
{"url": "http://www.focus-news.net/news/2018/08/27/2560465/blagoevgrad-normalno-intenzivno-e-dvizhenieto-po-glaven-pat-e-79-i-am-struma-v-uchastaka-ot-oblastta.html", "text": "Нормално интензивно е движението по главен път Е-79 и АМ „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление-Благоевград. Няма ремонтни дейности на територията на Благоевград и региона. Няма тежки пътни инциденти през изминалия ден. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНатали СТЕФАНОВА", "date": "2018.08.27", "title": "Благоевград: Нормално интензивно е движението по главен път Е-79 и АМ „Струма“ в участъка от областта"}
{"url": "http://www.focus-news.net/news/2018/08/27/2560453/mayk-pompeo-sasht-s-palni-sili-shte-se-zashtitavat-sreshtu-sadebniya-isk-na-iran.html", "text": "Държавният секретар на САЩ Майк Помпео заяви, че страната му ще се „защитава с пълни сили“ в Международния съд  на ООН срещу повдигнатото от Иран дело срещу повторното налагане на американските санкции, предава   AFP. \r\nИран съобщи, че ще подаде иск в Хага срещу едностранните санкции, които му бяха наложени, след като САЩ ще изтеглиха от историческото споразумение за ядрената програма на Техеран от 2015 г. \r\n„Ние с пълни сили ще се защитаваме тази седмица  срещу нищожните твърдения на Иран“, заяви Помпео.  Виктор Турмаков", "date": "2018.08.27", "title": "Майк Помпео: САЩ с пълни сили ще се защитават срещу съдебния иск на Иран"}
{"url": "http://www.focus-news.net/news/2018/08/27/2560456/sofiya-katastrofa-e-stanala-na-krastovishteto-na-bulevardite-vitosha-i-pencho-slaveykov-dvizhenieto-v-uchastaka-e-zatrudneno.html", "text": "Катастрофа е станала на кръстовището на булевардите „Витоша“ и „Пенчо Славейков“. Това съобщиха за  Агенция „Фокус“  от пресцентъра на  СДВР . Сигналът за инцидента е получен в 15.40 часа, няма данни за сериозно пострадали, един от водачите е с леки оплаквания и е закаран за преглед в болнично заведение. Предстои да се изясни причината за катастрофата. Движението е затруднено, но не е ограничено. \r\nДаяна ДЮЛГЕРОВА", "date": "2018.08.27", "title": "София: Катастрофа е станала на кръстовището на булевардите „Витоша“ и „Пенчо Славейков“, движението в участъка е затруднено"}
{"url": "http://www.focus-news.net/news/2018/08/27/2560446/kyustendil-tri-novi-dela-sreshtu-tekstove-na-obshtinski-naredbi-sa-obrazuvani-v-administrativniya-sad.html", "text": "Три нови дела срещу текстове на общински наредби са образувани в Административен съд – Кюстендил. Това съобщиха за  Радио „Фокус” – Кюстендил  от пресофиса на съдебната институция. Последните образувани дела са по протест на прокуратурите в областта. Едното дело е срещу разпоредби на наредбата за управление на отпадъците в Община Рила. Второто дело е срещу текстове от наредбата на Община Невестино за преместваемите обекти, а третото дело е срещу наредба за администриране на местните такси и цени на услугите в Община Невестино. От началото на месец август са насрочени и други две дела, касаещи нормативна уредба на общините Бобов дол и Трекляно. Вече са налице и отменени разпоредби от страна на Административен съд – Кюстендил, които се отнасят за различни общински наредби. \r\nВенцеслав ИЛЧЕВ", "date": "2018.08.27", "title": "Кюстендил: Три нови дела срещу текстове на общински наредби са образувани в Административния съд"}
{"url": "http://www.focus-news.net/news/2018/08/27/2560468/ventseslava-genova-ruo-varna-uvelichen-e-broyat-na-ekipite-za-obhvat-koito-shte-rabotyat-za-zadarzhane-na-detsata-v-uchilishtata-ot-oblastta.html", "text": "Увеличен е броят на екипите за обхват, които ще работят за задържане на децата в училищата във Варненска област. Това каза в интервю за  Радио „Фокус” – Варна  Венцеслава Генова, началник на Регионално управление на образованието (РУО) във Варна. 57 екипа за обхват ще работят във Варненска област за задържане на децата в училище през новата учебна година, допълни Венцеслава Генова. Тя отбеляза, че продължава добрата работа на създадените екипи за съвместна работа на институциите по прилагане на комплекс от мерки за обхващане и включване в образователната система и предотвратяване на ранно отпадане на деца и ученици в задължителна предучилищна и училищна възраст и на деца в риск. „Екипите за обхват тази година са увеличени на 57, докато миналата година бяха 49“, допълни Венцеслава Генова. Тя добави, че има ново разпределение на районите за обхват. „Работата е разпределена по-равномерно и обходите ще стават значително по-леко“, добави Венцеслава Генова. По думите й основната разлика между организацията по прилагането на механизма за междуинституционално сътрудничество за обхващане и задържане на децата в училище през тази и миналата година е, че тогава дейностите и ангажиментите на институциите са били разписани в Решение на Министерски съвет. „Сега имаме Постановление на Министерски съвет, като дейността става постоянна и устойчива. Обходите по домовете на деца и ученици в задължителна предучилищна и училищна възраст ще се извършва от екипи по обхват два пъти в годината, защото акцентът пада върху задържането на децата в училище. Това означава, че в детските градини и училищата трябва да се планират такива дейности за следващата година, които да задържат вече прибраните деца и ученици“, заяви Венцеслава Генова. \r\nМарияна ВАЛЕНТИНОВА", "date": "2018.08.27", "title": "Венцеслава Генова, РУО – Варна: Увеличен е броят на екипите за обхват, които ще работят за задържане на децата в училищата от областта"}
{"url": "http://www.focus-news.net/news/2018/08/27/2560471/feribotnite-prevozi-po-reka-dunav-mezhdu-oryahovo-i-beket-shte-se-obsluzhvat-samo-ot-balgarskiya-korab.html", "text": "Фериботните превози по река Дунав между Оряхово и Бекет ще се обслужват само от българския кораб, съобщиха от  Фериботен комплекс – Оряхово . Според публикуваната днес информация причина за въведените ограничения е изключително ниското ниво на водата на река Дунав. Курсове ще се извършват само между 6.00 часа и 24.00 часа, като първият курс за деня ще бъде в 6.00 часа от българския бряг, а последният в 24.00 часа. Курсовете ще се извършват по график през два часа, а при необходимост – и по-често. \r\nНивото на река Дунав край Оряхово тази сутрин е 12 см., като понижението за изминалото денонощие е от 5 см.", "date": "2018.08.27", "title": "Фериботните превози по река Дунав между Оряхово и Бекет ще се обслужват само от българския кораб"}
{"url": "http://www.focus-news.net/news/2018/08/27/2560464/ministerstvoto-na-otbranata-na-rusiya-sasht-prehvarlyat-kam-blizkiya-iztok-nositeli-na-krilati-raketi-za-udar-po-siriya.html", "text": "Прессекретарят на министерството на отбраната на Русия генерал-майор Игор Конашенков предупреди, че САЩ засилват броя на носителите на крилати ракети в  района на Близкия изток за удар по правителствените сили на Сирия след планиращата се провокация, при която може би ще се използва химическо оръжие в провинция Идлиб, предава  ТАСС. \r\n„САЩ продължават да засилват групировката си носители на крилати ракети в региона на Близкия изток, свързана с подготовката в провинция Идлиб на поредната провокация с инсцениране на  „използване на химическо оръжие“, заяви генерал-майорът. \r\nТой уточни, че „подготовката е ново потвърждение за намерението на САЩ да се възползват от инсценировката от терористите от „Джебхат ан Нусра“ при активното участие на британските специални служби в провинцията Идлиб“ на „употреба на химическо оръжие“ от страна на сирийските правителствени сили. \r\nКонашенков напомни, че на 25 август в Средиземно море влезе ескадреният миноносец на САЩ „Рос“ с 28 крилати ракети „Томахоук“, с обхват достигащ до Сирия. По-рано в Персийския завил влезе американският разрушител „Съливанс“ с 56 крилати ракети. А на летище „Ел Удейд“ в Катар е разположен бомбардировач В-1В на САЩ с 24 крилати ракети „въздух-повърхност“ JASSM.  Виктор Турмаков", "date": "2018.08.27", "title": "Министерството на отбраната на Русия: САЩ прехвърлят към Близкия изток носители на крилати ракети за удар по Сирия"}
{"url": "http://www.focus-news.net/news/2018/08/27/2560469/sofiya-tri-detsa-sa-postradali-pri-katastrofa-mezhdu-lek-i-tovaren-avtomobil-na-patya-samokov-shipochane.html", "text": "Катастрофа между лек и товарен автомобил е станала на пътя Самоков–Шипочане, едно дете е с мозъчно-черепна травма. Това съобщиха за  Агенция „Фокус“  от пресцентъра на  ОДМВР-София . По първоначална информация водачът на лекия автомобил е загубил контрол над управлението, влязъл е в насрещната лента за движение, и се е ударил в товарния автомобил. В тежкотоварния автомобил е пътувал само водачът, а в лекия - шофьорът, съпругата му и три деца. Децата са закарани в болницата в Самоков. Едно от тях е 7-годишно и е с мозъчно-черепна травма. Шофьорите са изпробвани за алкохол и пробите са отрицателни. Сигналът за катастрофата е получен в 15.32 часа, движението в района е затруднено.  \r\nДаяна ДЮЛГЕРОВА", "date": "2018.08.27", "title": "София: Три деца са пострадали при катастрофа между лек и товарен автомобил на пътя Самоков-Шипочане"}
{"url": "http://www.focus-news.net/news/2018/08/27/2560472/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.08.27", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/08/27/2560473/burgas-natovareno-e-dvizhenieto-po-pat-burgas-pomorie-ravda-slanchev-bryag-i-po-pat-burgas-atiya-sozopol.html", "text": "Натоварено е движението по пътя Бургас – Поморие – Равда – Слънчев бряг в двете посоки, както и по пътя Бургас – Атия – Созопол, предаде репортер на  Радио „Фокус“ -Бургас . Продължават да са в сила ограниченията за движение на моторни превозни средства по някои от пътищата в областта. Едното е по пътя Варовник – Вълчаново ханче от км 20+000 до 39+200  за МПС над 10 т поради стесняване на пътното платно. Другото ограничение в областната пътна мрежа е по пътя от разклона за с. Варовник до кръстовището с път II-79 от км 22+400 до км 39+300, където е ограничено движението за тежкотоварни автомобили над 10 т поради намален габарит на пътното тяло. Същото ограничение важи и за пътя Черница – Сунгурларе – Чубра. Срокът за всички изброени ограничения е до 31 декември 2018 г. \r\nИнтензивно е движението на моторни превозни средства по централните градски улици. По-натоварен е трафикът по  булевардите – „Демокрация“, „Сан Стефано“, „Тодор Александров“, „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. Засилено е движението на автомобили и на кръговите кръстовища в града. \r\nВеселина НИКОЛОВА", "date": "2018.08.27", "title": "Бургас: Натоварено е движението по път Бургас – Поморие – Равда – Слънчев бряг и по път Бургас – Атия – Созопол"}
{"url": "http://www.focus-news.net/news/2018/08/27/2560475/sport-bastian-shvaynshtayger-stana-18-tiya-chlen-na-zalata-na-slavata-na-bayern-myunhen.html", "text": "Байерн Мюнхен включи бившия полузащитник на отбора Бастиан Швайнщайгер в своята зала на славата. Той стана 18-тия футболист, удостоен с тази чест, нареждайки се до играчи като Франц Бекенбауер, Оливер Кан и Лотар Матеус. \r\nШвайнщайгер е възпитаник на Байерн Мюнхен и играе за отбора между 2000 и 2015 г.  Виктор Турмаков", "date": "2018.08.27", "title": "Спорт: Бастиан Швайнщайгер стана 18-тия член на залата на славата на Байерн Мюнхен"}
{"url": "http://www.focus-news.net/news/2018/08/27/2560474/prof-georgi-rachev-klimatolog-lyato-prez-tazi-godina-ne-e-neobichayno-za-stranata-ni-ot-utre-se-ochakva-povishavane-na-temperaturite.html", "text": "Лято през тази година не е необичайно за страната ни. Още от утре се очаква повишаване на температурите.  Това каза за дневния блок на  Радио „Фокус“  климатологът проф. Георги Рачев.  Той обясни, че от сряда се връща обичайното лятно време, характерно за август месец и обясни, че циклонът Бруно не е преминавал през България. \r\n„Циклонът Бруно мина по адриатическото крайбрежие, предизвика наводнение в Подгорица и в момента е над южна Гърция. Той практически не оказа влияние на времето в България. Единствено създава възможност хладният въздух, който обхвана западната половина на България да понижи температурите с още 1-2 градуса. Периодът между 20-25 август винаги е бил интересен. През това време старите българи са забелязвали пречупване на лятото“, каза той. Проф. Георги Рачев каза още, че хората са останали с впечатлението, че лятото е студено заради юни и юли месец, а всъщност през юни месец температурите са били с около градус и половина над нормата. Голямото количество  валежите също не е неестествен, каза Рачев и уточни, че през 2014 година лятото също е било дъждовно и е имало много повече наводнения. Той гарантира, че няма нищо необичайно и катастрофално  във времето и така ще бъде и  в близките 30-40 години.", "date": "2018.08.27", "title": "Проф. Георги Рачев, климатолог: Лято през тази година не е необичайно за страната ни, от утре се очаква повишаване на температурите"}
{"url": "http://www.focus-news.net/news/2018/08/27/2560466/stolichna-obshtina-poema-razhodite-po-pogrebeniyata-na-vsichki-zaginali-v-tezhkata-katastrofa-kray-svoge.html", "text": "По предложение на кмета на София Йорданка Фандъкова Столична община ще поеме разходите за погребение на всички загинали в тежката катастрофа край Своге, за които днес е обявен Ден на национален траур. Всички жертви са жители на Столична община. Това съобщават от пресцентъра на  Общината . \r\nНай-много загинали – 15 са от софийското село Световрачене, където днес в църквата „Св. Безсребърници Козма и Дамян“ бе отслужена заупокойна молитва за паметта на загиналите. На църковната служба присъстваха кметът Йорданка Фандъкова, кметът на Световрачене Светла Николова и на район Нови Искър Даниела Райчева. \r\nОбщинската Първа МБАЛ – София, съвместно с Националния център по трансфузионна хематология /НЦТХ/ и подкрепата на МЗ организира кръводарителска акция. \r\n15 тежко пострадали са настанени в болниците „Пирогов“, ВМА, „Св. Анна“ и „Царица Йоанна“, като някои са с опасност за живота. Необходимостта от кръв и кръвни биопродукти за тях е ежедневна. Всеки, който желае да помогне, може да дари кръв в сряда от 10.00 до 14.00 ч. в Първа МБАЛ, ет. 1 кабинет 32 . \r\nКръв може да се дари всеки ден и в Националния център по трансфузионна хематология. Работното време там е от 08.00 до 12.00 ч. и от 13.00 до 16.30 ч., а в събота и неделя – от 09.00 до 15.00 ч. \r\nКръводарителите трябва да са клинично здрави, да не са приели лекарства в деня на кръводаряване, да не са дарявали кръв през последните 3 месеца и задължително да носят в себе си документ за самоличност.", "date": "2018.08.27", "title": "Столична община поема разходите по погребенията на всички загинали в тежката катастрофа край Своге"}
{"url": "http://www.focus-news.net/news/2018/08/27/2560476/plovdiv-silen-dazhd-vali-v-grada-vidimostta-e-namalena.html", "text": "Силен дъжд вали в Пловдив, предаде репортер на  Радио „Фокус“-Пловдив . Видимостта е намалена. Пътните настилки са мокри и хлъзгави. Движението е затруднено поради образувалите се локви. Колони от автомобили има по „Цар Борис III Обединител“, „Христо Ботев“, „Найчо Цанов“, „Източен“, „Руски“, „Васил Априлов“, „Пещерско шосе“ и „Шести септември“. \r\nОстават в сила няколко ограничения за тежкотоварните автомобили. Ограничено е преминаването на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Остава забранено и преминаването на тежкотоварни моторни превозни средства над 12 тона по пътя Поповица-Болярци. До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. До 15 септември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. Остава и опасността от образуването на свлачища и срутища по пътищата в планинските райони. Най-рискови са направленията Бачково-Нареченски бани, Кричим-Девин и Юговско ханче-Югово-Лъки. \r\nМария РУСЕВА", "date": "2018.08.27", "title": "Пловдив: Силен дъжд вали в града, видимостта е намалена"}
{"url": "http://www.focus-news.net/news/2018/08/27/2560478/smolyan-propadnali-patni-banketi-i-platna-zatrudnyavat-dvizhenieto-po-razlichni-napravleniya-v-oblastta.html", "text": "Нормално се осъществява движението по пътищата на територията на област Смолян, пътните настилки са сухи, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Заради интензивните валежи през вчерашния ден и пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са получавани сигнали за инциденти по пътищата в областта. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nАвтомобилният трафик в Смолян в края на първия работен ден от седмицата е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.27", "title": "Смолян: Пропаднали пътни банкети и платна затрудняват движението по различни направления в областта"}
{"url": "http://www.focus-news.net/news/2018/08/27/2560479/vidin-natovaren-e-trafikat-v-posoka-za-granichen-punkt-dunav-most-2.html", "text": "Натоварен е трафикът в посока за граничен пункт „Дунав мост 2“, каза за  Радио „Фокус“ – Видин  дежурният в Областно пътно управление. Към другите два гранични пункта във Видинска област – „Връшка чука“ и „Брегово“, трафикът е спокоен. Движението по път I-1 се осъществява двупосочно в едното платно поради ремонтни дейности на моста край село Краводер в област Враца, който е от прилежащата инфраструктура на Дунав мост 2.  Създадена е временна организация на движението. Срокът на ремонтните дейности е до 28 август. Движението по път II-14 Видин – Кула – Връшка чука е ограничено поради укрепване на свлачище. Обходният маршрут се осъществява по съществуващия стар път в непосредствена близост до път II-14. Движението се регулира с вертикална сигнализация. Срок на ремонтните дейности е до  ноември. Във Видин трафикът е натоварен в централната градска част, на входно изходните артерии на града и по бул. \"Панония\". \r\nАнна ЛОЗАНОВА", "date": "2018.08.27", "title": "Видин: Натоварен е трафикът в посока за граничен пункт „Дунав мост 2“"}
{"url": "http://www.focus-news.net/news/2018/08/27/2560480/sofiya-vavezhda-se-organizatsiya-na-dvizhenieto-za-remont-po-bul-konstantin-velichkov.html", "text": "Въвежда се организация на движението за ремонт по бул. \"Константин Величков\". Това съобщиха от пресцентъра на  Столична община.  \r\nОт 00.00 часа на 28 август 2018 г. до 24.00 часа на 6 септември 2018 г. се забранява влизането на пътни превозни средства по дясна пътна лента на пътното платно на бул. „Константин Величков“, в участък от 70 м след кръстовището с ул. „Цар Симеон“, в посока бул. „Сливница“.  \r\nОт 00.00 часа на 28 август 2018 г. до въвеждане на постоянната организация на движение по бул. „Константин Величков“ и бул. „Възкресение“ (изграждането на обособеното трамвайно и автобусно трасе), автобусна спирка с код 1053 „МЕТРОСТАНЦИЯ К.ВЕЛИЧКОВ“ на бул. „Константин Величков“ в посока бул. „Александър Стамболийски“ (за автобусни линии №№ 11 и 83) се измества назад преди кръстовището с бул. „Тодор Александров“. От 00.00 часа на 28.08.2018 г. до 24.00 часа на 06.09.2018 г. се измества трамвайна спирка код 2249„УЛ. ЦАР СИМЕОН“ (за трамвайна линия № 11) и автобусна спирка с код 2247„УЛ. ЦАР СИМЕОН“ (за автобусни линии №№ 11 и 83) на бул. „Константин Величков“ назад в посока бул. „Тодор Александров“ на обща временна комбинирана спирка преди кръстовището с ул. „Цар Симеон“.От 00.00 часа на 28 август 2018 г. до 24.00 часа на 06 септември 2018 г. се измества трамвайна спирка с код 2250 „УЛ. ЦАР СИМЕОН“ (за трамвайна линия № 11) на бул. „Константин Величков“ напред след кръстовището с ул. „Цар Симеон“, в посока бул. „Тодор Александров“ на съществуващата автобусна спирка с код 2252 „УЛ. ЦАР СИМЕОН“ (за автобусни линии №№ 11 и 83). От 00.00 часа на 28.08.2018 г. трамвайна спирка с код 1051 „МЕТРОСТАНЦИЯ К. ВЕЛИЧКОВ“ (за трамвайни линии №№ 3, 11 и 22) ще бъде за постоянно на бул. Константин Величков преди кръстовището с бул. Тодор Александров в посока бул. Тодор Александров се измества на новоизградения перон на бул. Константин Величков след бул. Тодор Александров в посока бул. Александър Стамболийски.От 00.00 часа на 28.08.2018 г. за постоянно  се закриват трамвайни спирки с кодове: 0285 „БУЛ. АЛ. СТАМБОЛИЙСКИ“ (за трамвайни линии №№ 11 и 22) на бул. Константин Величков след кръстовището с бул. Александър Стамболийски в посока бул. Възкресение; 0286 „БУЛ. АЛ. СТАМБОЛИЙСКИ“ (за трамвайни линии №№ 11 и 22) на бул. Константин Величков преди кръстовището с бул. Александър Стамболийски в посока бул. Александър Стамболийски.", "date": "2018.08.27", "title": "София: Въвежда се организация на движението за ремонт по бул. \"Константин Величков\""}
{"url": "http://www.focus-news.net/news/2018/08/27/2560477/sofiya-7-godishno-momiche-e-postradalo-nay-tezhko-pri-katastrofata-na-patya-samokov-shipochene-drugi-chetirima-sa-transportirani-v-mestna-bolnitsa.html", "text": "7-годишно момиче е пострадало най-тежко при катастрофата на пътя Самоков-Шипочене, други четирима са транспортирани в местна болница. Това съобщиха от пресцентъра на  МВР . Сигнал за пътен инцидент в района между Самоков - Шипочане е подаден в 15.32 часа. По първоначални данни водач на лек автомобил „Фолксваген Шаран“ е изгубил управление над колата и се е ударил чело в товарен „Мерцедес“. В колата са пътували съпругата му, 7-годишната му дъщеря и още две деца на 10 години. От пътния инцидент най-сериозно е пострадало  7-годишното, което е откарано в столична болница. Майката, бащата и други две деца са транспортирани в местна болница.  \r\nВодачите са тествани за алкохол и пробите са отрицателни. На място са полицейски екипи, които и в момента  извършват оглед. Временно е ограничено движението по път III-822 Самоков – Шипочане. Работата по установяване на причините за инцидента продължава.", "date": "2018.08.27", "title": "София: 7-годишно момиче е пострадало най-тежко при катастрофата на пътя Самоков-Шипочене, други четирима са транспортирани в местна болница"}
{"url": "http://www.focus-news.net/news/2018/08/27/2560485/gd-granichna-politsiya-intenziven-e-trafikat-po-granitsata-sas-sarbiya-turtsiya-gartsiya-i-rumaniya.html", "text": "Интензивен е трафикът по границата със Сърбия, Турция, Гърция и Румъния.  \r\nТова съобщиха от пресцентъра на  Главна дирекция \"Гранична полиция\".  \r\nИнформацията за трафика е към 18.00 часа. На българо-сръбската граница на ГКПП \"Калотина\" трафикът е интензивен на изход от леки автомобили. На българо-гръцката граница  на ГКПП \"Маказа\" трафикът е интензивен на изход от леки автомобили. На ГКПП \"Кулата\" трафикът е интензивен на изход от товарни автомобили. На българо-турската граница  на ГКПП \"Капитан Андреево\" трафикът е интензивен на вход от леки автомобили. На ГКПП \"Лесово\" трафикът е интензивен на изход от леки автомобили. \r\nНа българо-румънската граница На ГКПП \"Дунав мост-Русе\", \"Дуранкулак\" и \"Кардам\" трафикът е интензивен от леки автомобили и в двете посоки.", "date": "2018.08.27", "title": "ГД \"Гранична полиция\": Интензивен е трафикът по границата със Сърбия, Турция, Гърция и Румъния"}
{"url": "http://www.focus-news.net/news/2018/08/27/2560486/veliko-tarnovo-s-veseli-sabitiya-i-eksurzii-raznoobrazyavat-potrebitelite-na-doma-za-stari-hora-veneta-boteva.html", "text": "Потребителите на Дома за стари хора „Венета Ботева“ във Велико Търново разнообразяват ежедневието си с различни събития и мероприятия, които се организират през цялата година. Летни забавления, конкурс за „Мистър дядо“ и „Мисис баба“ са само  част от празничните прояви. Това съобщи за  Радио „Фокус“ – Велико Търново  Зорица Радловска, директор на социалната услуга. Едно от последните, което се случи е именно веселото Сладоледено парти, което се е превърнало в едно от любимите летни забавления на голямото 130-членно семейство на Дома. Директорът обясни, че програмата е музикално артистична и всеки, който желае може да се изяви с песен, танц или стихче. Част от изпълненията включват пъстър хавайски танц, хумористични скечове, музикални изпълнения и др. „На 1 октомври, когато се отбелязва Деня на възрастните хора, обитателите на Дома провеждат конкурс за „Мистър Дядо“ и „Мисис Баба“. В съревнованието те се надпреварват с различни оригинални изпълнения на песни, танци и стихотворения“, коментира Зорица Радловска.  Особено популярно през зимния сезон е  мероприятието „Сбъдни мечта“. „Гледаме на колкото може повече възрастни хора да сбъднем мечта, като осъществяваме контакт с техни близки, които са в чужбина, събирали сме средства за операции на хора, които имат нужда. На една от жените, която е била дългогодишна учителка в детска градина, осигурихме един ден, в който  да се върне при дечицата  и да преподава“, разказа Зорица Радловска. \r\nТя уточни, че при възможност, за обитателите на Дома се организират и еднодневни екскурзии. „Миналата седмица по тяхно желание посетиха парк „Света гора“ тук във Велико Търново. Предпочитани дестинации за тях са манастирите – посещавали сме  Дряновския манастир, Троянския манастир,  по- близките дестинации. Водим ги също в Домове с профил като нашия, срещат се с други потребители, говорят си, обменят вижданията си за институцията“, добави директорът на социалната услуга. \r\nМария НЕДЕВА", "date": "2018.08.27", "title": "Велико Търново: С весели събития и ексурзии разнообразяват потребителите на Дома за стари хора „Венета Ботева“"}
{"url": "http://www.focus-news.net/news/2018/08/27/2560484/atanas-telcharov-obs-sadovo-ako-ms-ne-se-saobrazi-s-iskaneto-na-horata-da-ne-se-razkrie-nova-kontsesionna-plosht-za-dobiv-na-inertni-materiali-sme-gotovi-na-protestni-deystviya.html", "text": "Ако МС не се съобрази с искането на хората да не се разкрие нова концесионна площ за добив на инертни материали, сме готови на протестни действия, шествия, каза за  Радио „Фокус“-Пловдив  председателят на Общинския съвет-Садово и групата съветници от БСП Атанас Телчаров във връзка с референдума, който ще се проведе на 13 октомври. По думите му това ще е единственият начин, с който хората ще могат да защитят вижданията си и населените места, в които живеят. Според Телчаров референдумът ще има успех. „40% от избирателите в даденото населено място са необходими да гласуват, за да може да бъде валиден той. Сигурен съм, че по този начин МС ще видят категоричното мнение на хората. Вече не е изразено чрез позиции, подписки и декларации, а чрез най-демократичния механизъм, който може да съществува и най-добрият, а именно референдумът. Надяваме се, когато видят категоричното мнение на хората МС да отмени своето решение“, каза още Телчаров. По думите му местната власт е обжалвала ОВОС-а на РИОСВ - Пловдив и решението на МС.“ Ние, като община, като местна власт, обжалваме решението на МС и решението по ОВОС. Не сме останали безучастни.  Жалбата е подадена на 28 февруари. Декември месец ще има решение на съда или делото ще се отложи“, каза още председателят на Обс - Садово. \r\nВъпросът, на който трябва да отговорят хората, е: „Против ли сте органите на местното самоуправление и местната администрация в Кметство Катуница и Община Садово да издават и съгласуват всякакви административни актове и разрешения от компетентността си, включително за изграждане на сгради на основно застрояване и за поставяне на преместваеми обекти, във връзка с концесия за добив на строителни материали – пясъци и чакъли от находище „Кацара”, участък „Кацара 2” в землището на с. Катуница, община Садово?”. Поводът за провеждането на референдум е Решение на Министерски съвет 85/9.02.2018г., с което е предоставена концесия за добив на инертни материали на дружеството „Арт Принт” ЕООД с концесионната площ 235,534 декара. \r\nМария РУСЕВА", "date": "2018.08.27", "title": "Атанас Телчаров, Обс-Садово: Ако МС не се съобрази с искането на хората да не се разкрие нова концесионна площ за добив на инертни материали, сме готови на протестни действия"}
{"url": "http://www.focus-news.net/news/2018/08/27/2560483/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Турция Реджеп Таийп Ердоган ще пристигне на официална визита в Техеран на 7 септември, се казва в разпространено в понеделник съобщение от канцеларията на турския лидер, предава  ТАСС. \r\nКъм момента не са уточнени подробности за предстоящото посещение, но се очаква, че в рамките на пътуването в иранската столица ще се състои срещата на върха Русия – Турция – Иран, посветена на разрешаването на сирийския конфликт. \r\n***  Президентът на Франция Еманюел Макрон заяви в понеделник, че ще направи нови предложения за увеличаване на сигурността на Европейския съюз и посочи, че Съюза трябва да спре да зависи от военната мощ на САЩ. \r\n„Европа повече не може да разчита на САЩ за своята сигурност. Зависи от самите нас да гарантираме европейската сигурност“, заяви той в реч пред посланиците на Франция в Париж. \r\nНеговите предложения ще бъдат разкрити „през следващите месеци“, посочи френският държавен глава пред дипломатическите представители, депутатите и експертите по международни отношения, събрали се да отбележат края на лятната отпуска. \r\n„Искам да започнем изчерпателен преглед на нашата сигурност с всички европейски партньори, включително Русия“, добави той. \r\nКоментарите на Макрон дойдоха след поредица действия на американския президент Доналд Тръмп, с които той се дистанцира от традиционните си съюзници в рамките на НАТО, обяснява „Франс прес“. \r\nФренският президент дойде на власт миналата година с обещание да реформира ЕС и настоява за дълбоки политически преобразувания в Съюза – включително за отделен бюджет за еврозоната – което засега среща двупосочни реакции от страна на другите държави в Блока. \r\n„Трябва да предприемем нови инициативи, да изградим нови съюзи“, категоричен е Макрон. \r\n„Франция иска Европа, която защитава, независимо, че екстремизма се засили и национализма се събуди“, заяви още френският президент. \r\n***  Президентът на Хърватия Колинда Грабар-Китарович, която е на посещение на хърватските войници в Афганистан, качи видео на „Инстаграм“, на което се вижда как заедно с военнослужещите пеят песента „Под моста“. \r\nТова се случва в рамките на третото посещение на Грабар-Китарович в Афганистан, отбелязва медията. \r\n***  Президентът на Франция Еманюел Макрон смята, че е важно за Европа да гради стратегическо партньорство с Русия и Турция. \r\n„Не можем да градим Европа в дългосрочен план без да мислим за отношенията с Русия и Турция“, заяви Макрон пред френските посланици в Париж. \r\n„Мислим ли днес ясно и откровено, че можем да говорим за членство на Турция в Европейския съюз, когато всеки ден президентът на Турция... потвърждава панислямския план, който се представя като антиевропейски? Тоест, тези редовни действия са в разрез с нашите принципи“, добави той. \r\nПо мнението на Макрон, в този случай трябва да се говори за стратегическо партньорство. „Значи, трябва да градим стратегическо партньорство, а не да се стремим към приемане в ЕС. Стратегическо партньорство с Русия и Турция, защото тези две държави за важни за нашата колективна сигурност, трябва да ги прикрепим към Европа. Защото тези народи имат съвместна история с тази на Европа. И ние трябва да градим заедно нашето бъдеще“, подчерта френският лидер. \r\n***  Европейският комисар по политиката на разширяване и добросъседство Йоханес Хан заяви, че Брюксел би трябвало да приеме споразумение между сърбите и албанците за разрешаването на косовския въпрос. \r\n„Това е двустранно решение, което не може да се използва като пример по други въпроси“, уточни Хан. Според западните медии намерението на комисаря е с това твърдение да отхвърли опасенията, че всяка промяна на границите на Балканите може да повдигне нови проблеми в региона. \r\n„Белград и Прищина трябва да нормализират отношенията си, за да се класират за членство в ЕС, а в момента, в който се постигне споразумение, то трябва да бъде зачетено от всички членове на Съюза“, добави европейският комисар. \r\nХан описа като „геополитическа необходимост“ постигането на споразумението в диалог между Белград и Прищина, в който ролята на посредник е поета от ЕС.   Той припомни, че задължението на Съюза е да се грижи за европейските държави, а не да оставя тази роля на трети страни. \r\n***  Московският и всеруски патриарх Кирил изрази съболезнования към роднините и близките на поклонниците, загинали при катастрофа на туристически автобус в района на българския град Своге. \r\n„С болка на сърце разбрах за трагичната автокатастрофа, отнела живота на голяма група поклонници, посещавали обителта „Седем престола“. Поднасям най-дълбоки съболезнования от името на епископата, клира, монашеството и цялата Руска православна църква“, пише в съобщение на патриарх Кирил адресирано към патриарх Неофит Български. \r\n***   Съдът в Русия осъди на 30 дни затвор руския опозиционер Алексей Навални заради неразрешен протест, проведен по-рано тази година. \r\nПолитикът бе арестуван в дома си в края на миналата седмица. \r\nСъдия Алексей Стеклиев в съда в Тверски окръг на столицата отсъди, че Навални неколкократно е нарушавал руския закон с призивите си за масови протести през януари. \r\n***", "date": "2018.08.27", "title": "Преглед на международните новини до 18 часа /Агенция “Фокус”/        „"}
{"url": "http://www.focus-news.net/news/2018/08/27/2560489/usa-today-ot-sledvashtata-godina-nasa-shte-izstrelva-astronavti-v-kosmosa-s-amerikanski-reketi-i-ot-teritoriyata-na-sasht.html", "text": "Директорът на НАСА Джеймс Брайдънщайн заяви, че агенцията скоро ще може през 2019 г. отново да извежда космонавти в ниската околоземна орбита, пише   USA Today. \r\n„Без съмнение от средата на следващата година ще  изстрелваме американски астронавти с американски ракети от американска земя. Близо сме до това“, заяви Брайдънщайн.  Думите му сочат, че агенцията има доверие в аерокосмическите компании „СпейсЕкс“ и „Боинг“, с които е сключен договор за превозване на астронавти до международната космическа станция. \r\nПоследната космическа совалка „Атлантис“ за последен път летя през 2011 г. Оттогава НАСА лети с руски ракети „Союз“, което струва на американските данъкоплатци 82 милиона долара на изстрелян космонавт. \r\nТова, че Вашингтон разчита на Москва за космически полети е източник на раздразнение сред конгресмените и членовете на НАСА .  \r\nВъпреки, че програмата за заменяне на совалките започна при президента Барак Обама, подновяването на пилотираните мисии с американски носители ще представлява символична програма за Доналд Тръмп, който постави подновяването на изучаването на просторите на вселената в  своята програма „да направи Америка отново велика“  Виктор Турмаков", "date": "2018.08.27", "title": "USA Today: От следващата година НАСА ще изстрелва астронавти в космоса с американски рекети и от територията на САЩ"}
{"url": "http://www.focus-news.net/news/2018/08/27/2560488/riosv-shumen-potushen-e-pozhar-v-uchastak-za-rekultivatsiya-na-karierata-v-selo-zlatna-niva.html", "text": "По сигнал за замърсяване на атмосферния въздух (задимяване) в района на Каспичан от кариерата в с. Златна нива, експерти на РИОСВ – Шумен извършиха незабавна проверка, съобщиха от пресцентъра на  РИОСВ – Шумен . Измерването на атмосферния въздух, направено със специализирана апаратура от РЛ към ИАОС в Шумен в три пункта, обхващащи Каспичан и кариера в с. Златна нива, не установи задимяване и миризма на пушек. Беше обходен целия град и района около него.  \r\nПри проверката на място e установено, че участъкът за рекултивация се е самозапалил. Предприето е запръстяване за потушаване на тлеещия участък, включително и с помощта на пожарни коли, което проверяващите констатираха. В резултат на получените протоколи от измерването е установено, че концентрациите на измерените вещества не превишават нормите за допустими емисии за качеството на атмосферния въздух в Каспичан и района на кариерата в с. Златна нива.", "date": "2018.08.27", "title": "РИОСВ – Шумен: Потушен е пожар в участък за рекултивация на кариерата в село Златна нива"}
{"url": "http://www.focus-news.net/news/2018/08/27/2560490/gabrovo-ogranicheno-za-prevozni-sredstva-nad-10-tona-e-dvizhenieto-v-uchastak-ot-patya-mezhdu-selo-kramolin-i-veliko-tarnovo.html", "text": "Ограничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. Срокът за приключване на дейностите е до края на август, съобщиха за  Радио „Фокус“ – Велико Търново  от Областно пътно управление – Габрово. \r\nУсловията за пътуване в областта са нормални. Остава в сила забраната за движение на тежкотоварни превозни средства над 12 тона, както и теглене на ремаркета и полуремаркета над 10 тона в района на  прохода Шипка. Пропаднал участък на асфалтова настилка затруднява движението по път  III-5006 Габрово – Стоманеците при км 7+060. Добре е водачите да се движат с повишено внимание като спазват поставената сигнализация. Срокът за приключване на дейностите е 31 август. Ограничен за движение на моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, поради стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nМария НЕДЕВА", "date": "2018.08.27", "title": "Габрово: Ограничено за превозни средства над 10 тона е движението в участък от пътя между  село Крамолин и Велико Търново"}
{"url": "http://www.focus-news.net/news/2018/08/27/2560487/predstoyashti-sabitiya-v-stranata-za-28-avgust-agentsiya-fokus.html", "text": "*** \r\nОт 7.30 часа пред централния вход на УМБАЛСМ „Н.И. Пирогов“ ще бъде даден брифинг с актуална информация за състоянието на пострадалите при катастрофата в Своге, които са настанени в болничното заведение.  \r\n*** \r\nОт 09.00 часа в Заседателната зала –ет. 5 на Областна администрация на Софийска област на „Витоша“ 6 областният управител на Софийска област Илиан Тодоров ще даде пресконференция във връзка с реалните и практически решения как да се спре войната по пътищата в Софийска област. \r\n*** \r\nВ 6.15 часа в зала 5 на Министерството на образованието и науката ще бъде генериран изпитният вариант на държавния зрелостен изпит по български език и литература за сесия август-септември.  \r\n*** \r\nОт 11.00 часа в конферентната зала на БСК (ул. Алабини 16-20, ет.1) ще се проведе пресконференция, в рамките на която ще бъде представен кратък анализ на преките чуждестранни инвестиции у нас в периода 2007-2017 г. \r\n*** \r\nОт 18.30 часа пред паметника на Царя Обединител при входа на Борисовата градина ще бъде отбелязан Денят на 13-те безсмъртни българи. \r\n*** \r\nОт 20.00 часа в литературен клуб „Перото“ джаз музиканти ще представят авторска музика и джазови интерпретации.  \r\n*** \r\nОт 18.00 часа в кампус „Скаптопара“ ще се състои прием, на който президентът на Американския университет в България д-р Стивън Съливан ще приветства студентите и техните родители.  \r\n*** \r\nОт 10.00 часа на Пристанище Варна – Изток (срещу Морска администрация) на борда на кораба за експедиционни операции „Карсън Сити” (USNS CARSON CITY) от състава на ВМС на САЩ капитанът му Джонатан Кефър (Jonathan Keffer) ще даде пресконференция.  \r\n*** \r\nОт 14.00 на бул. „Народни будители“, срещу ул. „Злетова“, ще се състои „Първа копка“ за успешен старт на строително-монтажните работи на обект \"Реконструкция на улична мрежа по трасето на бул. \"Народни будители\" в участъка от ул.\"Мара Тасева\" до ул. \"Нарва\" и от ул.\"Св. Св.Кирил и Методий\" до ул.\" Мара Тасева\" в т.ч. трасето на обръщача на МГТ по ул.\"Св. Св.Кирил и Методий\". \r\n*** \r\nОт 15.00 часа в кв. „Аспарухово“ на кръстовището на ул. “Първи май“ с ул. „Георги Стаматов“ ще се състои  „Откриване на обект“ \"Основен ремонт на бул. „Първи май” в обхват от ул.\"Мара Тасева\", кръстовище на VAR1087-/I-9/ кв.\"Аспарухово\" - кв. \"Галата\" по плана на 29 м.р.,  район \"Аспарухово\", гр.Варна\"  по плана на 29 м. р., район \"Аспарухово\". \r\n*** \r\nОт 18.00 часа в сградата на Радио Варна ще бъде отбелязана тържествено 25 -годишнината на идеята на Ваклуш Толев за „Ден и Дом-светилище на 13 поименни безсмъртни българи” и 75-годишнината от кончината на Цар Борис ІІІ – Обединител. \r\n*** \r\nОт 14.30 часа ще бъдат поднесени цветя пред стелата на мястото, определено за изграждане на Дом-светилището по повод Деня на 13-те безсмъртни българи.  \r\n***  \r\nОт 10.30 часа на площада в центъра на селото ще се проведе Закриване на лятна полицейска академия на Центровете за развитие на деца и младежи в селата Миндя и Церова кория.  \r\n***  \r\nОт 11.00 часа в пресклуба на БТА ще се състои пресконференция на екипа от археолози с ръководител Илиян Петракиев и кмета на Горна Оряховица инж. Добромир Добрев във връзка с последните проучвания и находки при разкопките на крепостта \"Раховец\".  \r\n***    \r\nОт 13.00 часа в Нова зала на Община Велико Търново започва „Доктори BG Медицински асистанс“ – презентация от Мишел Леви.  \r\n***  \r\nОт 19.00 часа в Голяма зала на Общината започва Концерт на студенти - бивши възпитаници на СУ „Емилиян Станев“.  \r\n*** \r\nОт 17.30 часа ще бъдат поднесени цветя пред паметника на цар Симеон Велики по повод Деня на 13-те безсмъртни българи.  \r\n*** \r\nОт 21.00 часа на Видинския панаир концерт ще изнесе на сръбският изпълнител Миле Китич.  \r\n*** \r\nОт 14.00 часа ще се проведе заседание на Общинския съвет, на което ще бъде обсъдено изпълнението на бюджета на Общината.  \r\n*** \r\nОт 18.00 часа в залата на розата в Музея  на фотографията ще се състои изложбата „Всичко е светлина“.  \r\n*** \r\nОт 11.00 часа в храма на Рилската света обител ще бъде отслужена панихида по повод 75-ата годишнина от кончината на Цар Борис III  от Негово Преосвещенство Адрианополският епископ Евлогий и манастирското братство. Техни Величества ще присъстват по време на служението. \r\n*** \r\nОт 12.00 часа пред паметника на цар Борис III ще бъде отбелязан Денят на 13-те безсмъртни българи. \r\n***   \r\nОт 11.00  часа в залата на Областен информационен център - Сливен ще се проведе редовна пресконференция на Дирекция „Районна инспекция по труда“, Дирекция „Социално подпомагане“ и Дирекция „Бюро по труда“.  \r\n*** \r\nОт 10.00 часа  ще бъде открит новия творчески сезон на Фолклорен ансамбъл „Родопа“ – Смолян. На събитието ще присъства зам.-кметът на Смолян Марин Захариев. \r\n*** \r\nОт 15.00 часа на бул. „България“ № 12 – източно крило, етаж 5, ще бъде открита „Синя стая” за изслушване на деца - жертви и извършители на престъпления.  \r\n*** \r\nОт 10.00 часа в парк „Пети октомври“ с концерт на военния духов оркестър на бригадата и спектакъл с въоръжение от военнослужещи от 31 механизиран батальон – Хасково ще бъдат отбелязани 20 години от създаването на Втора тунджанска механизирана бригада.  \r\n*** \r\nОт 19.30 часа в детски отдел на библиотека „Родина“ ще се състои програма „Чета и играя – знам и мога“.  \r\n*** \r\nОт 19.30 часа в с. Петрово ще се проведе празник на населеното място под надслов „Стари обичаи не презирай, бащино огнище не забравяй“.  \r\n*** \r\nОт 10.00 часа на зенитния полигон на ВВС „Шабла“ министърът на отбраната Красимир Каракачанов и началникът на отбраната генерал Андрей Боцев ще наблюдават подготовката на екипажи от състава на Военновъздушните сили.", "date": "2018.08.27", "title": "Предстоящи събития в страната за 28 август (Агенция „Фокус“)"}
{"url": "http://www.focus-news.net/news/2018/08/27/2560482/georgi-dimitrov-td-trapezitsa-1902-kategorizatsiyata-e-polezna-no-po-nalozhitelno-e-darzhavata-da-podkrepi-tsyalostnoto-renovirane-na-hizhite.html", "text": "Категоризацията е полезна, но по-наложително е държавата да подкрепи реновирането на  всички хижи, които са в много лошо състояние. Това коментира за  Радио „Фокус“ – Велико Търново   секретарят на ТД „Трапезица 1902“ Георги Димитров. Той посочи, че помощ за ремонт на базите следва да има от регионалното министерство, тъй като с тази задача Българският туристически съюз (БТС) няма как да се справи. „От всички, които са правили проекти, не знам точно колко колеги са изготвили такива, подкрепа е получило едно дружество в страната за ремонт на хижа през оперативните програми. Мнението ми е, че регионалното министерство  трябва да застане зад БТС, който  да направи цялостен проект за всички хижи, и те да се включат в съответните  възможности и разходи“, уточни Георги Димитров.  По думите му, след ремонтирането на туристическите бази, нормално е и цените да се повишат, което пък ще генерира приходи за поддръжка и ремонти, както се случва на много места по света.  Неговите впечатления са, че все повече туристи апелират за по-добри условия в хижите и, за да се развива планинския туризъм в България, е нужно да се създадат по-добри условия в тях. \r\nМария НЕДЕВА", "date": "2018.08.27", "title": "Георги Димитров, ТД „Трапезица 1902“: Категоризацията е полезна, но по-наложително е държавата да подкрепи цялостното реновиране на хижите"}
{"url": "http://www.focus-news.net/news/2018/08/27/2560470/reuters-italiya-shte-prerazgleda-sistemata-si-za-predostavyane-na-kontsesii-sled-tragediyata-v-genoa.html", "text": "Министърът на транспорта на Италия Данило Тонинели заяви, че страната ще преразгледа системата си за предоставяне на концесии, за да определи да национализира някои от тях или да преразгледа споразуменията, предава   Reuters. \r\n„Това правителство ще направи всичко по силите си напълно да преразгледа системата на концесиите и задълженията по договорите“, заяви Тонинели по време на изслушване пред комисията по транспорта на парламента. \r\n„Правителството ще прецени според случая, ако обществените интереси могат да бъдат по-добре обслужени с национализация или предоговаряне на настоящите договори, за да не бъдат толкова в полза на концесионерите“, допълни министърът. \r\nТой говори пред парламента и за срутилия се мост в Генуа на 14 август, убил 43 души.  Виктор Турмаков", "date": "2018.08.27", "title": "Reuters: Италия ще преразгледа системата си за предоставяне на концесии след трагедията в Геноа"}
{"url": "http://www.focus-news.net/news/2018/08/27/2560481/tass-ruskiyat-patriarh-izrazi-saboleznovaniya-vav-vrazka-s-gibelta-na-poklonnitsite-v-balgariya.html", "text": "Московският и всеруски патриарх Кирил изрази съболезнования към роднините и близките на поклонниците, загинали при катастрофа на туристически автобус в района на българския град Своге, предава   ТАСС. \r\n„С болка на сърце разбрах за трагичната автокатастрофа, отнела живота на голяма група поклонници, посещавали обителта „Седем престола“. Поднасям най-дълбоки съболезнования от името на епископата, клира, монашеството и цялата Руска православна църква“, пише в съобщение на патриарх Кирил адресирано към патриарх Неофит Български.  Виктор Турмаков", "date": "2018.08.27", "title": "ТАСС: Руският патриарх изрази съболезнования във връзка с гибелта на поклонниците в България"}
{"url": "http://www.focus-news.net/news/2018/08/27/2560496/sport-roman-abramovich-e-gotov-da-prodade-chelsi-za-nay-malko-25-miliarda-liri.html", "text": "Руският бизнесмен Роман Абрамович ще разгледа възможността да продаде лондонския футболен клуб Челси за най-малко 2,5 милиарда долара. \r\nСъщевременно той лично допълни, че в момента не работи  активно продажбата клуба, въпреки многобройните предложения.  \r\nАбрамович придоби Челси през 2003 г. Оттогава отборът пет пъти е печелил първенството и купата на Англия и е печелила в Шампионската лига и лига Европа.  Виктор Турмаков", "date": "2018.08.27", "title": "Спорт: Роман Абрамович е готов да продаде „Челси“ за най-малко 2,5 милиарда лири"}
{"url": "http://www.focus-news.net/news/2018/08/27/2560492/blagoevgrad-slab-trus-e-registriran-v-rayona-na-natsionalen-park-pirin.html", "text": "Слаб трус е регистриран в района на Национален парк \"Пирин\". Това сочи справка на сайта на  Националния институт по геофизика, геодезия и география (НИГГГ) към Българската академия на науките (БАН) . Трусът е отчетен малко след 18.00 ч. и е с магнитуд 2.0 по Рихтер. Дълбочината му е 10 км.", "date": "2018.08.27", "title": "Благоевград: Слаб трус е регистриран в района на Национален парк \"Пирин\""}
{"url": "http://www.focus-news.net/news/2018/08/27/2560494/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в област Сливен, съобщиха от  Областно пътно управление . Затворени за тежки автомобили над 10 тона са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Движението в участъка от село Мокрен до кръстовище  Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Движението по пътя  между селата  Тополчане и  Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Движението по пътя Гурково – Нова Загора – Свиленград  в участъка от с. Млекарево до ТЕЦ 2 Марица Изток  се осъществява с повишено внимание поради частични ремонтни дейности на асфалтовата настилка, оформяне на банкети и окопи. Ремонтите  ще приключат  в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари 2019 г.", "date": "2018.08.27", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/08/27/2560493/api-vremenno-dvizhenieto-pri-km-1-na-am-maritsa-v-posoka-sofiya-se-osashtestvyava-v-edna-lenta-poradi-patnotransportno-proizshestvie.html", "text": "Временно движението при км 1 на АМ \"Марица\" в посока София се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Ограничено е движението в скоростната лента, като трафика се осъществява в активната лента. Движението се контролира от \"Пътна полиция\".", "date": "2018.08.27", "title": "АПИ: Временно движението при км 1 на АМ \"Марица\" в посока София се осъществява в една лента поради пътнотранспортно произшествие"}
{"url": "http://www.focus-news.net/news/2018/08/27/2560495/blagoevgrad-otkrivaneto-na-vi-mezhdunaroden-futbolen-turnir-kupite-na-obshtina-blagoevgrad-se-otlaga-za-28-avgust.html", "text": "Откриването на VI Международен футболен турнир „Купите на Община Благоевград“ се отлага за 28 август от 13.00 часа на площад „Македония“ заради обявяването на днешния ден за ден на национален траур заради жертвите от тежката катастрофа край Своге на 25 август. Това каза по време на пресконференция Христина Шопова, заместник-кмет по „Култура и хуманитарни дейности“ към Община Благоевград, предаде репортер на  Радио „Фокус“-Пирин . Тя посочи, че закриването на турнира ще бъде вечерта на 1 септември на стадион „Христо Ботев“ в Благоевград. Груповите мачове ще се играят на стадиона в село Рилци с полувремена от по 30 минути, а за полуфиналите и финалите те ще бъдат 35 минути.  \r\nНа събитието присъстваха всички треньори на отборите участници. Треньорът на ПФК ЦСКА благодари на домакините и Община Благоевград за поканата за участие в турнира. Треньорът на „Славия“ заяви, че от клуба са горди, че ще имат възможността да играят до школи от типа на ФК „Бенфика“ Лисабон и „Динамо Загреб“. Треньорът на ФК „Бенфика“ Лисабон отбеляза, че този турнир е с голямо международно значение, както и че знаят за славното минало на българския футбол и това, че Димитър Бербатов е тръгнал от ОФК „Пирин“. \r\nНатали СТЕФАНОВА", "date": "2018.08.27", "title": "Благоевград: Откриването на VI Международен футболен турнир „Купите на Община Благоевград“ се отлага за 28 август"}
{"url": "http://www.focus-news.net/news/2018/08/27/2560498/dobrich-s-postanovkata-talasamat-tropalan-darzhavniyat-kuklen-teatar-dora-gabe-otkriva-noviya-sezon.html", "text": "С постановката „Таласъмът Тропалан“ Държавният куклен театър (ДКТ) „Дора Габе“ открива новия сезон. Това съобщи Красимира Димитрова, експерт „Връзки с обществеността“ в кукления театър, предаде кореспондентът на  Радио „Фокус” – Варна . „Таласъмът Тропалан“ е най-новото заглавие в афиша на ДКТ „Дора Габе“ в Добрич. Репетициите ще започнат в началото на месец септември, премиерата е предвидена за 21 септември. Режисьор на постановката е Даниела Христова. Автор на сценографията е Наталия Гочева. Участват актьорите Мира Демирева, Теодора Желева, Росен Радев и Валентин Иванов, който е най-новото попълнение в трупата на кукления театър в Добрич. С ролята си в „Таласъмът Тропалан“ Иванов ще дебютира на добричка сцена. През септември ДКТ “Дора Габе“ ще възстанови и традиционните си неделни представления. Първото е на 9 септември от 11.00 часа. Малките зрители ще гледат „Косе Босе“. \r\nЖулиета НИКОЛОВА", "date": "2018.08.27", "title": "Добрич: С постановката „Таласъмът Тропалан“ Държавният куклен театър „Дора Габе“ открива новия сезон"}
{"url": "http://www.focus-news.net/news/2018/08/27/2560501/veliko-tarnovo-nad-100-choveka-chakat-za-nastanyavane-v-doma-za-vazrastni-hora-veneta-boteva-v-grada.html", "text": "Над 100 човека чакат за настаняване в Дома за възрастни хора „Венета Ботева“ в града, а капацитетът от 130 места е запълнен. Това съобщи за  Радио „Фокус“ – Велико Търново  Зорица Радловска, директор на дома. Тя коментира, че ученици от Американския колеж в града периодично посещават дома. „Студенти от специалност „Социални дейности“ във Великотърновския университет, както и доброволци идват при възрастните хора и разговарят с тях. Нещо, от което потребителите на Дома имат най-голяма нужда“, посочи Зорица Радловска. Тя обясни, че мероприятия се организират с учебни заведения и детски градини, най-вече по празниците, когато децата изнасят кратки програми и носят радост на възрастните хора. Според нея младежите проявяват интерес към дейността на социалната услуга и с усилията си допринасят с каквото могат, за да зарадват обитателите на дома. Зорица Радловска уточни, че към момента домът няма нужда от сериозни ремонти. „Всичко е сменено, реновирано. С персонала провеждаме козметични ремонти. Единственото нещо, от което имаме нужда и за което работим, с помощта на Общината, е обзавеждането на стаите – легла, гардероби, масички“, каза още директорът на дома.  \r\nМария НЕДЕВА", "date": "2018.08.27", "title": "Велико Търново: Над 100 човека чакат за настаняване в Дома за възрастни хора „Венета Ботева“ в града"}
{"url": "http://www.focus-news.net/news/2018/08/27/2560467/afp-sadat-v-rusiya-zatvori-za-30-dni-opozitsionera-aleksey-navalni.html", "text": "Съдът в Русия осъди на 30 дни затвор руския опозиционер Алексей Навални заради неразрешен протест, проведен по-рано тази година, предава   AFP. \r\nПолитикът бе арестуван в дома си в края на миналата седмица. \r\nСъдия Алексей Стеклиев в съда в Тверски окръг на столицата отсъди, че Навални неколкократно е нарушавал руския закон с призивите си за масови протести през януари.   Виктор Турмаков", "date": "2018.08.27", "title": "AFP: Съдът в Русия затвори за 30 дни опозиционера Алексей Навални"}
{"url": "http://www.focus-news.net/news/2018/08/27/2560500/nimh-utre-vremeto-shte-e-s-promenliva-oblachnost-na-otdelni-mesta-v-stranata-shte-prevali-i-pregarmi.html", "text": "Атмосферното налягане ще е близко да средното за август. През нощта облачността ще е значителна, на места с превалявания от дъжд. Утре ще е с променлива облачност, на отделни места главно в западната половина на страната ще има валежи от дъжд, след обяд придружени с гръмотевици. Ще духа умерен северозападен, в Източна България и временно силен северен вятър. Максималните температури ще са предимно между 26° и 31°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Георги Цеков.   \r\nНад Черноморието облачността ще е променлива и на отделни места в сутрешните часове краткотрайно ще превали. Ще духа умерен, в южните райони и временно силен северен вятър. Максималните температури ще са между 27° и 30°. Температурата на морската вода е 26-27°. Вълнението на морето ще е 2-3 бала. \r\nВ планините облачността ще е по-често значителна на места с валежи от дъжд. Привечер облачността ще се разкъса и намалее. Ще духа умерен, в Родопите и временно силен североизточен вятър Максималната температура на височина 1200 метра ще е около 21°, на 2000 метра – около 14°. \r\nВ средата на седмицата ще има повече слънчеви часове, но след обяд на отделни места, главно в планините, ще превали краткотраен дъжд. Северозападният вятър постепенно ще отслабне, само в източните райони ще остане умерен, вече от север-североизток. Ще започне повишение на дневните температури и максималните в петък, когато ще бъде предимно слънчево, ще са между 28° и 33°.", "date": "2018.08.27", "title": "НИМХ: Утре времето ще е с променлива облачност, на отделни места в страната ще превали и прегърми"}
{"url": "http://www.focus-news.net/news/2018/08/27/2560497/voice-of-america-amerikanskite-kongresmeni-pristignand-v-makedoniya-s-podkrepata-na-dogovora-s-gartsiya.html", "text": "Референдумът за Договора с Гърция e един от ключовите въпроси за делегацията американски конгресмени, пристигнала в Македония. Петимата представители на американския законодателен орган - Бил Флорез, Гари Конъли, Дина Титус, Сюзън Дейвис и Дейвид Прайс в македонския парламент се срещнаха с председателя му Талат Джафери и неговите подпредседатели, ръководителите на парламентарните комисии, както и с координаторите на парламентарните групи, предава   Voice of America  в своята македонска редакция. \r\nКонгресмените високо оцениха възможността да  проведат срещи и разговори по време на посещението. Те се интересуват най-вече от референдума от 30 септември, както и от процеса на реформи. Конгресмените, според декларацията, издадена от парламента, са потвърдили удовлетворението си от напредъка на страната по отношение на евроатлантическата интеграция, укрепване на демокрацията, както и подписването на Споразумението между Македония и Гърция. Петимата конгресмени потвърдиха, че САЩ ще продължат да предоставят безрезервна подкрепа на страната в тези процеси. \r\nОсвен общите срещи, конгресмените, за които не са предвидени изявления за медиите, проведоха и отделни срещи с Талат Джафери и с членовете на комисиите по отбрана и сигурност.  Виктор Турмаков", "date": "2018.08.27", "title": "Voice of America: Американските конгресмени пристигнаnd в Македония с подкрепата на Договора с Гърция"}
{"url": "http://www.focus-news.net/news/2018/08/27/2560505/otets-svetoslav-kyuchukov-hram-sveti-nikolay-blagoevgrad-kuhnite-za-bedni-se-izdarzhat-iztsyalo-ot-dareniya.html", "text": "Кухните за бедни се издържат изцяло от дарения. Това каза за  Радио „Фокус“ – Пирин  отец Светослав Кючуков, свещеник в храм „Свети Николай“ в Благоевград. „По принцип църквата поема част от средствата, като се търсят не само дарения, но и доброволци за труд, тъй като идеята на тази кухня, която ние направихме в Благоевград да я посещават освен бедни и социално слаби хора, но и хора, които могат да дадат не само продукти или пари, но да отделят от времето си и да дойдат да помогнат при приготвянето на храната на тези наши братя“, каза Кючуков. Той подчерта, че това  е много ценно, тъй като тези доброволци жертват от единия си свободен ден, така че общо взето и тяхната жертва е много голяма. \r\nЛора КАЛЧЕВА", "date": "2018.08.27", "title": "Отец Светослав Кючуков, храм  „Свети Николай“ – Благоевград: Кухните за бедни се издържат изцяло от дарения"}
{"url": "http://www.focus-news.net/news/2018/08/27/2560491/radio-svobodna-evropa-makedoniya-osse-shte-izprati-270-nablyudateli-na-referenduma-za-imeto-v-makedoniya.html", "text": "Организацията за сигурност и сътрудничество в Европа съобщи, че ще изпрати 270 наблюдатели на референдума за името в Македония, който ще се проведе на 30 септември, предава    „Радио Свободна Европа“   в своята македонска редакция. \r\n„Имаме ясен мандат, безпристрастно ще наблюдаваме целия процес на референдума, няма да се намесваш в процеса му. Нас не ни интересуват резултатите от референдума, а интегритета на самия процес“, заяви на пресконференция в Скопие ръководителят на наблюдателната мисия на ОССЕ Ян Петерсон и официално отбеляза началото на мисията за наблюдение. \r\nПетерсон допълни , че мисията ще се състои от основен екип от 13 експерти със седалище в Скопие и с 20 дългосрочни наблюдатели, които ще бъдат разположени в страната в многонационални екипи от по двама, считано от 5 септември. Той уточни, че освен това  ОССЕ ще изпрати 250 краткосрочни наблюдатели, които ще пристигнат няколко дни преди референдума.    Виктор Турмаков", "date": "2018.08.27", "title": "„Радио Свободна Европа“ (Македония): ОССЕ ще изпрати 270 наблюдатели на референдума за името в Македония"}
{"url": "http://www.focus-news.net/news/2018/08/27/2560507/yuliya-andreeva-umbal-burgas-sas-100-sa-poveche-razhdaniyata-ot-nachaloto-na-2018-godina-v-sravnenie-sas-sashtiya-period-na-minalata-godina.html", "text": "Със 100 са повече ражданията от началото на 2018 година, в сравнение със същия период за миналата година. Това каза за  Радио „Фокус“ – Бургас  Юлия Андреева, говорител на УМБАЛ – Бургас. 1145 бебета са се родили в бургаската болница, а увеличението на раждаемостта е около 10%. Тя обясни, че липсват кадри в две отделения на болницата- родилното и в това по неонатология. Юлия Андреева уточни, че отделенията са обезпечени с пенсионирани кадри. „Има свободни места, ако има желаещи могат да подават документи“, каза още говорителят на болницата.  \r\nВеселина НИКОЛОВА", "date": "2018.08.27", "title": "Юлия Андреева, УМБАЛ – Бургас: Със 100 са повече ражданията от началото на 2018 година, в сравнение със същия период на миналата година"}
{"url": "http://www.focus-news.net/news/2018/08/27/2560508/sport-simona-halep-otpadna-na-parvi-krag-na-us-open.html", "text": "Първата ракета на света Симона Халеп отстъпи пред естонката Кайе Канепи с 6:2, 6:4 в мач от първи кръг на Откритото първенство на САЩ по тенис – заключителния по време на сезона турнир от серията Голям шлем. \r\n Това е втора поредна година, в която румънската тенисистка отпада от US Open още на първи кръг.   Виктор Турмаков", "date": "2018.08.27", "title": "Спорт: Симона Халеп отпадна на първи кръг на US Open"}
{"url": "http://www.focus-news.net/news/2018/08/27/2560509/veliko-tarnovo-kontsert-s-edni-ot-nay-obichanite-shedyovri-ot-svetovnata-operetna-klasika-predstavya-velikotarnovskiya-teatar-v-gabrovo.html", "text": "Концерт с едни от най – обичаните шедьоври от световната оперетна класика представя великотърновският театър в Габрово. Това съобщи за  Радио „Фокус“ – Велико Търново  директорът на МДТ „Константин Кисимов“ Васил Вълчев. „Оперетни шедьоври“ е продукт на Музикално-драматичен театър „Константин Кисимов“. В него участват солистите, оркестъра и хора на театъра.  Като гост-солисти участват Иво Йорданов – баритон и Михаил Михайлов – тенор. Солистите  на МДТ „Константин Кисимов“ са Момчил Караиванов – тенор, Георги Гърланов – тенор, Доротея  Доротеева – сопран , Лилия Лазарова – сопран,  Полина Петкова – сопран. Сценарият и текста са на Стефан Методиев,  с диригент  Игор Богданов. Водещ ще бъде Силвия Шекилова“, обясни Васил Вълчев. \r\nВ концерта са включени едни от най-известните и популярни арии и дуети от  произведенията на Леви, Калман, Щраус, Офенбах, Лехар, както и множество любими и познати на публиката италиански канцонети.  Концертът ще бъде представен утре от 19.00 часа в общинската зала в Габрово, а на 13 септември жители и гости на старата столица ще имат възможност да го гледат и в залата на великотърновския театър. \r\nМария НЕДЕВА", "date": "2018.08.27", "title": "Велико Търново: Концерт с едни от най-обичаните шедьоври от световната оперетна класика представя великотърновския театър в Габрово"}
{"url": "http://www.focus-news.net/news/2018/08/27/2560503/sledovateli-sa-izzeli-dokumenti-ot-tsentralniya-ofis-na-treys-grup-hold-ad-vav-vrazka-s-razsledvaneto-na-tezhkiya-intsident-kray-svoge.html", "text": "В централния ни офис следователи от Национална следствена служба извършиха проверка във връзка с изнесените вчера данни от Главния прокурор, касаещи разследването на състоянието на Път II-16 Елисейна - Своге. Това съобщиха от  „Трейс Груп Холд“ АД . Представители на Холдинга са оказали пълно съдействие на следователите за набавяне на цялата необходима документация, касаеща проектирането, възлагането, изпълнението и приемането на обекта: „Проект Транзитни пътища V, ЛОТ 17, II-16 Мездра-Елисейна-Нови Искър“. От „Трейс Груп Холд“ АД изразяват готовност за цялостно съдействие на разследването.", "date": "2018.08.27", "title": "Следователи са иззели документи от централния офис на „Трейс Груп Холд“ АД във връзка с разследването на тежкия инцидент край Своге"}
{"url": "http://www.focus-news.net/news/2018/08/27/2560510/bulgartransgaz-ead-zapochva-izpalnenie-na-planovi-remontni-deynosti-v-sofiya.html", "text": "„Булгартрансгаз“ ЕАД започва изпълнение на планови ремонтни дейности в София. Това съобщиха от  дружеството . Съгласно ремонтната програма на „Булгартрансгаз“ ЕАД за 2018 г. от 07:00 часа на 29.08.2018 г. до 07:00 часа на 31.08.2018 г. ще се извършат планови ремонтни дейности на технологичните съоръжения при ГРС- 4 София.  \r\nВ посоченият период ще бъде преустановено подаването на природен газ в изходна точка на газопреносната мрежа ГРС- 4 София.   \r\nРемонтите дейности се провеждат в съответствие с обявения на интернет страницата на Дружеството предварителен график за изпълнение на ремонтни работи от месец ноември 2017 г. https://bulgartransgaz.bg/bg/pages/remontni-deinosti-29.html \r\nРемонтните дейности са съгласувани с „Топлофикация София“ ЕАД и с „Овергаз Мрежи“, с цел съвместяване на плановите ремонти и недопускане на допълнителни ограничения през настоящия летен сезон. За извършването на плановите ремонтни дейности клиентите на мрежата са уведомени предварително по установения ред. \r\n„Булгартрансгаз“ ЕАД ще положи усилия за ускоряване извършването на необходимите ремонтни работи, така че подаването на природен газ да бъде възстановено във възможно най-кратки срокове\", уточняват още от дружеството.", "date": "2018.08.27", "title": "„Булгартрансгаз“ ЕАД започва изпълнение на планови ремонтни дейности в София"}
{"url": "http://www.focus-news.net/news/2018/08/27/2560512/ventsislav-boyanov-rd-sotsialno-podpomagane-vidin-359-sa-podadenite-zayavleniya-za-otpuskane-na-ednokratna-pomosht-za-parvoklasnitsi.html", "text": "359 заявления са подадени за отпускане на еднократна помощ за първокласници. Това каза на пресконференция Венцислав Боянов, директор на  РД „Социално подпомагане“- Видин . Той посочи, че в дирекциите „Социално подпомагане“ в областта заявленията за отпускане на еднократна помощ на семействата, чиито деца са записани в първи клас, се събират от 1 юли. Размерът на еднократната помощ е 250 лв. 316 са издадените заповеди за отпускане на помощта, 8 са отказите, а останалите заявления са в процес на обработка.  \r\nАнна ЛОЗАНОВА", "date": "2018.08.27", "title": "Венцислав Боянов, РД „Социално подпомагане“-Видин: 359 са подадените заявления за отпускане на еднократна помощ за първокласници"}
{"url": "http://www.focus-news.net/news/2018/08/27/2560513/ria-novosti-germanskiyat-vanshen-ministar-zayavi-che-es-se-nuzhdae-ot-dobrosasedski-otnosheniya-s-rusiya.html", "text": "Германският външен министър Хайко Маас заяви, че ЕС се нуждае от добросъседски и доверителни отношения с Русия в дългосрочна перспектива, въпреки различните позиции по този въпрос сред отделните страни в Съюза, предава   РИА Новости. \r\n„От гледна точка на политическите перспективи и историческия опит едни са повече за диалог, а други за отдалечаване от Русия. Но ми се струва важно да развиваме култура на общи съгласувани действия в източната политика. ЕС се нуждае в дългосрочна перспектива от добросъседски, доверителни отношения с Русия – в интерес на собствената ни сигурност“, заяви Маас. Той допълни, че всички подходи с Русия трябва да се отчитат в „новата европейска източна политика“. Той подчерта, че не става дума „употреба на политиката от времената на Студената война в съвършено различните реалности на съвременността“. \r\n„Трябва ни взаимно разбиране между всички членове на ЕС относно принципите на общото реагиране по отношение на нашите източни съседи“, убеден е министърът.  Виктор Турмаков", "date": "2018.08.27", "title": "РИА Новости: Германският външен министър заяви, че ЕС се нуждае от добросъседски отношения с Русия"}
{"url": "http://www.focus-news.net/news/2018/08/27/2560511/kurir-makedoniya-priklyuchi-vtorata-neformalna-sreshta-na-ministar-predsedatelite-na-zapadnite-balkani.html", "text": "Без присъствието на министър-председателите на Сърбия, Босна и Херцеговина и Македония в Дуръс завърши неформалната среща на премиерите на страните от Западните Балкани. Домакин на събитието беше албанският министър-председател Еди Рама, а също и европейският комисар по разширяването Йоханес Хан, предава македонската електронна медия  „Курир“. „ \r\nОбсъдените са въпросите около регионалната икономическа интеграция, премахването на митническите бариери и създаването на нови работни места. \r\nЕднодневната среща се проведе при закрити врати и както съобщават албанските медии, фокусът е поставен върху създаване на обща визия за стратегията за европейска интеграция, за прилагане и укрепване на регионалната икономическа зона и договора за роуминг. \r\nПрисъстващите министър-председатели обещаха да ускорят усилията си за създаване на обща икономическа зона преди присъединяването им към Европейския съюз. \r\nРама приветства „различното ниво на политическа воля и сътрудничество в региона“. Той добави, че то не е придружено от „същото равнище на икономическо сътрудничество“. \r\nХан изрази мнение, че това е втората среща и вероятно ще стане традиционна и че е важно да се насърчават туризма, селското стопанство и по-нататъшното развитие на енергийния сектор, където в региона има неизползван потенциал.  Виктор Турмаков", "date": "2018.08.27", "title": "„Курир“ (Македония): Приключи втората неформална среща на министър-председателите на Западните Балкани"}
{"url": "http://www.focus-news.net/news/2018/08/27/2560530/pazardzhik-okolo-50-planinari-ot-turisticheski-druzhestva-se-vklyuchiha-v-traditsionniya-pohod-do-cherni-vrah.html", "text": "Около 50 планинари от туристическите дружества „Купена“ в Пещера и „Незабравка“ в Септември се включиха в традиционния поход до Черни връх, посветен на Алеко Константинов, съобщи за  Радио „Фокус“ – Пазарджик  Евгени Попов, председател на ТД „Незабравка“. Походът е национален и се провежда в последната неделя на месец август. Изкачването към върха е посветено на българският творец Алеко Константинов, който преди 123 години извежда близо 200 интелектуалци от столицата и ги води на Черни връх. „На върха имаше и тържество по повод годишнината, което премина скромно заради трагедията с 16 загинали при тежката  катастрофа край Своге“, уточни Попов. Той допълни, че след изкачването на върха са раздадени и традиционните награди на Движение „10 планински първенци“. \r\nАлбена ЖИЛЕКОВА", "date": "2018.08.27", "title": "Пазарджик: Около 50 планинари от туристически дружества се включиха в традиционния поход до Черни връх"}
{"url": "http://www.focus-news.net/news/2018/08/27/2560529/api-vazstanoveno-e-dvizhenieto-pri-km-1-na-avtomagistrala-maritsa-v-posoka-sofiya.html", "text": "Възстановено е движението при км 1 на автомагистрала \"Марица\" в посока София. Това съобщиха от пресцентъра на  Агенция \"Пътна инфраструктура\" .", "date": "2018.08.27", "title": "АПИ: Възстановено е движението при км 1 на автомагистрала \"Марица\" в посока София"}
{"url": "http://www.focus-news.net/news/2018/08/27/2560502/the-hill-donald-tramp-obyavi-che-postignato-razbiratelstvo-s-meksiko-za-reformiraneto-na-nafta.html", "text": "Президентът на САЩ Доналд Тръмп съобщи, че е постигнал „разбирателство“ с Мексико по време на преговорите за реформирането на Северноамериканското споразумение за свободна търговия, пише    The Hill.  Той уточни, че в новото споразумение няма да се използва сегашната абревиатура НАФТА. \r\n„Това е голям ден за търговията и за нашата страна“, заяви Тръмп пред репортери. Постигнатото съгласие е едно от най-важните събития в продължаващите вече година преговори за реформирането на НАФТА, смятана от президента за „бедствие“ и от която той заплашваше да изтегли страната си. \r\nСпоред него сега остава и Канада да влезе в преговорите. Според постигнатите договорености между Вашингтон и Мексико ще бъдат наложени нови правила върху автомобилната индустрия.  Виктор Турмаков", "date": "2018.08.27", "title": "The Hill: Доналд Тръмп обяви, че постигнато разбирателство с Мексико за реформирането на НАФТА"}
{"url": "http://www.focus-news.net/news/2018/08/27/2560532/sport-sebastian-rudi-se-prehvarli-v-shalke.html", "text": "Полузащитникът на Байерн Мюнхен Себастиан Руди стана играч на Шалке. 28-годишният играч ще сключи договор с новия отбор до 2022 г.  \r\nПрез последния сезон Руди изигра 25 мача, отбелязвайки един гол и четири асистенции.   Виктор Турмаков", "date": "2018.08.27", "title": "Спорт: Себастиан Руди се прехвърли в Шалке"}
{"url": "http://www.focus-news.net/news/2018/08/27/2560499/ntv-sasht-s-edinstvoto-uslovie-za-dostavki-na-f-35-za-turtsiya-otkaz-ot-ruskite-zrk-s-400.html", "text": "САЩ оповести единството си условие за доставка на бойните самолети пето поколение Ф-35 на Турция, а именно – отказване от покупката на руските ЗРК С-400, предаде телевизионният канал   NTV . За целта делегация на американския Конгрес е на посещение в Анкара. Проведени са срещи с представители на външно министерство и на министерството на националната отбрана. Американската делегация се ръководи от Майкъл Р. Търнър, а турската – от Осман Ашкън Бак. \r\nРазговаряно е както за Ф-35 и С-400, така и относно Кюрдската работническа партия (ПКК). \r\nДелегацията на САЩ е отправила послание, че санкциите по отношение на доставките на Ф-15 могат да бъдат вдигнати, ако Анкара се откаже от С-400. Намекнато е и за подобряване на отношенията на Вашингтон с Анкара. \r\nТурската делегация е поискала Конгресът на САЩ да ревизира отрицателното си отношения към Анкара. Освен това, турската страна е констатирала неизпълнението от страна на Вашингтон на задълженията за борба с ПКК и отново е подчертала необходимостта САЩ да се ангажират с още по тясно сътрудничество по въпроса.  Георги Димов", "date": "2018.08.27", "title": "NTV: САЩ с единството условие за доставки на Ф-35 за Турция: Отказ от руските ЗРК С - 400"}
{"url": "http://www.focus-news.net/news/2018/08/27/2560533/dimitrina-todorova-direktor-inovativni-metodi-i-savremenno-oborudvane-shte-badat-chast-ot-obuchenieto-na-detsata-v-novootkritoto-it-uchilishte.html", "text": "Иновативни методи и съвременно оборудване ще бъдат част от обучението на децата в новооткритото ИТ училище в града. Това каза за  Радио „Фокус“ – Бургас  Димитрина Тодорова, директор на новото училище за ИТ технологии в Бургас. \r\nПо думите й ще има нов  метод за преподаване на английски език, според нивото на  децата, което е различно. „Училището ще има най-модерната за 2018 година лаборатория по роботика в света, която е подарък от работодател за гимназията. Изключително сме благодарни, че ще обучаваме децата с най-съвременни оборудвания и технологии“, каза още Тодорова. \r\nСпоред нея щяло да се работи изключително интензивно с компаниите – партньори. „За нас фактът, че работодателите подкрепят училището е от огромно значение, а и това ще допринесе за стартирането на кариерите на децата. Работодателите ще бъдат част от образователния процес и ще има допълнително обучение с тях. Училището разполага със съвременни технологии и оборудвания, които ще спомогнат децата в по-доброто им обучаване и по-нататъшно реализиране в сферата на ИТ технологиите“, допълни директорът. \r\nВеселина НИКОЛОВА", "date": "2018.08.27", "title": "Димитрина Тодорова, директор: Иновативни методи и съвременно оборудване ще бъдат част от обучението на децата в новооткритото ИТ училище"}
{"url": "http://www.focus-news.net/news/2018/08/27/2560534/veliko-tarnovo-zapochva-mashtabniyat-remont-na-sgradata-na-administrativniya-sad-v-grada.html", "text": "Започва мащабният ремонт на сградата на Административен съд – Велико Търново, която се намира на ул. Иван Вазов“ в старата градска част. Това съобщи за  Радио „Фокус“ – Велико Търново  съдия Георги Чемширов, административен ръководител на съда. Сградният фонд е основен проблем за магистратите от дълго време. Над 30 съдии и служители обслужват граждани в примитивни условия на етаж в Старото военно училище в града. „На 9 юли е подписан договор от Висшия съдебен съвет, като възложител и собственик на сградата, с гражданското дружество по ЗЗД  „Темида 2017“, консорциум от строителни фирми, което ще изпълняват обществената поръчка за ремонт на сградата. Стойността на проекта е 1 904 602 лева. Срокът, в който трябва да бъдат извършени ремонтните работи е 6 месеца, който започва да тече от откриването на строителната площадка“, обясни съдия Чемширов.  По думите му след ремонта единственото, което ще остане на външен вид от самата сграда е фасадата й, която ще бъде освежена. Всичко останало има нужда от подмяна и ремонт. „Сградата е на практика необитаема, помещенията в нея не са годни за обитаване. Няма монтирани инсталации, включително ВиК и електро инсталации, отоплителна вътрешна инсталация. При добро желание и стечение на обстоятелствата, може и да се завърши за около 6 месеца“, допълни председателят на Административен съд. Обществената поръчка за извършване на реконструкция на триетажната постройка на ул. “Иван Вазов” бе обявена през лятото на миналата година от Висшия съдебен съвет. През годините различни фактори препъваха реализацията на проекта.  Жалба в Комисията за защита на конкуренцията през 2017 година от недопуснат до участие кандидат в процедурата за възлагане, допълнително забави започването на ремонта. След като новата процедура е приключила без обжалване,  е сключен и договор с изпълнителя на обществената поръчка. Оптимистичните прогнози са през 2020 година съдиите и служителите на съда да се нанесат в обновената сграда. \r\nМария НЕДЕВА", "date": "2018.08.27", "title": "Велико Търново: Започва мащабният ремонт на сградата на Административния съд в града"}
{"url": "http://www.focus-news.net/news/2018/08/27/2560531/tri-detsa-postradaha-v-katastrofa-na-patya-samokov-shipochene-obzor.html", "text": "Три деца пострадаха при катастрофа на пътя Самоков-Шипочене. Сигналът за пътния инцидент е подаден в 15.32 часа на 27 август. По първоначални данни водач на лек автомобил „Фолксваген Шаран“ е изгубил управление над колата и се е ударил челно в товарен „Мерцедес“. В колата са пътували съпругата му, 7-годишната му дъщеря и още две деца на 10 години. От пътния инцидент най-сериозно е пострадало 7-годишното момиче, което е откарано в столична болница. Майката, бащата и други две деца са транспортирани в местна болница.  \r\nВодачите са тествани за алкохол и пробите са отрицателни. На място полицейски екипи извършваха оглед. Работата по установяване на причините за инцидента продължава.", "date": "2018.08.27", "title": "Три деца пострадаха в катастрофа на пътя Самоков-Шипочене (ОБЗОР)"}
{"url": "http://www.focus-news.net/news/2018/08/27/2560506/reuters-es-ne-e-saglasen-s-tvardenieto-na-rusiya-che-siriyskite-bezhantsi-mogat-da-se-zavarnat.html", "text": "Длъжностни лица от европейските структури в Брюксел заявиха,  че ЕС не вярва на твърденията на Русия, че Сирия вече е достатъчно безопасна, за да може бежанците да се върнат в нея. Очаква се въпросът да бъде обсъден в Австрия по-късно тази седмица от външните министри на страните-членки на Съюза, предава   Reuters. \r\nДлъжностните лица заявиха, че се очаква Европейският съюз да остане на позициите си, че няма да предоставя пари за възстановяването на Сирия, докато нейният президент Башар Асад не сподели властта с опозицията. \r\nПо-рано руският президент Владимир Путин заяви, че всичко необходимо е направено, за да може сирийските бежанци да се завърнат.  \r\n„Условията не са изпълнени. Русия иска да платим за възстановяването, но Сирия под властта на Асад не е безопасна“, заяви източникът от ЕС.   Виктор Турмаков", "date": "2018.08.27", "title": "Reuters: ЕС не е съгласен с твърдението на Русия, че сирийските бежанци могат да се завърнат"}
{"url": "http://www.focus-news.net/news/2018/08/27/2560537/plovdiv-na-1-septemvri-zapochvat-natsionalnite-esenni-izlozhbi-v-stariya-grad.html", "text": "На 1 септември започват Националните есенни изложби в Стария град на Пловдив. Това съобщиха за  Радио „Фокус“ – Пловдив  от Дирекция „Култура и културно наследство“ в Общината. По традиция Националните есенни изложби ще продължат до 30 септември, като темата тази година е „Отвъд повърхността“. Официалното откриване ще бъде в 18.00 часа на 1 септември в Балабановата къща в Стария град. Авторите, включени в изданието тази година са Калоян Илиев – Кикимото- рисунка, Мартин Трифонов- скулптура, Атанас Тотляков- графика, Мартиан Табаков- скулптура, Юлиан Табаков- рисунка, Шевкет Сюнмез- живопис, Богдан Александров- живопис, Даниел Леков- фотография, Моника Роменска- графика и Явор Костадинов- живопис. \r\nНационалните есенни изложби започват през 1967 година, а началото е поставено с изложба акварели на Георги Божилов – Слона, в двора на Начо Културата. Постепенно от камерни изложби на пловдивски автори, те прерастват в национални. Включват се творци от цялата страна със самостоятелни изложби, като всяка година има и почетно участие на пловдивски автор. През годините в изложбите са били представени едни от най-големите български творци като Йоан Левиев, Енчо Пиронков, Светлин Русев, Иван Кирков, Георги Баев, Димитър Киров, Кольо Витковски, Георги Божилов, Любен Диманов и много други.", "date": "2018.08.27", "title": "Пловдив: На 1 септември започват Националните есенни изложби в Стария град"}
{"url": "http://www.focus-news.net/news/2018/08/27/2560540/yohanes-han-na-referenduma-makedonskite-grazhdani-shte-izbirat-mezhdu-es-i-izolatsiyata.html", "text": "На референдума македонските граждани ще избират между ЕС и изолацията, заяви еврокомисарят по разширяването Йоханес Хан в кулоарите на неформалната среща на премиерите от Западните Балкани, която се проведе  в албанския град Дуръс, цитиран от македонското електронно издание  “Фокус“ . \r\nСпоред него, всичко е в ръцете на македонските граждани, които трябва да изберат или изолация, от която, както каза, Македония едва се е измъкнала или интеграция в ЕС и по-висок стандарт. \r\nЧерногорският премиер Душко Маркович заяви, че Подгорица приветства споразумението между Македония и Гърция, и че това е голямо събитие, но и че трябва да се подкрепи диалога между Белград и Прищина. \r\nНеформалната среща на министър-председателите от Западните Балкани завърши тази вечер без присъствието на ръководителите на правителства на Сърбия, Босна и Херцеговина и Македония. Поради лошото време правителствената делегация, оглавявана от премиера Зоран Заев, не отиде в Дуръс.  Юлиян Марков", "date": "2018.08.27", "title": "Йоханес Хан: На референдума македонските граждани ще избират между ЕС и изолацията"}
{"url": "http://www.focus-news.net/news/2018/08/27/2560539/", "text": "Тенис:Григор Димитров отпадна още на старта на US Open, след като претърпя поражение с 0:3 сета от Стан Вавринка, в отделните части 6:3, 6:2, 7:5 за швейцареца. Въпреки поражението, Димитров едва ли ще претърпи сериозна загуба на позиции в ранглистата, тъй като миналата година напусна първенството във втория кръг.", "date": "2018.08.27", "title": "Tенис: Григор Димитров загуби на старта на Откритото първенство на САЩ от Стан Вавринка с 0:3"}
{"url": "http://www.focus-news.net/news/2018/08/27/2560538/shumen-pochina-62-godishniyat-pilot-na-padnaliya-samolet-kray-grada-na-22-avgust.html", "text": "Почина 62-годишният пилот на падналия самолет край града на 22 август, предаде  БНР . Д-р Димитър Костов, директор на болницата в Шумен съобщи, че мъжът до последно е бил на апаратно дишане, с множество наранявания и тежка травма на белия дроб. Инцидентът с частния самолет стана на 22 август, летателната машина се приземи в овощна градина, в района на 5-ти километър, около 19.00 часа. Разследването по случая продължава под надзора на Окръжната прокуратура в Шумен.", "date": "2018.08.27", "title": "Шумен: Почина 62-годишният пилот на падналия самолет край града на 22 август"}
{"url": "http://www.focus-news.net/news/2018/08/27/2560504/radio-svobodna-evropa-makedoniya-demokratichniyat-sayuz-na-kosovo-prizova-hashim-tachi-da-prekrati-targoviyata-sas-stranata.html", "text": "Председателят на парламентарната група на \"Демократичният съюз на Косово\" Авдулах Хоти предупреди президента Хашим Тачи, че „няма мандат да търгува с територията на Косово“ и че „всеки, който влиза в подобни игри, ще носи конституционни и политически последствия“, предава   „Радио Свободна Европа“  в своята македонска редакция. \r\nХоти допълни, че Тачи няма конституционния мандат да преговаря за коригирането на границите – тоест да обменя територии. \r\n„Косово е едно и неделимо. Територията на Косово не може да бъде изнасяна на пазара. Президентът Тачи трябва да спре. Той  няма конституционен мандат за такива действия. Преговорите на територията на Косово са противоконституционни и всеки, който влиза в такива игри, ще понася конституционни и политически последици“, убеден е политикът.   Виктор Турмаков", "date": "2018.08.27", "title": "„Радио Свободна Европа“ (Македония): \"Демократичният съюз на Косово\" призова Хашим Тачи да прекрати „търговията“ със страната"}
{"url": "http://www.focus-news.net/news/2018/08/27/2560541/mia-aleksis-tsipras-govori-pred-zasedanie-na-tsentralniya-komitet-na-siriza.html", "text": "Гръцкият премиер Алексис Ципрас говори пред заседание на централния комитет на управляващата партия СИРИЗА, цитиран от  Македонската информационна агенция (МИА) . \r\n\"В македонския въпрос с много големи усилия успяхме да постигнем историческо споразумение, като запазихме над десетгодишната национална линия, като запазихме националния интерес и нашата история. И по този голям въпрос, някои останаха с отворени уста, след 20-кратна промяна на позицията“, заяви Ципрас по повод Договора от Преспа за промяна на името на Република Македония. \r\n\"Ние знаем, че позицията, която избрахме, има политическа цена, определено временна, защото според резултатите тя винаги завършва в полза на националните интереси\", каза Ципрас за външната политика на сегашното гръцко правителство. \r\nНа днешното заседание на Централния комитет на СИРИЗА Алексис Ципрас представи предложението си за новия партиен секретар. Както се споменаваше, вътрешният министър Панос Скурлетис е кандидатът за секретар на СИРИЗА, а с това се отваря и пътя за реконструкция в правителството през следващите дни. \r\n\"Нашата визия за Гърция след и с опита на великата битка за излизане от меморандумите вече е по-силна и по-функционална. Гърция трябва да стане и ще стане модерна, прогресивна, европейска страна…“, завърши Ципрас.  Юлиян Марков", "date": "2018.08.27", "title": "МИА: Алексис Ципрас говори пред заседание на централния комитет на СИРИЗА"}
{"url": "http://www.focus-news.net/news/2018/08/27/2560535/afp-v-posmartnoto-si-poslanie-dzhon-makkeyn-predupredi-sreshtu-plemennite-vrazhdi.html", "text": "Покойният американски сенатор Джон Маккейн в своето посмъртно послание предупреди, че „племенните разделения“ ще доведат до „омраза по света“. Изглежда, че посланието е насочено срещу президента на САЩ Доналд Тръмп, предава   AFP. \r\n„Ние отслабваме своето величие, когато бъркаме своя патриотизъм с племенни разделения и вражди, които водят до неприязън, омраза и насилие по всички ъгълчета на глобуса“, заявява Маккейн в прощално послание, прочетено по време на пресконференция в Аризона от дългогодишния управител на предизборните му кампании Рик Дейвис. \r\n„Ние отслабваме, когато се крием зад стени, а не ги рушим, когато се съмняваме в силата на идеалите ни, а не им вярваме“, пише в пасаж, който е явно позоваване с президентството на Тръмп. \r\n„Президентът няма, доколкото знам, да присъства на погребението. Фактите са такива“, заяви Дейвид.   Виктор Турмаков", "date": "2018.08.27", "title": "AFP: В посмъртното си послание Джон Маккейн предупреди срещу „племенните вражди\""}
{"url": "http://www.focus-news.net/news/2018/08/27/2560536/odatv-otivate-v-struktura-na-mvr-v-turtsiya-na-vhoda-zadalzhitelno-vi-poreshta-portret-na-erdogan.html", "text": "Стана известно, че турското МВР е изпратило окръжни указания до подчинените структури да окачат на видно място пред  входовете портрети на президента Реджеп Тайип Ердоган, съобщава турският информационен онлайн портал „OdaTV”. Указанията са подписани лично от министъра на вътрешните работи Сюлейман Сойлу и са публикувани още на 31 юли. Отнасят се до централните структури на МВР; Главното командване на жандармерията; Генералната дирекция по сигурността; Командването на бреговата сигурност; Генералната дирекция по миграция; Дирекцията за бедствия и извънредни ситуации; всичките 81 валийства в страната. \r\nДават се указания като образец да бъде използван портрет на Ердоган, който може да се изтегли официалния интернет адрес ‘www.illeridaresi.gov.tr’. \r\nВ момента визираните държавни структури извършват разпредените дейности за окачване на портретите на Ердоган. За целта използват услугите на фотографски ателиета, за да изготвят цветни негови портрети с указаните размери 50 Х 70 сантиметра, посочва още „OdaTV”.  Георги Димов", "date": "2018.08.27", "title": "„OdaTV”: Отивате в структура на МВР в Турция – на входа задължително ви пореща портрет на Ердоган"}
{"url": "http://www.focus-news.net/news/2018/08/27/2560544/afp-donald-tramp-e-naredil-znamenata-pred-beliya-dom-otnovo-da-badat-svaleni-napolovina-v-pamet-na-dzhon-makkeyn.html", "text": "Доналд Тръмп е наредил знамената пред Белия дом отново да бъдат свалени наполовина, предава  AFP . \r\n\"Въпреки нашите различия в политиката, уважавам службата на сенатор Джон Маккейн в нашата страна и в негова чест съм подписал прокламация, за да сваля знамето на Съединените щати на половина до деня на неговото погребение\", каза Тръмп в изявление. \r\nПрокламацията засяга както знамето на Белия дом, така и на всички обществени сгради, както и военни структури и посолства. \r\nТръмп заяви, че вицепрезидентът Майк Пенс ще говори на церемония в петък на Капитолия в памет на Маккейн.  Юлиян Марков", "date": "2018.08.27", "title": "AFP: Доналд Тръмп е наредил знамената пред Белия дом отново да бъдат свалени наполовина в памет на Джон Маккейн"}
{"url": "http://www.focus-news.net/news/2018/08/27/2560542/donald-tramp-sega-ne-e-podhodyashto-vreme-za-targovski-pregovori-s-kitay.html", "text": "Сега не е подходящо време за търговски преговори с Китай, заяви американският президент Доналд Тръмп на мероприятие посветено на сключването на ново търговско споразумение на САЩ с Мексико, предава  TACC . \r\n\"Както знаете, ние работим за много други неща, които не са свързани с това [споразумение с Мексико] Ние работим с други страни, а Китай - ... Те искат да преговарят, но сега не е време да се преговаря с Китай, ако говорим честно, \" смята Тръмп. \r\nОт негова гледна точка, търговските отношения с Китай \"бяха едностранни в продължение на много години и десетилетия, така че сега не е време да се говори.\" \"Но аз съм сигурен, че в крайна сметка ние ще бъдем в състояние да направи сделка с Китай рано или късно всичко ще бъде наред с Китай,\" казва президентът на САЩ. \r\nМиналата седмица американски и китайски емисари проведоха двудневни консултации във Вашингтон за разрешаване на търговски проблеми, но не бяха докладвани резултати. Тръмп също така не информира, че тези дискусии доведоха до известен напредък в разрешаването на търговския спор. \r\nРъководителят на Белия дом в петък заяви, че Китай е спрял да помага на процеса на ядрено разоръжаване на Корейския полуостров на фона на съществуващите различия със САЩ в търговията.  Юлиян Марков", "date": "2018.08.27", "title": "Доналд Тръмп: Сега не е подходящо време за търговски преговори с Китай"}
{"url": "http://www.focus-news.net/news/2018/08/27/2560543/ramush-haradinay-kosovo-ima-granitsi-ne-ni-tryabva-kreativnost.html", "text": "Премиерът на Косово Рамуш Харадинай заяви днес в албанския град Дуръс, че се застъпва за запазване на сегашните граници на Косово и че няма нужда кретаивност в чертане на границите, пише македонското електронно издание  “МКД“ . \r\nНа срещата Харадинай е казал, че \"Косово има своите граници, има граница с Албания, Черна гора, Македония и Сърбия\", предаде Радио „Свободна Европа“, цитирано от изданието. \r\n\"Ние уважаваме тези граници и не мислим, че ни е нужно творчество за ново проектиране на границите , каза Харадинай, след като косовският президент Хашим Тачи се застъпи за \"творчески\" решения. \r\nЕвропейският комисар по разширяването Йоханес Хан каза, че не е готов да коментира въпроса за договора на Косово и Сърбия и повтори позицията на Европейския съюз, че никоя страна не може да влезе в ЕС, ако не реши споровете със съседите. \r\n\"На този етап не е удобно да коментираме текущите преговори. Следващата среща в Брюксел между Вучич и Тачи няма да бъде последната. Обикновено това отнема време, докато не бъде постигнато окончателно споразумение \", каза Хан. \r\nТачи каза днес, че \"западните партньори\" са отворени за творчески и прогресивни решения за постигане на споразумение между Белград и Прищина На форума  в Алпбах в Австрия, проведен през почивните дни, той заяви, че със сръбския президент Александър Вучич са разгледали \"всяка възможна опция\" за решение на косовския въпрос, включително корекция на границите. \r\nГоворителят на Европейската комисия Мая Кочиянчич каза днес, че Комисията смята, че на Сърбия и Косово трябва да се даде възможност да се споразумеят за съдържанието на договора за нормализиране на отношенията, добавяйки, че Европейската комисия, като посредник в диалога, не може да коментира възможните елементи на този договор, но ще продължи да работи интензивно с двете страни за постигане на устойчиво споразумение, което да бъде подкрепено от международната общност. \r\nСъветникът на американския президент по националната сигурност Джон Болтън заяви миналата седмица, че САЩ няма да се включват в дебатите около идеята за размяна на територии между Сърбия и Косово, но не изключват възможността за корекции на границите.  Юлиян Марков", "date": "2018.08.27", "title": "Рамуш Харадинай: Косово има граници, не ни трябва креативност"}
