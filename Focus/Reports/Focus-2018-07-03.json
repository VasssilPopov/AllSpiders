{"url": "http://www.focus-news.net/news/2018/07/03/2541380/alsat-m-makedoniya-albaniya-i-cherna-gora-nyama-da-stroyat-ogradi-po-granitsata-si-zaradi-migrantskata-kriza.html", "text": "Между Албания и Черна гора няма да има огради, а само нови КПП и митнически пунктове. Това е позицията на премиерите Еди Рама и Душко Маркович, изразена на първото междуправителствено заседание, проведено в албанския град Шкодра, предава излъчващият на албански език  скопски телевизионен канал „Алсат – М“ . \r\nДвамата премиери заявиха, че са готови да поемат отговорността за справяне с бежанската криза, като добавиха, че няма да издигат огради заради нея. Еди Рама пък бе категоричен, че няма да има бежански лагери, защото Албания не е място, където могат да се правят експерименти. \r\nНеговият черногорски колега потвърди, че не става дума за изграждане на бежански лагери, а само за приемни центрове. \r\nПревод и редакция:", "date": "2018.07.03", "title": "„Алсат – М“ (Македония): Албания и Черна гора няма да строят огради по границата си заради мигрантската криза"}
{"url": "http://www.focus-news.net/news/2018/07/03/2541413/afp-hilyadi-palestinski-zheni-protestiraha-na-izraelo-palestinskata-granitsa.html", "text": "Хиляди палестински жени протестираха на израело-палестинската граница, предава  AFP . \r\nХиляди палестински жени демонстрираха вторник по протежение на оградата, която разделя ивицата Газа от Израел – първата масова женска демонстрация, откакто палестинците излязоха на протести преди три месеца. \r\nОт края на март жителите на Газа демонстрират по протежение на силно охраняваната граница в знак на протест срещу десетгодишната блокада на територията им от Израел и в подкрепа на правото на палестинците да се завърнат на земите, от които са избягали или били изтласкани по време на войната около създаването на Израел през 1948 година. \r\nВъв вторник жените пристигнаха в автобуси от целия анклав, много от които бяха придружени от децата им, съобщиха кореспонденти на агенцията. \r\nСедемнадесет души бяха ранени от изстрели на израелски войници, заяви говорителят на здравното министерство на Ивицата Газа Ашраф ал-Кодра пред агенцията. \r\n\"Дойдох да завърша похода, който бе започнала дъщеря ми\", каза Рим Абу Ирмана, размахвайки снимка на 15-годишната си дъщеря Уасал, която беше убита от израелски куршум на 14 май.  Юлиян Марков", "date": "2018.07.03", "title": "AFP: Хиляди палестински жени протестираха на израело-палестинската граница"}
{"url": "http://www.focus-news.net/news/2018/07/03/2541385/predstoyashti-mezhdunarodni-sabitiya-za-4-yuli-agentsiya-fokus.html", "text": "*** Денят на независимостта на САЩ \r\n*** Президентът на Иран Хасан Роухани пристига на посещение в Австрия, където ще търси гаранции за продължаването на действието на ядреното споразумение \r\n*** Турската ЦИК ще публикува окончателните официални резултати от президентските и парламентарните избори в страната \r\n*** Ще се състоят протести срещу влезлите в сила реформи на полската правосъдна система \r\n*** Реч на германския канцлер Ангела Меркел в Бундестага \r\n*** Министрите на външните работи на Русия и Йордания Сергей Лавров и Айман Сафади ще проведат преговори за ситуацията в Югозападна Сирия \r\n***", "date": "2018.07.03", "title": "Предстоящи международни събития за 4 юли ( Агенция „Фокус“ )"}
{"url": "http://www.focus-news.net/news/2018/07/03/2541386/stara-zagora-yubileen-vestnik-na-natsionalen-park-muzey-shipka-buzludzha-posveten-na-150-godini-ot-podviga-na-chetata-na-hadzhi-dimitar-i-stefan-karadzha-be-predstaven-v-kazanlak.html", "text": "Юбилеен вестник на Национален парк – музей „Шипка – Бузлуджа“, посветен на 150 години от подвига на четата на Хаджи Димитър и Стефан Караджа, бе представен от историка проф. Петко Петков в Казанлък, предаде кореспондент на  Радио „Фокус“ . \r\nВъв вестника са включени материали на музейни специалисти, на проф. Пламен Митев, проф. Петко Петков, доц. Огняна Маждракова. Всеки вестник има уникален собствен номер. \r\nВъв вестника са представени широко дългогодишните наблюдения и изследвания на учени от няколко институции, занимаващи се с популяризиране на историческата наука и изследвания. \r\nВъв вестника са публикувани любопитни подробности за състава на четата, включително и имена на хора, които са малко известни, за такива, които са родом от Казанлък, подробности около боевете, които води четата. Съдържа се информация за перипетиите около създаването на паметниците на върха и особено за построяването на параклис. Разказани са истории около многото паметници в страната на четата, което е една заслуга на колектива на Националния парк – музей „Шипка – Бузлуджа“. \r\nСлавяна ГАЙДАРОВА", "date": "2018.07.03", "title": "Стара Загора: Юбилеен вестник на Национален парк – музей „Шипка – Бузлуджа“, посветен на 150 години от подвига на четата на Хаджи Димитър и Стефан Караджа, бе представен в Казанлък"}
{"url": "http://www.focus-news.net/news/2018/07/03/2541382/ea-daily-srabskiyat-patriarh-iriney-se-obyavi-protiv-poseshtenieto-na-rimskiya-papa-v-belgrad.html", "text": "Патриархът на Сърбия Ириней, както и по-рано, смята, че моментът за визита на римския папа Франциск в страната все още не е дошъл. Първойерархът заяви това на 3 юли в Белград, предава  руската информационна агенция EA Daily . \r\n„По-рано вече казах какво мисля за това и продължавам да съм на това мнение“, заяви главата на Сръбската православна църква пред местното издание Blic. \r\nКоментирайки неотдавнашната си среща с външния министър (държавния секретар) на Ватикана кардинал Пиетро Паролин, патриарх Ириней заяви, че възможността за посещение на папа Франциск в Сърбия даже не се е споменавала. \r\nEA Daily припомня, че в началото на 2018 година сръбският патриарх заяви, че моментът за посещение на римски папа в Сърбия все още не е дошъл и че „заради всичко, което се е случило в миналото и огромният брой бежанци от Хърватия“ мнозинството от сръбското население е против това. СПЦ нееднократно е подчертавала, че преди посещение на глава на римо-католическата църква в Сърбия, папата трябва да почете паметта на жертвите, загинали в усташкия лагер Ясеновац, съществувал на териротията на независимата хърватска държава по времето на Втората световна война. \r\nПо-рано сръбският външен министър Ивица Дачич заяви, че визита на папа Франциск в страната би била полезна. „Моята позиция е такава: визита на папата би съответствала на интересите на Сърбия, особено в контекста на това, че Ватикана не е признала Косово. Едва ли в бъдеще на папския престол ще бъдат хора, които разбират така добре сърбите, както папа Франциск“, предполага Дачич. \r\nИзданието отбелязва още, че държавният секретар на Ватикана кардинал Пиетро Паролин посети за първи път Черна гора и Сърбия в края на юни. Целта на визитата е била укрепване на дипломатическите отношения с тези страни и поддръжка за мисията на поместните католически църкви. \r\nПревод и редакция:", "date": "2018.07.03", "title": "EA Daily: Сръбският патриарх Ириней се обяви против посещението на римския папа в Белград"}
{"url": "http://www.focus-news.net/news/2018/07/03/2541384/kyustendil-s-obshtinski-sredstva-shte-badat-obnoveni-tri-ulitsi-v-dupnitsa.html", "text": "С общински средства ще бъдат обновени три улици в Дупница. Това каза пред  Радио „Фокус” – Кюстендил  Красимир Георгиев, зам.-кмет на Община Дупница. По думите му вече са отворени ценовите оферти за инженеринг на улиците „Отовица“, „Родопи” и кв. „Южен”. „Хората в тези райони отдавна чакат промяна в инфраструктурата, дойде време това да се случи и там”, каза Красимир Георгиев. По думите му улица „Родопи” пострада най-сериозно по време на последните поройни дъждове в града. Около 250 метра от улицата ще бъдат изцяло ремонтирани, включително стълбище, тротоари и асфалт. За квартал „Южен”, поръчката включва цялостно преасфалтиране, изграждане на тротоари и другите съпътстващи дейности. По някои от улиците вече е извършена цялостна подмяна на водопреносната мрежа. \r\nВенцеслав ИЛЧЕВ", "date": "2018.07.03", "title": "Кюстендил: С общински средства ще бъдат обновени три улици в Дупница"}
{"url": "http://www.focus-news.net/news/2018/07/03/2541381/stara-zagora-izlozhbata-podvig-i-pamet-posvetena-na-150-godini-ot-buzludzhanskata-epopeya-i-gibelta-na-hadzhi-dimitar-i-stefan-karadzha-be-otkrita-v-kazanlak.html", "text": "Юбилейната изложба „Подвиг и памет“, посветена на 150 години от Бузлуджанската епопея и гибелта на Хаджи Димитър и Стефан Караджа, бе открита в Художествената галерия в Казанлък, предаде кореспондент на  Радио „Фокус“ . Експозицията представя целия път на четата, идеята за нейното създаване, бойният и път. Сред експонатите в изложбата са и сабите на двамата воеводи. Сабята на Стефан Караджа е предоставена специално за изложбата от Регионален исторически музей – Русе, а на Хаджи Димитър от Регионален исторически музей – Варна. Изложбата съдържа и десет литографии предоставени от Музея в Сливен, които отразяват бойния път на четата и са издавани в годините назад. Идеята е подкрепена и от Държавен архив – Стара Загора, от фондовете на който ще бъдат изложени два любопитни документа, които имат отношение към определяне личния състав на четата и полагане на основния камък за изграждане на параклиса, който е трябвало да бъде построен в района на сражението на връх Бузлуджа. В изложбата ще бъдат показани и материали от фонда на Национален парк – музей „Шипка – Бузлуджа“.  \r\nИзложбата бе открита от Областния управител на Стара Загора Гергана Микова, която в словото си каза, че ние от днешните поколения трябва да коленичим пред двата колоса – Хаджи Димитър и Стефан Караджа, от чиито дела е зависила в известна степен по – нататъшната борба за освобождението на Отечеството ни и да посветим в делата им младите хора на България, на които ще дължим утрешния ден.  \r\nДиректорът на Национален парк – музей „Шипка – Бузлуджа“ посочи, че изложбата е факт благодарение на усилията на шест институции „В навечерието сме на една изключително важна годишнина – 150 години от Бузлуджанската епопея, която променя изцяло идеята на българина или на българските водачи, затова как ще се роди свободата. Разбиването на четата води до качествено израстване на идеята по какъв начин трябва да се организира българската революция и може би в месеците след нейния погром Васил Левски и съратниците му са наясно, че с чети свободата няма да бъде извоювана, а трябва да се премине към комитетска организация, резултатът от което е създаването на Вътрешната революционна организация няколко месеца по – късно. Четата спомага и за решаването на един много важен въпрос – черковно – националния, чието решаване има значение за утвърждаване на границите на българското народност и в крайна сметка завършва с Руско – турската освободителна война“, коментира Чавдар Ангелов. \r\nСлавяна ГАЙДАРОВА", "date": "2018.07.03", "title": "Стара Загора: Изложбата „Подвиг и памет“, посветена на 150 години от Бузлуджанската епопея и гибелта на Хаджи Димитър и Стефан Караджа, бе открита в Казанлък"}
{"url": "http://www.focus-news.net/news/2018/07/03/2541387/mzhg-nyama-osnovanie-za-pretentsii-za-kompensatsii-i-propusnati-polzi-ot-otmeneniya-chl-23-na-naredba-3-za-direktnite-plashtaniya.html", "text": "Няма основание за претенции за компенсации и пропуснати ползи от отменения чл. 23 на Наредба №3 за директните плащания. Това съобщиха от  пресцентъра на Министерството на земеделието, храните и горите.  Във връзка с отменения от Върховния административен съд чл. 23 на Наредба № 3 от 2015 г. за условията и реда за прилагане на схемите за директни плащания Министерството на земеделието, храните и горите информира: \r\nРешението на ВАС е поради формално неспазена процедура по Закона за нормативните  актове.  Като мотиви са посочени липса на таблица за съответствие с правото на ЕС и доказателства за предварителна оценка на въздействието на нормативния акт. Те не са по същество на текста на чл. 23.   \r\nРешението на ВАС не е осъдително, а отменително. Същото има действие само занапред. Не засяга правата придобити за кампания 2017 г. преди датата на постановяването му. Неоснователни са тиражираните тези относно предявяване на претенции за компенсации и пропуснати ползи.   \r\nПо никакъв начин решението не засяга подпомагането на  животновъдите за кампания 2017 г.", "date": "2018.07.03", "title": "МЗХГ: Няма основание за претенции за компенсации и пропуснати ползи от отменения чл. 23 на Наредба №3 за директните плащания"}
{"url": "http://www.focus-news.net/news/2018/07/03/2541392/inzh-neli-boycheva-dezinfektsionna-stantsiya-burgas-neposredstveno-sled-dazhdovete-imahme-nyakolko-signala-za-otkriti-karlezhi.html", "text": "Непосредствено след дъждовете имахме няколко сигнала за открити кърлежи. Това каза за  Радио „Фокус“-Бургас  инж. Нели Бойчева, управител на „Дезинфекционна станция“-Бургас.  „Единият от тях беше за една част от Морската градина, около „Капаните“, каза още тя. По думите й веднага са предприети мерки за третиране на този район. „Нормално е да има кърлежи, поради метеорологичните условия топло-влажно време. Но за бум на ухапани от кърлежи обикновено се отчитат през месеците май и април, тъй като тогава съществуват най-благоприятни условия за развитието им“, добави Бойчева. Според нея през летните месец, поради горещините, активността им намалява и  се увеличава отново към края на месец август и през септември. Бойчева добави, че дезакаризацията в община Бургас е започнала от април. Периодично през месеците май и юни са обработвани паркове, градини, детски площадки, зони за свободно пуснати кучета, сборните пунктове за продуктивни животни и подходите към тях.  „На практика не сме спрели с дезакаризазионните мероприятия. Всичко, което е необходимо, от наша страна се извършва“, допълни Бойчева. Тя добави още, че и през месец юли  продължава дезакаризацията на парковете и на зоните за свободно пуснати кучета. \r\nИнж. Бойчева коментира, че е желателно винаги след разходка да се оглежда тялото за кърлежи. По думите й е важно и домашните любимци да се обезпаразитени, хората да носят светли дрехи и да избягват места с висока растителност, където е по-вероятно да се открият кърлежи са тези  с висока растителност. Нели Бойчева посочи също, че на местата, които са третирани против кърлежи, задължително се поставят стикери, на които се упоменава карантинен срок, през който не бива да се влиза в обезпаразитените площи. „На практика биоцидните препарати, които ние ползваме в концентрациите, в които се използват са безвредни за хора и домашни любимци“, допълни тя. \r\n„По отношение на комарите третираме чрез опушване всички, паркове, квартали, комплекси през месец юли“, заяви инж. Бойчева. „Биотопните зони, сме ги обработили още през април с ларвицидни обработки“, каза още експертът и уточни, че целта е била да се намали популацията и числеността на възрастните комари, срещу които терените се третират към момента, като обработките ще продължат до края на август. „Планираме и въздушно третиране, което ще се осъществи към средата на месеца“, добави Бойчева.  \r\nДеница ДИМИТРОВА", "date": "2018.07.03", "title": "Инж. Нели Бойчева, „Дезинфекционна станция“-Бургас: Непосредствено след дъждовете имахме няколко сигнала за открити кърлежи"}
{"url": "http://www.focus-news.net/news/2018/07/03/2541383/problemite-i-predizvikatelstvata-na-vissheto-obrazovanie-obsadiha-rektori-i-institutsii-na-natsionalna-sreshta-v-narodnoto-sabranie-obzor.html", "text": "Проблемите и предизвикателствата на висшето образование, както и Законът за висшето образование, обсъдиха ректори и институции на национална среща в Народното събрание. На срещата присъстваха министърът на образованието Красимир Вълчев, министърът на културата Боил Банов, председателят на Комисията по образованието и науката и депутат от ГЕРБ Милена Дамянова,  депутати от всички политически сили, кметът на София Йорданка Фандъкова, както и представители на академичната общност на страната.   \r\nМинистър Красимир Вълчев заяви, че промените в Закона за висшето образование ще включват изменения, свързани с акредитацията и управлението на висшите училища. Според него крайният затворен модел на академично самоуправление в дългосрочен план не е полезен и трябва да се търси неговото отваряне. По думите на министър Вълчев оценката показва, че висшите училища са силни в професионалните направления, по които са обучавали през 1990 г, защото е инвестирано в материална база \r\nКато предизвикателство министър Вълчев отчете вписването ни в една глобална карта на висшето образование. \r\nСпоред Милена Дамянова трябва да се спре да се говори за системата на висшето образование като за неуспешна. Тя поясни, че активното участие на работодателите в учебния процес е облечено в законови предложения, които ще бъдат внесени до края на тази седмица. \r\nКметът на София Йорданка Фандъкова каза, че въпреки големия процент хора с висше образование, столицата изпитва голям недостиг от кадри. Фандъкова отчете още, че в София броят на заетите лица е над 700 хил., а тук се намират 23 от общо 51 акредитирани висши учебни заведения. Според нея не можем да си представим развитието на столицата без добре подготвени кадри. \r\nСред мненията на ректорите на висшите учебни заведения бе необходимостта от оптимизиране на връзките в системата на образованието в това число между университетите, с бизнеса, с училищата и държавата. Изразиха се и становища, че регионалната политика на висшето образование изисква калибриране.  \r\nДеница КИТАНОВА", "date": "2018.07.03", "title": "Проблемите и предизвикателствата на висшето образование обсъдиха ректори и институции на национална среща в Народното събрание (ОБЗОР)"}
{"url": "http://www.focus-news.net/news/2018/07/03/2541390/stara-zagora-dva-originalni-dokumenta-ot-fonda-na-darzhaven-arhiv-stara-zagora-svarzani-s-chetata-na-hadzhi-dimitar-i-stefan-karadzha-sa-pokazani-v-izlozhbata-150-godini-podvig-i-pochit.html", "text": "Два оригинални документа, притежание на Държавен архив – Стара Загора, свързани с историята на четата на Хаджи Димитър и Стефан Караджа, са показани в изложбата „150 години подвиг и почит“, която бе открита в Художествената галерия в Казанлък, предаде кореспондент на  Радио „Фокус“ . Историята и любопитни подробности за тези документи при откриването на изложбата поясни директорът на Държавен архив – Стара Загора Галентин Караславов. \r\nЕдиният от документите е акт за полагане на основния камък за изграждане на параклис, който е трябвало да бъде построен в района на сражението на връх Бузлуджа. Актът е създаден в четири екземпляра, като един от тях е за Националната библиотека, единият за тогавашния казанлъшки кмет Петков, един за д-р Генчо Генчев, който е окръжен управител на Стара Загора и един , който се полага в основите на паметника, който трябва да бъде издигнат. От тези четири екземпляра единствен се съхранява в Държавен архив – Стара Загора и който е там чрез благотворителен комитет „Св. Йоан Драгостиви“ и чрез фондовете на Старозагорската митрополия. Те са приети през далечната 1956 година, когато Държавен архив – Стара Загора е една на четири години, обработени са през 70-те години на миналия век и за първи път напускат Старозагорския държавен архив за представяне в оригинална изложба. \r\nДругият документ представлява списък с имената на 119 четници от четата на Хаджи Димитър и Стефан Караджа. „В графа „забележка“ са посочени имената на четирима четници са дописани в списъка от живата през 1885 година майка на Хаджи Димитър, на едно от честванията, които се случват на Бузлуджа“, поясни Галентин Караславов. Списъкът е подпечатан с подписа на енорийския свещеник на днешен град Крън Иван Попстоянов, който заедно със свещеника на село Енина – отец Стефан, извършва опелото на убитите на Бузлуджа четници. \r\nСлавяна ГАЙДАРОВА", "date": "2018.07.03", "title": "Стара Загора: Два оригинални документа от фонда на Държавен архив-Стара Загора, свързани с четата на Хаджи Димитър и Стефан Караджа, са показани в изложбата „150 години подвиг и почит“"}
{"url": "http://www.focus-news.net/news/2018/07/03/2541389/angel-dambazki-evrodeputat-s-glasuvaneto-utre-na-paketite-za-mobilnost-1-i-2-ep-veroyatno-shte-prieme-usloviya-v-ushtarb-na-balgarskite-prevozvachi.html", "text": "С гласуването утре на пакетите за мобилност 1 и 2 ЕП вероятно ще приеме условия в ущърб на българските превозвачи. Това коментира в обзора на деня \"Това е България\" на  Радио \"Фокус\"  евродепутатът и заместник на ВМРО Ангел Дамбазки. \"Протестите в София оказват влияние на трафикът в столицата. Многократно съм казвал на нашите превозвачи, че докато правят протести в София нищо няма да се случи. Протестите трябва да се правят в Брюксел и Страсбург, защото там се гласува. Това са местата, на които е необходимо да се протестира, за да се види, че има хора, които губят бизнеса си, губят хляба си и че между 120 и 150 хиляди български семейства ще се превърнат в емигранти. Това с протести в София няма да стане, защото е все едно да протестирате срещу градския транспорт в столицата, като блокирате квартални улички в Бойчиновци\", коментира Дамбазки.  Той допълни, че хаосът в сектора „Автомобилен Транспорт“ се дължи на лобистки структури от западна Европа и в частност от Германия и Франция. България би могла да търси компромисно решение с по-голяма активност и категоричност на министрите на външните работи и на транспорта в Съвета на ЕС.", "date": "2018.07.03", "title": "Ангел Дамбазки евродепутат: С гласуването утре на пакетите за мобилност 1 и 2 ЕП вероятно ще приеме условия в ущърб на българските превозвачи"}
{"url": "http://www.focus-news.net/news/2018/07/03/2541391/ravnosmetkata-ot-balgarskoto-evropredsedatelstvo-obzor.html", "text": "Премиерът Бойко Борисов отчете свършеното по време на Българското председателство пред депутатите в Европейския парламент. Борисов и Българското председателство получиха оценка „отличен“ от всички политически сили в Европарламента, включително и от председателя на парламента Антонио Таяни и на ЕК Жан-Клод Юнкер. Премиерът Борисов отбеляза, че безспорно най-големият успех на Българското председателство е постигането на темата за европейската перспектива на страните от Западните Балкани, тъй като по думите му не може да има мир и просперитет на континента, докато цяла Европа не бъде обединена. Борисов отчете също, че България е работила за свързаността на Балканите - енергийна, инфраструктурна, транспортна. Той отчете, че страната ни се е постарала да бъде балансьор и честни посредници в диалога между ЕС и Турция. \"Възстановихме диалога с Турция. Споразумението ни с Турция работи. Ние имаме нулев миграционен натиск\", заяви той и заяви, че България ще продължи да работи за пълното си членство в еврозоната и Шенген. Борисов отчете сложната обстановка, в която се е провело нашето председателство. Той добави, че страната ни е работила много по теми като Брекзит и миграцията и добави, че през изминалите шест месеца е България е търсила консесус между държавите и институциите, дори когато е имало големи противоречия. \r\nВ София въпросът какво постигна Българското председателство беше обсъден на конференция, в която участваха държавният глава Румен Радев и вицепремиерът и външен министър Екатерина Захариева. Държавният глава отправи критики към правителството, а в отговор министърът защити работата на кабинета по Председателството. Според президента комплиментите за Председателството не трябва да ни заблуждават, защото състоянието на ЕС е такова, че Брюксел може да си позволи само положителни самооценки. „Броят на целувките и прегръдките, броят на лидерите, позирали на Моста на влюбените, стотиците срещи и документи накрая остават статистика“, посочи той и изтъкна, че онова, което ще запомни историята е какво се е случило с ЕС, докато България е председателствала Съвета. „Западните Балкани останаха приоритет за София - изпаднаха от фокуса на Обединена Европа“, обяви Румен Радев. „Накъде отива Европа и успяхме ли по време на Председателството ни да търсим отговори на този въпрос - уви не“, коментира президентът и открои като пропуск това, че Дунавската стратегия не е намерила подобаващо място като приоритет. Екатерина Захариева заяви, че най- големият успех на Председателството е, че България е превърнала Западни Балкани от национален приоритет в общ европейски. Тя не се съгласи с оценката на Радев, че Балканите са били приоритет само на София. Според нея оценката на гражданите за Председателството се разминава с тази на президента. „Понякога е хубаво и самите ние да осъзнаем какво сме направили. Сигурно сме допускали някакви грешки - който не работи, той не греши“, посочи Екатерина Захариева. По думите на държавния глава обаче България не е видяла какво се случва на запад от Западните Балкани. Той обясни, че без наше участие е сформирана нова група за военни интервенции от 9 държави, а страната ни не е поставила въпроса каква е целта й, както е било редно. Според държавния глава е имало стремеж за използване на Председателството за вътрешнополитически ПР. „Правителството се хвърли изцяло във външната политика и се посвети на Западните Балкани, но загърби важни взривоопасни процеси вътре в страната“, каза президентът. Като едно от големите постижения на Председателството той определи придобиването на познания от администрацията ни за механизмите на ЕС. „Властта трябва по-бързо да се освободи от еуфорията от този изкуствено граден образ и възможно най-бързо тялом и духом да се върне в суровата българска действителност“, коментира Румен Радев. „По никакъв начин не сме използвали Председателството за вътрешнополитически ПР и да „замитаме“ проблеми“, заяви Екатерина Захариева. Тя подчерта, че никой министър не е забравил работата си в България, а реформите се движат. По повод критиката на президента Румен Радев, че Дунавската стратегия не е включена в приоритетите на Председателството министърът обясни: „Няма как да включим всички приоритети. Дунавската стратегия е много добра, подкрепяли сме я винаги“. „Моето мнение е, че ако имаш 100 приоритета, значи нямаш нито един. Неслучайно всяко Председателство има 3 приоритета“, обяви Екатерина Захариева.  „Изплуват нови въпроси и тревоги за отношението между Косово и Сърбия, за ситуацията около Македония, за реалната стойност на Софийската декларация“, обяви Румен Радев и допълни, че противоречията остават и няма гаранция кога ще бъдат решени. Той заяви, че България безкритично и без възражение е приела новото име Северна Македония, което противоречи на позициите на правителството от преди време. Държавният глава настоя в преговорите за членство на Македония в ЕС да се търси гаранция за изпълнението на Договора за добросъседство. „България побърза да сключи веднага договора с Македония. Според мен трябваше да се направи преценка на състоянието на отношенията към наши дни, че рано или късно между Македония и Гърция ще се сключи договор“, обясни Румен Радев. „Договорът ни с Македония подлежи на промяна, което допуска възможността за обратимост на процесите. А този с Гърция е безсрочен и не търпи промяна“, поясни държавният глава. Според него с договора с Македония Гърция е решила проблемите със своята идентичност, история и език на високо политическо ниво. По думите му в нашия договор с Македония проблемите ще се решават от комисия, която има правомощия само в историята. „Уверявам гражданите, че сме се погрижили да се приключи с непризнаването на очевидни исторически факти“, обяви Екатерина Захариева. „Дали е трябвало да забавим договора с Македония - спомням си, че тогава всички го приветствахме. Може би договорът трябва да се чете по-внимателно“, коментира тя. Министърът подчерта, че с договора с Македония България е „отпушила“ процеса за помиряване в целия регион.", "date": "2018.07.03", "title": "Равносметката от Българското европредседателство (ОБЗОР)"}
{"url": "http://www.focus-news.net/news/2018/07/03/2541388/the-jerusalem-post-siriyskite-grupirovki-zapochnaha-novi-pregovori-za-mir-s-rusiya.html", "text": "Представители на сирийските „бунтовнически“ групировки започнаха нов кръг от преговори с руските военни във вторник за постигане на примирие в Южна Сирия, според което те ще могат да предадат оръжието си и да позволят на руската военна полиция да поеме контрола върху градовете, в които са разположени, разкри техен говорител, цитиран от  израелското електронно издание The Jerusalem Post . \r\nСъс сериозната поддръжка на руската авиация, сирийските правителствени сили провеждат мълниеносна настъпателна операция в контролираните от екстремистките групировки територии на южната провинция Дераа през последните две седмици. \r\nГоворителят Ибрахим ал Джабави заяви, че джихадистите са поставили на масата за преговори „отговора си на списъка от руски изисквания“, сред които са предаването на оръжието и отказ от статута на „бунтовници“ в замяна на прекратяване на огъня. \r\n„Днес те отнесоха своя отговор на изискванията, поставени от руските военни“, заяви Джабави. \r\nРуските искания, представени на групировките на среща в Южна Сирия в събота, предизвика излизането им от преговорите на основание, че те представляват унизителна капитулация. В последствие, пише JPost, екстремистите са били убедени от Йордания да се върнат на масата за преговори, както са разкрили дипломатически източници. \r\n„Формиран е нов комитет за преговори, който представлява целия юг и е образуван, за да постигне споразумение за запазването на животите на невинните жители и осигуряване на безопасността на цивилните и бойците“, се казва в съвместно съобщение на всички ключови терористични групировки, опериращи в провинция Дераа. \r\nНезависимо от това, лагерът на екстремистите е дълбоко разделен по отношение на исканията на руснаците, пише израелската медия, като някои от преговарящите са заявили, че предпочитат да продължат въоръжената борба и са обвинили някои командири, че сключват сепаративни сделки с руските военни. \r\nСпоред твърденията на бойци и местни жители, редица градове се стремят да сключат свои собствени споразумения за капитулация, според които руската военна полиция ще влезе в населените места и ще патрулира по улиците, за да осигури обществения ред. \r\nПревод и редакция:", "date": "2018.07.03", "title": "The Jerusalem Post: Сирийските групировки започнаха нови преговори за мир с Русия"}
{"url": "http://www.focus-news.net/news/2018/07/03/2541394/petar-ovnarski-patna-politsiya-blagoevgrad-ot-1-yanuari-na-teritoriyata-na-oblastta-sa-registrirani-117-patnotransportni-proizshestviya-s-11-ubiti-i-147-raneni.html", "text": "Статистиката сочи, че има ефект от Акция „Ваканция! Да опазим живота на децата на пътя!”. Това каза за  Радио „Фокус“-Пирин  Петър Овнарски, началник група в сектор на „Пътна полиция“ към ОДМВР-Благоевград. „Това е причината тази акция да се превърне в традиционна, защото има ефект от нея. Има подобрение, тъй като намаляват произшествията“, посочи Овнарски. По думите му от 1 януари до настоящия момент на територията на област Благоевград са регистрирани общо 117 пътнотранспортни произшествия (ПТП) с 11 убити и 147 ранени граждани, като при тях са ранени 13 деца до 14-годишна възраст и 6 младежи от 15 до 17 години. За периода на лятната ваканция през 2017 г. (01 юни до 31 август) на територията на ОДМВР- Благоевград са регистрирани 91 тежки ПТП със 7 убити и 121 ранени. \r\nЛора КАЛЧЕВА", "date": "2018.07.03", "title": "Петър Овнарски, „Пътна полиция“-Благоевград: От 1 януари на територията на областта са регистрирани 117 пътнотранспортни произшествия с 11 убити и 147 ранени"}
{"url": "http://www.focus-news.net/news/2018/07/03/2540990/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Федералното бюро за разследване (ФБР) е арестувало мъж, планирал да взриви бомба в хода на тържествата по случай 4 юли в центъра на Кливланд, съобщиха от ФБР в понеделник, пише  американското електронно издание Washington Examiner . \r\nДеметрий Натанаел Питс е задържан в неделя, след като се е срещнал с агент под прикритие на ФБР, съобщи директорът на областната централа на силовата структура Стивън Антони. \r\nПитс, известен още като Абдур Рахум Рафик, е разкрил принадлежността си към „Ал Кайда“ в хода на срещата, на която също е изразил желание да участва в терористичен акт на националния празник на САЩ 4 юли. Той е разкрил още, че иска да убива военни и полицейски служители и техните семейства, както и други служители на органите на реда, твърдят от ФБР. \r\nСлужбата е започнала да наблюдава Рафик миналата година заради засечени съобщения с социалните мрежи, описани от Антъни като „притеснителни“. \r\nВ хода на разговора с агента под прикритие, човекът на „Ал Кайда“ е заявил“ „Казах си, че празникът им наближава. Четвърти юли. Денят на независимостта. Какво ще ги удари право в сърцето? Взрив. Бомба. Взривяване на парада по случай 4 юли“, е заявил Питс, съгласно цитата на Антъни. \r\nСпоред ФБР, Рафик е изявил желание „да реже глави и ръце“ на американски военни. Той вече е провел разузнаване в центъра на Кливланд и е определил местата, където може да паркира микробус, натоварен с експлозиви.  \r\nПитс е говорил също и за бъдеща атака във Филаделфия, където е живял по-рано, продължават с разкритията от ФБР. \r\nОчаква се човекът на „Ал Кайда“ да бъде изправен пред съда в понеделник. Обвинен е в еднократен опит да осигури материална подкрепа за чуждестранна терористична организация, което може да му донесе до 20 години лишаване от свобода. \r\n*** Новото испанско правителство на Социалистическата партия и баски и каталунски фракции е взело решение да прехвърли каталунските сепаратистки политици, които са в следствения арест в Мадрид, в Каталуния, съобщават испанските медии, пише  Politico . \r\nШестима сецесионистки лидери, включително бившия каталунски вицепрезидент Ориол Хонкерас, ще бъдат прехвърления в родния си край до четвъртък, където ще очакват присъдите за ролята си в миналогодишния опит за отделяне от Испания, пише испанското издание El Pais. Останалите трима ще бъдат изпратени в Каталуния по-късно, добавя вестникът. \r\nPolitico припомня, че новият премиер на Испания Педро Санчес обяви, че ще възприеме по-мек подход спрямо сепаратистите, а в интервю пред El Pais дори заяви, че те трябва да са „близко до своите семейства и адвокати“. \r\nАмериканската медия уточнява, че през юни Санчес бе посочен за наследник на предшественика си Мариано Рахой, който загуби вот на недоверие за корупция в неговата „Народна партия“. Бившият премиер бе възприел твърда линия спрямо сецесионистите и не проведе нито една среща с лидерите им по време на кризата. \r\nEl Pais описва действията на Санчес като „жест на добра воля“ преди срещата между министър-председателя и новият сепаратистки лидер на Каталуния Ким Тора на 9 юли. \r\n***  Повече от хиляда мигранти и бежанци са се удавили в Средиземно море през тази година, при опит да преминат от Либия в Европа, като през последните дни прекарването на хората е ставало по-прибързано заради очакваните мерки на Европейския съюз, съобщава Международната организация по миграцията (МОМ), пише  електронното издание на турския вестник Yeni Safak . \r\nСамо през последните няколко дни са загинали 204 души, защото са били качени на несигурни плавателни съдове от трафикантите. 103 от тях са се удавили при корабокрушение в петък, а още много други са загинали при спукване на надуваема лодка източно от либийската столица Триполи, но при този инцидент са оцелели 41 души, пише турското издание. \r\n„Има притеснително увеличение на смъртните случаи край либийския бряг“, заяви ръководителят на мисията на МОМ в Либия Отман Белбеиси чрез съобщение. „Трафикантите се възползват от отчаянието сред мигрантите, които искат да стигнат до Европа преди Европа да постави повече препятствия за преминаването през Средиземно море“. \r\nГоворителят на МОМ Леонард Дойл заяви, че увеличаването на потока през последните дни може да се дължи на други фактори, като например, подходящите климатични условия и края на Рамадана. \r\n„Но също така, мисля че навсякъде по света става ясно, че Европейския съюз започва да се справя по-добре с процеса, така че може би трафикантите се опитват да получат максимална изгода, докато могат. Те винаги поставят изгодата пред сигурността“, продължи представителят на МОМ. \r\n***  Първият вицепрезидент на Иран Ешак Джахангири заяви в понеделник, че страната му може да контрира задаващите се американски санкции, отбелязвайки че хората в Белия дом, които смятат че могат да прекратят иранския петролен износ, живеят в „илюзия“, пише иранското електронно издание  Tehran Times . \r\nИран ще приложи разнообразни методи, за да осуети санкциите на САЩ, поясни Джахангири по време на среща с икономически екип на правителството. \r\n„Продължаването на петролния износ е символ на победа срещу санкциите на САЩ и се надявам, че ще видим тази велика победа чрез плана на министерството на петрола“, заяви вицепрезидентът. \r\n„Ще докажем, че американското искане за прекратяване на износа на петрола на Иран е илюзия“, допълни той. \r\nДжахангири заяви, че от голямо значение е продължаващият внос на стоки, по време на периода на санкции. Той отбеляза и че „уязвимите“ социални слоеве трябва да бъдат подпомогнати след повторното налагане на санкциите от САЩ. \r\n***", "date": "2018.07.03", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/07/03/2540991/predstoyashti-sabitiya-v-stranata-za-3-yuli-agentsiya-fokus.html", "text": "***  \r\nОт 10.00 часа в зала „Средец“ на хотел „Балкан“ президентът Румен Радев ще участва в конференция на тема „Българското председателство на Съвета на ЕС – време за равносметка“. В нея ще участва и Вицепремиерът и министър на външните работи Екатерина Захариева.  \r\n***  \r\nОт 12.30 часа в Гербовата зала на „Дондуков“ 2 държавният глава ще удостои посланика на Грузия Зураб Беридзе с орден „Мадарски конник“ – първа степен.   \r\n***  \r\nОт 15.00 часа на „Дондуков“ 2 Румен Радев ще разговаря със заместник министър-председателя и министър на външните работи на Социалистическа република Виетнам Фам Бин Мин.  \r\n***  \r\nОт 9.00 часа в хотел „Жеравна” ще бъде открито XVI-ото издание на образователната програма за ученици „Небанковият финансов сектор в България“, организирано от Комисията за финансов надзор.  \r\n***  \r\nОт 9.30 часа Съдийската колегия на Висшия съдебен съвет ще проведе заседание в заседателната зала в сградата на ВСС.  \r\n***  \r\nОт 9.30 часа Специализираният наказателен съд ще гледа делото срещу Богдана Д., Минчо К. и др., обвинени в безстопанственост в особено големи размери, представляваща особено тежък случай.  \r\n***  \r\nОт 10.00 часа 5 състав на Специализирания наказателен съд ще гледа делото срещу Хованес М., Пламен Т., Мариян М. и др., обвинени в организиране и ръководене на престъпна група. \r\n***  \r\nОт 10.00 часа в VII състав на Специализирания наказателен съд ще се гледа делото срещу Пламен В., обвинен в рекет.  \r\n***  \r\nОт 10.00 часа в III състав на Специализирания наказателен съд ще се гледа делото срещу Мелиад Ф., Хасан Е. и Хадж Х., обвинени в тероризъм.  \r\n***  \r\nОт 10.00 часа в хотел InterContinental Sofia ще бъде представена темата „InterContinental стъпва в България“.  \r\n***  \r\nОт 10.30 часа в РУО София-град /ул. \"Антим Първи\" 17/ Ваня Кастрева ще даде брифинг за класирането след 7 клас.  \r\n***  \r\nОт 10.30 часа в XVIII състав на Специализирания наказателен съд ще се гледа делото срещу Любомир С., Веселин К., Мартин Д., обвинени в организиране и ръководене на организирана престъпна група. \r\n***  \r\nОт 11.00 часа в Националния пресклуб на БТА ще се състои пресконференция във връзка с промяна в Гражданския процесуален кодекс, организирана от: Българска асоциация на пострадали при катастрофи; Федерация на потребителите в България; Българска асоциация за закрила на пациентите; Асоциация Активни потребители. \r\n***  \r\nОт 11.00 часа във ВИП залата на Софийската опера и балет ще се чества 85-годишнината на проф. Светозар Донев и ще бъде представена биографичната книга на Марин Бончев „Светозар Донев – режисьорът“.  \r\n***  \r\nОт 11.15 часа на моста пред Националния стадион „Васил Левски“ в присъствието на кмета на София Йорданка Фандъкова ще бъде представен първия тестови хибриден автобус, който ще се движи в градския транспорт на София по маршрута на линия 10-ТМ тестово.  \r\n***  \r\nОт 12.00 часа в зала „Изток“ на Народното събрание ще се проведе среща на тема „Проблеми и перспективи пред висшето образование у нас“. В срещата ще участват народни представители, министъра на образованието и науката Красимир Вълчев, ректори на висшите училища, представители на работодателски, синдикални и студентски организации.  \r\n***  \r\nОт 13.30 часа в I състав на Специализирания наказателен съд ще се гледа делото срещу Иван С., Янко К., Николай Е., Хаджимиха Й., Пейчо П., Свилен Н., обвинени в организиране и ръководене на организирана престъпна група.  \r\n***  \r\nОт 14.00 часа в XI състав на Специализирания наказателен съд ще се гледа делото срещу кмета на Батак Петър Паунов, обвинен в престъпление по служба.  \r\n***  \r\nОт 19.00 часа на пл. „Бански”, пред Регионален исторически музей-София, ще се проведе Концерт на „София Брас”. \r\n***  \r\nОт 20.00 часа в храм \"Света София\" (ул. Париж 2) ще се състои концерт на Красимира Стоянова, камерзенгерин на Виенската опера.  \r\n***  \r\nОт 18.00 часа в Градска художествена галерия ще бъде представена изложбата на Филип Зеленски „Продуктов дизайн“. \r\n*** \r\nОт 18.00 часа пред Културен център „Морското казино“ ще се появи двадесет и пет метрова риба, направена от полиетиленови пликове по повод Международния ден за свят без пластмасови торбички 3-ти юли. \r\n***  \r\nОт 14.00 часа до 16.00 часа в офиса на ПП ГЕРБ (ул. „Георги Бенковски” №1) общинският съветник Бонка Банкова ще проведе приемна за граждани.   \r\n***  \r\nОт 19.30 часа в Сарафкината къща ще се състои концертът на Трио „Aд Либитум”.  \r\n***  \r\nОт 20.00 часа на Сцена „Арт лято“ до ХГ Проект „Арт лято“ представя: „Моята вдъхновяваща история, vol. 1“. \r\n***  \r\nОт 16.00 часа в зона за тийнейджъри в Регионалната библиотека „Христо Ботев“-Враца ще започне Академия за творческо писане с гост-ментори.  \r\n***  \r\nОт 17.00 часа в Конферентната зала на Общински съвет – Враца ще се проведе обществено обсъждане във връзка с изготвен Доклад за проучване и анализ на ефективността на действащите социални услуги на територията на общината от Институт по социални дейности и практики /ИСДП/. \r\n***  \r\nОт 11.00 часа в кв. „Пролет” зам.-министърът на регионалното развитие и благоустройството Деница Николова ще открие изграден със средства от ОПРР приют за бездомни лица.  \r\n***  \r\nОт 18.00 часа в залите на Художествената галерия в Казанлък ще бъде показана юбилейна изложба по повод 150 години от гибелта на Хаджи Димитър и Стефан Караджа.  \r\n*** \r\nОт 15.00 часа в залата на Областна администрация ще се проведе Областен съвет на хора с увреждания.   \r\n***  \r\nОт 12.00 часа в пресклуба на БТА в Плевен ПП АБВ ще даде пресконференция. В нея ще вземе участие националният лидер на ПП АБВ Румен Петков и областният лидер на ПП АБВ Цветан Антов.  \r\n*** \r\nОт 09.30 часа в зала 5 на Окръжен съд ще се гледа делото срещу подсъдимите Румен Р. и Рангел Р.Срещу Румен Р. е повдигнато обвинение в това, че по хулигански подбуди, по начин и със средство, опасно за живота на мнозина, извършил опит умишлено да умъртви повече от едно лице, между които и две малолетни лица. \r\n***  \r\nОт 11.00 часа в пресклуба на БТА в Пловдив ще бъде представен проекта на БИО ФРЕШ ООД по ОП „Иновации и конкурентоспособност“.  \r\n***  \r\nОт 16.00 часа в офиса на ГЕРБ в район „Тракия\" в блок 91 Общинският съветник от ГЕРБ в Общински съвет – Пловдив, Иван Вичков ще приема граждани. \r\n***  \r\nОт 21.00 часа на сцената на Античния театър ще проведе мултимедиен концерт-спектакъл на Примата Александирна Пендачанска. \r\n***  \r\nОт 9.00 часа на тренировъчната база на ПФК „Лудогорец” – „Гнездо на орли“ ще се проведе турнир по футбол на малки врати за служители на ОДМВР – Разград и РДПБЗН-Разград.  \r\n***  \r\nОт 10.00 часа в Детски отдел на библиотеката при ПБНЧ „Еленка и Кирил Д. Аврамови“ ще се бъде сложен старт на „Юлско лято в Читалището” – взаимно опознаване на читалищните летовници. \r\n***  \r\nОт 17.30 часа на площад „Свобода“ ще се проведе на 28-и път фестивалът „Утрешният мир започва с днешното приятелство“.  \r\n***  \r\nОт 10.00 часа на Стрелбището на ОДМВР-Смолян по случай Професионалния празник на служителите на МВР – 5-ти юли, Областна дирекция на МВР – Смолян организира открит турнир по стрелба с пистолет. \r\n***  \r\nОт 10.00 часа до 12.30 часа в Детския отдел на библиотека „Родина“ ще се проведат събития по програмата „Чета и играя – знам и мога“.  \r\n***  \r\nОт 18.00 часа в зала „Байер“ ще бъде открита изложба „Рисунки и малка пластика“.", "date": "2018.07.03", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2018/07/03/2540995/nezavisimaya-gazeta-ot-pentagona-sa-posavetvali-velikobritaniya-da-izravni-voennata-si-sila-s-frantsiya.html", "text": "Ако Великобритания не се откаже от съкращенията си на бюджета за военната сферата, тя рискува да загуби статута си на световна военна сила, а с него – и положението си в Белия дом. Такова предупреждение към властите на кралството е направил министърът на отбраната на САЩ Джеймс Матис, коментирайки готовността на британците да отразяват предизвикателствата възникващи пред Запада, пише руският вестник  „Независимая газета“ . \r\nТревогата си за бъдещето на британската военна сила Матис е изразил в писмо, адресирано към министъра на отбраната на Великобритания Гавин Уилямсон. Официалният текст на писмото не е публикувано, но съдържанието му е изтекло в медиите. На страниците на документа американският военен министър е изразил съмнението си относно стабилността на позицията на Великобритания като световна военна сила. \r\n„Обезпокоен съм, че вашата способност да допринесете в изграждането на военен фундамент, обезпечаващ нашия дипломатически успех, се оказва под въпрос“, пише Матис. \r\nТой е обърнал внимание и на стремителния характер, който са придобили промените в международен контекст, както и на необходимостта на съюзниците да подходят в решаването на новите предизвикателства „от позицията на силата“. \r\n„Не е моя работа да посочвам за какви нужди вие трябва да харчите своите бюджетни средства. Но бих се надявал, че в скоро време Обединеното кралство ще може да сподели с нас ясни и устойчиви финансови точки предвид проекта (за развиване на военната мощ), за да можем да обсъдим бъдещите планове и тяхната реализация“, се казва в писмото до Уилямсон. \r\n„Такава нация като британската, имаща глобални амбиции, е длъжна да има по-високо ниво на военни разходи, от страни, преследващи само регионални интереси“, допълва Матис. \r\nПисмото на Джеймс Матис е тревожен знак за британското правителство, което се бори за икономисване на бюджетни средства в контекста на растящите разходи за здравеопазване и вероятните разходи, свързани с Брекзит. \r\nАмериканският министър подчертава, че Вашингтон не представя извънредни искания пред Великобритания, а единствено ги моли да се придържат към своите партньори. „Като глобални играчи, Франция и САЩ стигнаха до заключението, че сега е моментът за значително увеличение на нашите инвестиции в отбрана“, пояснява той в писмото си.  Йонислав Дочев", "date": "2018.07.03", "title": "„Независимая газета“: От Пентагона са посъветвали Великобритания да изравни военната си сила с Франция"}
{"url": "http://www.focus-news.net/news/2018/07/03/2540993/the-moscow-times-vladimir-putin-podpisa-nov-antikoruptsionen-plan-sadarzhasht-vratichki-za-korumpirani-chinovnitsi.html", "text": "Президентът на Русия Владимир Путин е подписал двугодишен план за борба с корупцията, в същото време вкарвайки вратичка, с която някои корумпирани чиновници могат да бъдат освободени от отговорност, пише руското електронно издание  The Moscow Times . \r\nДвугодишният национален план дава на правителството срок до края на 2019 година да изработи закони за наказване на корумпирани чиновници. \r\nДепутатите от държавната ДУМА ще бъдат задължени с определянето на това, кои корупционни действия представляват подсъдимо нарушение, както и с разширяването на списъка с незаконно придобити стоки, подлежащи на изземване. От законодателите ще се изисква до 1 ноември да представят проектозаконите си за затягане на антикорупционните правила за федералните и регионалния чиновници, както и за служителите на държавни компании. \r\nЕдин от проектозакона, според антикорупционния план, ще може да освобождава корумпирани чиновници от наказателна отговорност при „форсмажорни обстоятелства“. \r\nОтговорността на правителството в разследването на корупцията в Русия, докато в същото време измерва успеха на антикорупционните усилия, създава конфликт на интереси, според професора по приложни финанси от Европейския университет в Санкт Петербург Максим Буев. \r\n„Дори, ако предположим, че политиците няма съзнателно да се възползват от позицията си, съществуването на вратичка в антикорупционния план, предлага възможност за манипулиране“, пише проф. Буев в своя колонка за вестник „Ведомости“.  Йонислав Дочев", "date": "2018.07.03", "title": "The Moscow Times: Владимир Путин подписа нов антикорупционен план, съдържащ вратички за корумпирани чиновници"}
{"url": "http://www.focus-news.net/news/2018/07/03/2540996/emsc-zemetresenie-s-magnitud-45-po-skalata-na-rihter-e-registrirano-v-arzhentina.html", "text": "Земетресение с магнитуд 4.5 по скалата на Рихтер е регистрирано в Аржентина, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 18:58 часа местно време (00:58 часа българско време) на дълбочина от 170 км. \r\nНяма данни за жертви и материални щети.  Йонислав Дочев", "date": "2018.07.03", "title": "EMSC: Земетресение с магнитуд 4.5 по скалата на Рихтер е регистрирано в Аржентина"}
{"url": "http://www.focus-news.net/news/2018/07/03/2540997/zapochvat-letnite-remonti-v-uchilishta-i-detski-gradini-v-sofiya-obzor.html", "text": "Предстои да бъдат ремонтирани 48 сгради на училища и детски градини на територията на Столична община. Това стана ясно по време на пресконференция, в която участие взеха заместник-кметът на Столична община с ресор „Инвестиции и строителство“ Ирина Савина, директорът на Дирекция „Образование“ в общината Мария Минчева и кметовете на районите „Средец“, „Красна поляна“, „Илинден“ „Надежда“ и „Връбница“. \r\nЗам.-кметът Ирина Савина обясни, че26 от сградите ще бъдат финансирани по Оперативна програма „Региони в растеж“ с проект за 63,6 млн. лв., от които 58 млн. лв. са безвъзмездна финансова помощ, а останалите са финансирани от бюджета на Столична община. „Техните ремонти ще започнат след 5 юли и ще продължат повече от две години и половина, като средствата ще бъдат за ремонт на стаи, монтаж на СОТ и пожароизвестителни системи, енергийни и технически обследвания, реновиране, създаване на нова сграда и др. До 2020 г. трябва да сме приключили с всички ремонти и да сме разплатили и приключили с абсолютно всички дейности по този проект“, коментира тя и посочи, че когато бъдат приключени ремонтите, в сградите ще има изключителна икономия на енергия и нова техническа база. Това е най-големият проект за образователна инфраструктура за настоящия програмен период. Обновени ще бъдат училища и детски градини в районите „Красна поляна“, „Надежда“, „Връбница“ и „Илинден“.  \r\nОбектите, предвидени за цялостна модернизация, са: \r\n- р-н „Красна поляна” – 123. СОУ „Стефан Стамболов”; 57. СОУ „Св. Наум Охридски” и 147. ОУ „Йордан Радичков” (в 1 сграда); \r\n- р-н „Надежда” – ОДЗ № 115 „Осми март”; ЦДГ № 152 „Връбница”; ОДЗ № 15 „Чучулига”; ОДЗ № 27 „Детска китка”; ОДЗ № 90 „Веса Паспалеева” (2 сгради); ЦДГ № 170 „Пчелица”; 15. СОУ „Адам Мицкевич”; 16. ОУ „Райко Жинзифов”;  54. СОУ „Иван Рилски”; 102. ОУ „Панайот Волов”; 101. СОУ „Бачо Киро”; \r\n- р-н „Връбница” – 42. ОДЗ „Чайка”; 62. ОУ „Христо Ботев”; 70. ОУ „Св. Климент Охридски”; 140. СОУ „Иван Богоров”;. \r\n- р-н „Илинден” – ОДЗ № 51 „Щурче”; ОДЗ № 179 „Синчец”; бивш филиал на Втора АЕГ „Томас Джеферсън”;  3. СОУ „Марин Дринов”; 113. СОУ „Сава Филаретов”. \r\nЩе бъде извършено и строителство на нова сграда към ЦДГ № 53 „Света Троица” в район „Илинден”, реконструкция на сграда на бивше Военно окръжие, която е паметник на културата, в двора на 43. ОУ „Христо Смирненски” в район „Илинден”. Предвижда се и разширение на 9. ФЕГ „Алфонс дьо Ламартин” в район „Средец”. \r\nОстаналите 22 обекта, които ще ремонтираме, са т.нар. „летни ремонти“ на сгради на училища и ще започнат след 20 юли и ще завършат до 14 септември. Те се намират в 15 района – „Красно село“, „Възраждане“, „Триадица“, „Витоша“, „Илинден“, „Кремиковци“, „Панчарево“ и др. Работим на територията на цялата столица“, обясни Савина. Освен това, Столична община започва и изграждането и реконструкцията на 9 сгради на територията на детски градини в районите „Лозенец“, „Кръстова вада“, „Триадица“, „Витоша“, „Манастирски ливади“, „Нови Искър“, „Красно село“, „Илинден“ и „Подуяне“. „Те ще приключат през 2019 и 2020 г. и с изграждането им ще се осигурят около 900 нови места за градински и яслени групи. Финансирането за тях е от бюджета на Столична община“, посочи Савина. \r\nЦветилена СИМЕОНОВА", "date": "2018.07.03", "title": "Започват летните ремонти в училища и детски градини в София (ОБЗОР)"}
{"url": "http://www.focus-news.net/news/2018/07/03/2541393/kathimerini-raztsepvaneto-na-dvizhenie-za-promyana-i-noviyat-politicheski-landshaft-v-gartsiya.html", "text": "Решението на гръцката центристка партия „То Потами“ (Реката) да се отдели от лявоцентристката коалиция „Движение за промяна“ (КИНАЛ) и да върви по своя път сама – по много причини, в които има резон – промени политическия ландшафт в Гърция, пише   в кратък материал за последните събития около бързо променящата се политическа ситуация в съседката ни, представен без редакторска намеса.  \r\nНезависимо, че става дума за малка партия, решението предизвика вълна от промена на политическите съюзи. Събитието доведе и до това, че сега КИНАЛ все повече изглежда като копие на ПАСОК, основната партия в коалицията. Това ще направи още по-трудно да се докаже, че „Движение за промяна“ е нещо ново на политическата сцена. Въпреки добрите намерения на някои и честните усилия на други, на коалицията вече няма да се гледа като на символ на надеждата. \r\nМоментумът на новото „Движение“, който бе постигнат от началото на годината – и който надхвърли очакванията на мнозина само за няколко месеца – до голяма степен бе загубен с хода на „То Потами“. Очакванията, създадени с искрените усилия за обединение на центристките сили в страната, със силните публични позиции от множество ключови фигури, а също така и от процеса, чрез който бе избран лидерът на коалицията на учредителното събрание, бяха разбити. \r\nПрез идните дни ще станем свидетели на взаимни обвинения, които само ще ерозират подкрепата за КИНАЛ и нейните перспективи. „Новият“, „различен“ и „обединен“ център ще спре да съществува. „Движение за промяна“ по подразбиране стана нещо малко и „по-традиционно“, предвид това, че е по-статично. \r\n„То Потами“ беше най-малката партия в коалицията, но се отличаваше със своите либерални, прогресивни идеали и с качеството на много от своите представители, което предизвикваше очаквания, че може да помогне на Движението да се разрасне в сериозна сила и евентуално да играе ролята на трети полюс в гръцката политическа система. \r\nТези, които имат най-голяма изгода от разцеплението са двете основни партии – управляващата СИРИЗА (Коалиция на радикалната левица) и дясноцентристката основна опозиционна партия „Нова Демокрация“ и особено последната, която сега подобрява още повече перспективите си да получи мнозинство на следващите парламентарни избори, което все пак няма да е толкова лесно. \r\nДори и ПАСОК, под формата на „по-малката“ КИНАЛ и „То Потами“ – ако последната го докара до парламента следващия път, което изглежда амбициозно – да се наложи да играят ролята на балансьори, техните отслабени позиции ще ограничат възможностите им да влияят върху политическите събития. \r\nНай-накрая, но в никакъв случай не последно по значение, ще разгледаме и още един нюанс, който няма много общо с вътрешната политическа сцена, а по-скоро с това как се гледа на страната в чужбина. Ако ПАСОК и „То Потами“ не участват на следващите избори заедно, много е вероятно третото място да остане отново за екстремно-дясната „Златна зора“. \r\nАко това действително се случи, ще е много трудно за много от нас да твърдят, че популярността на тази фракция се дължи главно на недоволството, предизвикано от политическата криза, а не от други фактори и характеристика на част от гръцкото общество. Агенция „Фокус“ припомня:  През юли 2017 година, след като социалдемократическата партия ПАСОК (Панелинско социалистическо движение) загуби широката си подкрепа сред населението за сметка на Съюза на Радикалната левица (СИРИЗА) в хода на гръцката финансова криза, лидерът на партията Фофи Генимата обяви формацията нова обединена лявоцентристка партия – „Движение за промяна“. През лятото на 2017 година лидерът и основател на центристката бизнес ориентирана партия „То Потами“ (Реката) Ставрос Теодоракис реши да се присъедини към Движението. Покрай ПАСОК в него влезе и другата по-голяма социалдемократическа партия ДИМАР („Демократичното ляво“). Освен това към ценристката коалиция се присъединиха и редица по-малки партии. След вътрешнопартийни избори, в които взеха участие лидерите на влизащите в Движението партии и бившия премиер от ПАСОК Йоргос Папандреу, за председател бе избрана Фофи Генимата. Според повечето социологически проучвания, подкрепата за партията се движеше в диапазона 8-10%. \r\nПревод и редакция:", "date": "2018.07.03", "title": "Kathimerini: Разцепването на „Движение за промяна“ и новият политически ландшафт в Гърция"}
{"url": "http://www.focus-news.net/news/2018/07/03/2541002/avtobusnite-prevozvachi-predlagat-konfederatsiya-da-obedinyava-patnicheskiya-transporten-bransh-obzor.html", "text": "Автобусните превозвачи (Национално сдружение на автобусните превозвачи в България, Браншови съюз за стопанска инициатива в транспорта, Национален съюз на превозвачите, Корпорация на автомобилните превозвачи в България и браншови организации в пътническия транспорт) предлагат националните сдружения в пътническия транспортен сектор да се обединят в Конфедерация. Изпълнителният директор на Национално сдружение на автобусните превозвачи в България Ивайло Константинов обясни, че Конфедерацията ще бъде с реципрочност в управлението, с ротационен принцип в ръководството. В нея ще членуват само сдружения, а фирмите, които не членуват в такива ще имат възможност да си учредят. От бранша настояват в Закона за автомобилните превози да бъде дефинирано понятието национално представителна организация. По повод тиражирани в медии твърдения за личностна война в бранша, Ивайло Константинов посочи, че няма амбиции да ръководи бъдещата Конфедерация. Според него в случая не става дума за междуличностен и междубраншов конфликт, а за това, че някой иска много пари и контрол върху един бранш. \r\nНа 3 юли автобусните превозвачи официално ще уведомят премиера Бойко Борисов за намерението си за обединение под формата на Конфедерация. Те се срещнаха с него на 25 юни, в деня, в който протестираха срещу Закона за създаване на автомобилна камара. Тогава Бойко Борисов призова браншът да се обедини и разпореди спорният законопроект да бъде оттеглен. Автобусните превозвачи прекратиха протестите, защото изтеглянето на текстовете беше основното им искане. \r\nТе заявиха, че с предложението си за Конфедерация, не искат да се обединяват с товарните превозвачи. „Навсякъде в Европа няма нищо общо между автобусния и товарния бранш. В момента се опитваме да смесим олио с оцет, което няма как да стане“, коментира Ивайло Константинов. Решението за създаване на Конфедерация е взето на среща на 28 юни, на която са били поканени и БАСАТ и Съюза на международните превозвачи. Те обаче не са присъствали и още стоят зад искането си браншът да се обедини със закон. Председателят на Браншовия съюз за стопанска инициатива в транспорта Магдалена Милтенова посочи, че на транспортния бранш е необходима регламентация на представителността чрез действащите сега закони, не чрез създаването на нов закон. „Къде остава принципът на доброволното сдружаване, когато създадем закон? Къде остават принципите на ЕС, за социалния диалог?“, попита тя. Магдалена Милтенова заяви, че автобусните превозвачи не искат да контролират бранша, а да работят достойно и по правилата. \r\nНа 4 юли Съюзът на международните превозвачи и Българската асоциация на сдруженията на автомобилните превозвачи ще протестират в подкрепа на Закона за автомобилна камара. Протестът е с насрочено начало в 11.00 часа, като не предвижда затваряне на пътища и блокиране на движението. По повод протеста Ивайло Константинов посочи: „Много държа да има протест, да видя колко фирми ще излязат. Говоря колко фирми ще излязат, а не колко автобуса или камиона. Тогава ще се преброим“. „Ако колегите ще протестират против това, че няма да ги правим богати със закон, а трябва да работят, за да забогатеят, моите уважения към тях, но да се потрудят“, коментира Магдалена Милтенова. Автобусните превозвачи се обявиха и против Мобилния пакет 2, който според тях ще доведе до сериозни финансови щети за държавата. Те уточниха, че в категоричната позиция против имат пълно единомислие с министъра на транспорта и с евродепутатите.  \r\nБиляна ИВАНОВА", "date": "2018.07.03", "title": "Автобусните превозвачи предлагат Конфедерация да обединява пътническия транспортен бранш (ОБЗОР)"}
{"url": "http://www.focus-news.net/news/2018/07/03/2541001/emsc-zemetresenie-s-magnitud-35-po-skalata-na-rihter-e-registrirano-v-zapadna-turtsiya.html", "text": "Земетресение с магнитуд 3.5 по скалата на Рихтер е регистрирано в западната част на Турция, показва справка на интернет страницата на   Европейския средиземноморски сеизмологичен център (EMSC) . \r\nЗеметресението е регистрирано в 02:25 часа на дълбочина от 2 км. Епицентърът е на 4 км от град Мугла и на 168 км от град Измир. \r\nНяма данни за жертви и материални щети.  Йонислав Дочев", "date": "2018.07.03", "title": "EMSC: Земетресение с магнитуд 3.5 по скалата на Рихтер е регистрирано в Западна Турция"}
{"url": "http://www.focus-news.net/news/2018/07/03/2541003/the-daily-express-sasht-sa-napravili-testove-na-yadreni-bombi-kato-chast-ot-plan-nasochen-kam-zasilvane-na-gotovnostta-za-voyna-s-kitay-i-rusiya.html", "text": "САЩ са завършили успешно летателен тест за квалификация на своя ядрена бомба Б61 – 12, като част от амбициозен проект на стойност 1.2 трилиона долара, одобрен от президента на САЩ Доналд Тръмп, за да се бори с опасността от „ревизионистични сили“ като Китай и Русия, пише британският всекидневник  The Daily Express . \r\nВоенновъздушните сили, заедно с Националната администрация по ядрена сигурност към министерството на енергетиката, са провели опити в началото на юни в Невада, според прессъобщение, публикувано в петък. \r\nБомбените опити са част от „Програма за удължаване на живота на Б61 – 12“, която е насочена към „подновяване, повторна употреба или замяна на всички ядрени и неядрени компоненти на бомбите“, както и удължаването на живота им с поне още 20 години. \r\nВ „Преглед на ядреното състояние“, публикуван през януари от министерството на отбраната, Пентагонът подчертава нуждата от модернизиране на ядрената си триада, заради заплахите идващите от ревизионистични сили като Китай и Русия. \r\nВ него се казва: „Русия и Китай преследват асиметрични начини и средства за контриране на американските конвенционални възможности, по този начин увеличавайки риска от погрешна сметка и от потенциала за военна конфронтация със САЩ, своите съюзници и партньори. \r\n„Русия демонстрира готовността си да използва сила за промяна на картата на Европа и налагане на волята си над своите съседи, подкрепени от косвени и преки ядрени заплахи“, се казва още в прегледа. \r\nОсвен разполагането на бомби Б61 – 12 върху модерни бомбардировачи като Б-2А „Spirit“, САЩ планират да направят бомбите съвместими с петото поколение изтребители Ф-35 „Lightining“. \r\nСлед като бомбата е в завършен вид, Пентагонът планира да я разположи във военните си бази в Германия, Италия, Белгия, Холандия и Турция. \r\nПредишният президент Барак Обама оторизира програмата за ядрена модернизация, докато все още беше в офиса си. \r\nНастоящият президент Доналд Тръмп ревизира програмата, превръщайки я в амбициозен 30-годишен проект, който ще коства поне 1.2 трилиона долара, за да бъде завършен. \r\nОколо 800 милиарда долара ще бъдат изразходени върху поддръжката на тактическите ядрени сили, докато около 400 милиарда ще бъдат изразходени върху тяхната модернизация. \r\nПоследният тест в Невада е бил третият в серия, която ще бъде завършена за периода на следващите три години.Три успешни опита са били извършени през 2015 година. \r\nБригаден генерал Майкъл Лутън, главен-асистент заместник-администратор за военно кандидатстване към Националната администрация по ядрена сигурност, заяви: „Тези летателни опити за квалификация демонстрират, че дизайнът на бомбите Б61 – 12 отговаря на системните изисквания и илюстрира продължителният прогрес на удължителната програма „Б61 12“, която да отговори на изискванията за национална сигурност.“ \r\nЯдрената бомба Б61, разположена от бази на Веонновъздушните сили на САЩ и тези на НАТО, е в служба от близо 50 години, „правейки я най-старото и най-гъвкавото оръжие в резерва“.  Йонислав Дочев", "date": "2018.07.03", "title": "The Daily Express: САЩ са направили тестове на ядрени бомби, като част от план, насочен към засилване на готовността за война с Китай и Русия"}
{"url": "http://www.focus-news.net/news/2018/07/03/2541000/the-guardian-donald-tramp-zashtiti-mitata-si-vapreki-priznatsite-za-problemi-v-globalnite-pazari.html", "text": "Президентът на САЩ Доналд Тръмп защити спорните си позиции върху митата и търговията, дори след като глобалните пазари бяха разтресени от разочароващо начало на второто полугодие, пише британският вестник  The Guardian . \r\nПо време на среща с министър-председателя на Холандия Марк Рюте в Овалния офис в понеделник, Тръмп обсъждаше как Световната търговска организация се е държала зле със САЩ: „Надявам се да променят способите си. Те се държат с нас много зле от много, много години и затова сме в голяма загуба със Световната търговска организация. Засега не планираме нищо, но ако те не се отнасят с нас по подходящ начин, ще предприемем нещо“. \r\nПо време на срещата, американският президент заяви, че преговарящите са „много близо до това да сключат много добри търговски сделки – справедливи търговски сделки. Не искам да казвам добри, искам да кажа справедливи – справедливи търговски сделки за нашите данъкоплатци и за нашите работници, както и за нашите фермери“. \r\nКоментарите на Тръмп идват, след като признаците показват, че политиката на администрацията му върху световната търговия, започва да се отразява. \r\nОт „Голдман Сакс“ предупредиха, че второто полугодие на 2018 година ще бъде тежко за инвеститорите, докато се борят с нарастващите мита и лихвени проценти. Най-скорошното изследване върху американските заводи от „IHS Markit“ разкрива, че митата повишават разходите за американските производители и засилват забавянето на икономиката за членките на Еврозоната. \r\nБанката „Джей Пи Морган“ също предупреди, че една пълна търговска война би отворила дупка в глобалния икономически растеж, заради намален търговски обем, прекъсвания във веригите за доставки и изгубена увереност. \r\nНякои последствия вече се чувстват. Най-големият производител на гвоздеи в САЩ, „Mid-Continent Nail“, е освободил 60 служители и заяви, че може да фалира до края на лятото. \r\nПредупрежденията за забавяне на икономическия растеж идват, докато в същото време представители на администрацията, както и самият президент, продължават да налагат това като единствената си публична политическа позиция. В неделя Доналд Тръмп отхвърли засилващия се натиск от бизнеси и световни лидери да оттегли митата и таксите си преди ноември. \r\n„Европейският съюз е лош колкото Китай, само по-малък“, заяви Тръмп по отношение на „ситуацията с автомобилите“.  Йонислав Дочев", "date": "2018.07.03", "title": "The Guardian: Доналд Тръмп защити митата си, въпреки признаците за проблеми в глобалните пазари"}
{"url": "http://www.focus-news.net/news/2018/07/03/2540992/reuters-kanadskite-mita-ne-pomagat-na-kanada-a-edinstveno-vredyat-na-amerikanskite-rabotnitsi-zayaviha-ot-beliya-dom.html", "text": "От Белия дом в понеделник коментираха решението на Канада да наложи мита върху американски стоки на стойност 16.6 милиарда канадски долара в отговор на американските мита върху вноса на канадска стомана и алуминий, заявявайки, че това няма да помогне на икономиката ѝ, предава  Reuters . \r\n„Изострянето на митата срещу САЩ не помага на Канада. Това вреди единствено на американските работници“, заяви говорителката на Белия дом Сара Сандърс по време на медиен брифинг. \r\nНа 30 юни премиерът на Канада Джъстин Трюдо проведе телефонен разговор с американския президент Доналд Тръмп, по време на който го е уведомил за намерението си да наложи ответни санкции върху вноса на американски стоки.  Йонислав Дочев", "date": "2018.07.03", "title": "Reuters: Канадските мита не помагат на Канада, а единствено вредят на американските работници, заявиха от Белия дом"}
{"url": "http://www.focus-news.net/news/2018/07/03/2540999/sputnik-kmetat-na-meksikanskiya-grad-tekalitlan-e-ubit-edin-den-sled-izborite-za-prezident-v-stranata.html", "text": "Кметът на Текалитлан, намиращ се в мексиканския щат Халиско, е бил убит в сутринта на понеделник, само ден след президентските избори в страната, заявиха от държавната прокуратура, предава  Sputnik . \r\nСпоред прокуратурата, Виктор Диас Контрерас е бил застрелян в автомобила си от неизвестни нападатели. Една жена, която също се е намирала в автомобила, е ранена и е била закарана в болницата. \r\nВ неделя, Мексико проведе генерални президентски избори, докато някои райони също проведоха местни избори. \r\nИзбирателните кампании на местно ниво бяха маркирани от огромно ниво на насилие, а двама политици са били убити само в изборния ден. \r\nМалко преди изборите беше съобщено, че за целия период на предизборната кампания в Мексико, 133 политици са били убити в страната. Те са основна мишена на местните силови наркокартели.  Йонислав Дочев", "date": "2018.07.03", "title": "Sputnik: Кметът на мексиканския град Текалитлан е убит един ден след изборите за президент в страната"}
{"url": "http://www.focus-news.net/news/2018/07/03/2541007/razbita-e-prestapna-grupa-podgotvyala-napadeniya-nad-politsai-i-magistrati-obzor.html", "text": "13 лица са привлечени като обвиняеми за участие в организирана престъпна група, планирала убийства и побои на полицаи и магистрати. 10 от тях вече са в ареста, а 4-ма други все още се издирват. Това съобщи ръководителят на Специализираната прокуратура Иван Гешев на брифинг в Съдебната палата, на който бяха дадени подробности за залавянето на групата. Гешев разясни, че в нея са участвали емблематични за криминалния контингент на София лица, занимаващи се основно с разпространение на наркотични вещества и агресивно разширяване на дилърската мрежа на териториите, в които продават. Според събраните доказателства членове на групата са принуждавали лица, включително непълнолетни и малолетни, да продават наркотици за тях. Същевременно са съставили и списък със служители на МВР и на Специализираната прокуратура, спрямо които са планирали нападения и дори убийства, заради работата им върху досъдебни производства, по които обвиняеми са били и членове на групата. Прокурор Гешев отказа да съобщи кои са били набелязаните от групата лица, но поясни, че става въпрос за двама прокурори от Специализираната прокуратура и няколко полицаи от отдел „Убийства“ на ГД „Национална полиция“ и оперативните служби на СДВР. По думите му един от служителите на СДВР дори е и бил проследяван от групата, за да се запознаят с навиците му. Той потвърди, че едно от заловените лица е Иван Йосифов, син на Йоско Костинбродския. Иван Гешев коментира, че колкото по-добре работят служителите в МВР и Прокуратурата, толкова повече нараства рискът за тях и затова е необходимо да се вземат адекватни мерки за охрана на съдебните сгради и магистратите. \r\nДиректорът на Главна дирекция „Борба с организираната престъпност“ Ивайло Спиридонов обясни, че въпросната група е в полезрението на службите за сигурност от средата на миналата година и е една от тези, които влияе на оперативната обстановка на територията на цялата страна. По думите му задържането на основното звено на групата се е случило на връх Шипка, след като от няколко месеца службите са я следили и са получавали информация за предстоящите й действия.  \r\nГлавният секретар на МВР главен комисар Младен Маринов отбеляза от своя страна, че за залавянето й са били положени много усилия и денонощен труд. Претърсените адреси са над 100. По думите на Маринов службите са свършили добра работа и ще продължават в тази насока. Той увери, че няма да бъдат допуснати насилствени действия срещу служители на Прокуратурата и МВР, които съвестно си вършат работата.  \r\nВесела АЛЕКСАНДРОВА", "date": "2018.07.03", "title": "Разбита е престъпна група, подготвяла нападения над полицаи и магистрати (ОБЗОР)"}
{"url": "http://www.focus-news.net/news/2018/07/03/2541008/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Престъпността в Западна Европа постепенно променя своето лице, привички и традиции. Престъпленията стават все по-жестоки, а в редица случаи – откровено екзотични и характерни по-скоро за страни от „третия свят“. Вече е невъзможно тези тенденции да бъдат скрит – те стремително и радикално променят целият цивилизационен облик на Европейския съюз, пише електронното издание на авторитетния руски вестник  „Взгляд“  в материал, представен без редакторска намеса. \r\nСлед няколко години упорито мълчание, германските власти все пак признаха, че нашествието на мигрантите доведе до взривно нарастване на насилието. Ежегодно броят на престъпленията, извършвани от вчерашни бежанци на територията на ФРГ, нараства с по повече от 50%. Ръководителят на криминалната полиция в Бавария даже призна пред журналистите, че мигрантите са отговорни за една десета от всички престъпления в страната, независимо, че техният дял от населението не е по-голям от 2%. \r\nМалко преди това и властите във Великобритания публикуваха печална статистика, според която броят на убийствата нараства вече няколко години подред. През първото тримесечие на тази година Лондон даже задмина Ню Йорк по този показател, което не се е случвало след Втората световна война. Това е най-многонационалният град в страната и ръстът на насилствените престъпления в него също има явен етнически характер. \r\nНо нещата не опират само до числата. Етническите малцинства, които постепенно окупират Европа, донесоха със себе си специфични и пределно жестоки методи на разправа. Малко по малко те станаха неразделна част от местните престъпни групировки. Мултикултурализъм в действие – мигрантите научиха местните бандити как да душегубстват правилно. \r\nНай-новата мода в европейската престъпност станаха нападенията с ножове и киселина. Те започнаха да се разпространяват в континента първоначално от Англия, която авторите на сериала „Шерлок“ самокритично назоваха „ястието на Петри в съвременния свят“. \r\nАтаките с нож бяха въведени в модата от африканските банди, контролиращи контрабандата на кокаин. Първо, те решаваха по този начин териториалните и имуществените си спорове, но с течение на времето тази тактика бе възприета от грабителите и наркоманите, опитващите се да си осигурят пари за следващата доза. Особено популярни разправите с нож станаха сред чернокожите младежи. Само за първите четири месеца през тази година в Лондон се случиха 1296 нападения с нож, в резултат от които загинаха минимум 46 души. Това е с 50% повече от миналата година. Огромното мнозинство от жертвите и убийците са чернокожи, като правило, по-млади от 20 години. \r\nИзключително лесно е да се купи нож, както и да се оправдае присъствието му във вещите при обиск. Затова вълната от нападения с ножове премина по цяла Европа. Но, колкото и да е странно, подобни нападения не влошаваха националната статистика: там, където наръгванията се случваха с очевиден мотив от омраза към местните жители, властите вписваха престъпника като психически болен, а за квалификацията на тези престъпления като терористичен акт дори не ставаше дума. При това общественото недоволство се гасеше още в зародиш. \r\nНапример, през 2015 година в Швеция мигрант от Еритрея посред бял ден закла местна жителка и нейния син в магазин IKEA. Убиецът взе ножа директно от щандовете в магазина. В съда защитата обясни неговите действия с разочарованието от това, че му е било отказано убежище в Швеция.  \r\nПрез 2016 година в Германия се случи цяла серия от нападения с нож. През март т.г. сирийски младежи нападнаха жена в градчето Бургведел в Долна Саксония. В същия ден 16-годишно момче от Сирия намушка свой връстник в Бохум. Един ден преди това афганец рани с нож трима души във Висбаден. Началото на май човек, крещейки нещо на арабски, уби един и рани трима души на гара Графинг, в близост до Мюнхен. В края на май бежанец от Еритрея устрои аналогична акция на станцията в град Фленсбург – един труп и трима ранени. Повечето от нападателите бяха признати за психически неуравновесени. \r\n„Ножовете са все по-дълги, а нападателите все по-млади“, констатира във „Фейсбук“ Алис Вайдел, един от лидерите на „Алтернатива за Германия“. „Броят на нападенията от страна на бежанци постоянно расте. Призовавам вътрешния министър Хорст Зеехофер да задържи и депортира от страната всички заподозрени“. \r\nНо Зеехофер трудно ще изпълни молбата й. След като той въстана открито против мигрантската политика на Меркел, възкликвайки „Повече не мога да работя с тази жена!“ – немските медии му устроиха обструкция. Не е изключено скоро той да бъде принуден да си тръгне „по собствено желание“, вярно, в крайна сметка това може да струва поста на самата Меркел. \r\nОще една страшна „мода“ са нападенията с киселина. Тя пристигна в Англия от Южна Азия. В Индия, Бангладеш и Пакистан е прието така да се наказват жените, чието поведение се смята от мъжете им или техните семейства за твърде лекомислено. Често нападат по този начин и хубави момичета – за да ги обезобразят за цял живот. \r\nПо-рано пакистанските банди във Великобритания се разправяха така с дилърите на дрога и скрилите поръчка проститутки. Но през последните години нападенията с киселина се превърнаха в масово явление и надминаха всички рекорди по популярност в Лондон. По този начин мъстят за измяна, за невърнати дългове, за ПТП или просто изразяват своето раздразнение. \r\nПреди година, точно на Великден, Артър Колинс заля с киселина повече от 20 души в лондонската дискотека Mangle. Жертвите му бяха основно млади и красиви момичета, някои от които ослепяха с едното око, а други бяха обезобразени за цял живот. \r\nКолинс е нормално бяло момче. Заработвал с продажбата на дрога. Съжителствал с актриса, снимала се в популярен телевизионен сериал. В клуба те са празнували това, че тя е забременяла от него. В съда Колинс е казал, че е залял хората с киселина по погрешка, но следователите успяват да докажат, че той я е купил по-рано и я е криел в своя автомобил. \r\nДа се купи подобно почистващо средство всъщност е възможно във всеки магазин за битови стоки за една лира и то не се отнася към оръжията. Затова и киселината се ползва с такава популярност сред лондонските престъпници и хората с психически отклонения. \r\nАко през 2012 година в Лондон са извършени 228 нападения с киселина , то през 2017 година те вече са от порядъка на 800. Чудовищните белези и обгаряния, оставащи за цял живот, са следи от мъст или ревност. Но още по-плашещи изглеждат немотивираните атаки с киселина срещу невинни минувачи. \r\nРазследването на тези случаи на практика е невъзможно. Пострадалите се гърчат от болка, губят зрение и не могат да опишат нападателя. Те не знаят и причините за атаките, но в редица случаи това навярно е расова ненавист. Една седмица преди престъплението в Mangle, някой нападна с киселина двойа китайци, излезли да се разходят в центъра на Лондон със своето двегодишно дете в количка. Пострадалите така и не разбират защо се е случило това. Жената и детето са излекувани, но бащата остава обезобразен за цял живот. \r\nДнес Лондон е сред градовете световни лидери по брой нападения с киселина. Но, както и в случая с нападенията с нож, страшната традиция премина и в континентална Европа. Цялата зима на 2017 година Берлин бе тероризиран от някакъв човек на колело, който заливаше с киселина млади жени. Знае се за 6 негови жертви. Престъпникът все още не е открит. Но немските психолози вече обявиха, че той има „сериозни проблеми“. \r\nИнтернационалните мегаполиси на Запада пред очите ни се превръщат в подобия на градове от третия свят. Проблемите, с които развиващите се страни все още водят борба, разцъфват в тези обители на глобализма с пищни цветове – под строгия надзор на правозащитниците и либералите. Престъпленията, които по-рано не можеше да си представиш в най-богатите европейски страни, радикално променят моралния климат на стара Европа. \r\nОтделна глава в етническата криминалистика са престъпленията против жени. Скандалните нападения в Кьолн и други германски градове, изнасилванията и убийствата, сексистките изблици – за това се налага да пишат даже и свръхтолерантните европейски журналисти. \r\nВ Париж и Малмьо има цели райони, където сама жена не би рискувала да седне на кафе, а да не говорим за сутрешен джогинг в парка. Сега много предпочитат да носят джинси вместо минижуп, за да избегнат инциденти. Статистиката за изнасилванията демонстрира, че Швеция, например, вече е на едно ниво с африканските страни. \r\nВсичко това променя начина на живот на европейците, постепенно измествайки го към нормите на шариата. А ако някой пробва да се съпротивлява, в ход влизат най-жестоките престъпления, които внесе политиката на глобализма в Стария Свят. \r\n***  Ако Великобритания не се откаже от съкращенията си на бюджета за военната сферата, тя рискува да загуби статута си на световна военна сила, а с него – и положението си в Белия дом. Такова предупреждение към властите на кралството е направил министърът на отбраната на САЩ Джеймс Матис, коментирайки готовността на британците да отразяват предизвикателствата възникващи пред Запада, пише руският вестник  „Независимая газета“ . \r\nТревогата си за бъдещето на британската военна сила Матис е изразил в писмо, адресирано към министъра на отбраната на Великобритания Гавин Уилямсон. Официалният текст на писмото не е публикувано, но съдържанието му е изтекло в медиите. На страниците на документа американският военен министър е изразил съмнението си относно стабилността на позицията на Великобритания като световна военна сила. \r\n„Обезпокоен съм, че вашата способност да допринесете в изграждането на военен фундамент, обезпечаващ нашия дипломатически успех, се оказва под въпрос“, пише Матис. \r\nТой е обърнал внимание и на стремителния характер, който са придобили промените в международен контекст, както и на необходимостта на съюзниците да подходят в решаването на новите предизвикателства „от позицията на силата“. \r\n„Не е моя работа да посочвам за какви нужди вие трябва да харчите своите бюджетни средства. Но бих се надявал, че в скоро време Обединеното кралство ще може да сподели с нас ясни и устойчиви финансови точки предвид проекта (за развиване на военната мощ), за да можем да обсъдим бъдещите планове и тяхната реализация“, се казва в писмото до Уилямсон. \r\n„Такава нация като британската, имаща глобални амбиции, е длъжна да има по-високо ниво на военни разходи, от страни, преследващи само регионални интереси“, допълва Матис. \r\nПисмото на Джеймс Матис е тревожен знак за британското правителство, което се бори за икономисване на бюджетни средства в контекста на растящите разходи за здравеопазване и вероятните разходи, свързани с Брекзит. \r\nАмериканският министър подчертава, че Вашингтон не представя извънредни искания пред Великобритания, а единствено ги моли да се придържат към своите партньори. „Като глобални играчи, Франция и САЩ стигнаха до заключението, че сега е моментът за значително увеличение на нашите инвестиции в отбрана“, пояснява той в писмото си. \r\n***  Вицепредседателят на Върховната Рада Ирина Геращенко състави списък от 23-ма граждани на Русия, които Киев има готовност да размени за украинци, намиращи се в руски затвори, съобщава руският вестник  \"Коммерсант\" . \r\nОчакванията на Киев са, че наказания в затвори на територията на Руската федерация са точно толкова, колкото са включени в изготвения списък, въпреки че украинските власти не са направили цялостна проверка. Ако размяната бъде осъществена, то тя ще бъде най-мащабната, договорена между Москва и Киев от 2014-та година насам. Адвокатът на няколко от руснаците в списъка Валентин Рибин предупреди обаче, че въпросът не опира единствено до \"желанията на Киев\". \r\nЗа руснаците Киев се надява Москва да върне в страната украински затворници. Имената на някои от руснаците, които фигурират в списъка на Геращенко, вече бяха разпространени в някои медии. Сред тях е Виктор Агеев, задържан на територията на Луганската област и осъден за създаване на терористична групировка. Самият той обаче се определя като ефрейтор от руската армия, докато от Министерството на отбраната на Руската федерация се отрекоха от него, като заявиха, че той е в запас. Двама други руснаци от списъка са Александър Баранов от Крим и Максим Одинцов, които съдът в Украйна обвини в държавна измяна и дезертьорство. Преминавайки в руската армия, двамата - според Киев, \"не са изпълнили заповед за преместване на ново място на служба\". Лариса Чубаров, осъден на 10 г. затвор, украинските медии определиха като \"палач, разстрелял собственоръчно украинци\".  \r\nСрещу 23-мата руски граждани Киев настоява Москва да предаде само шестима украинци. Това са режисьорът Олег Сенцов, обвинен в планирането на терористичен атентат в Крим, анархистът Александър Колченко, журналистът Роман Сущенко, осъден в Русия на 12 г. затвор за шпионаж, Павел Гриб - син на украинския граничар Игор Гриб, проукраинският активист от Крим Владимир Балух и заподозреният за опит за извършване на диверсия Евгений Панов. Последният, по данни на Москва, през 2016 г. е участвал в убийството на представител на Федераланата служба за сигурност и двама руски военни. Престъплението е извършено на границата на Крим и терирорията, контролирана от Киев. \r\nАко размяната се осъществи, тя ще бъде най-мащабната от началото на украинския конфликт, обясняват от редакцията. \r\n***  Президентът на Русия Владимир Путин е подписал двугодишен план за борба с корупцията, в същото време вкарвайки вратичка, с която някои корумпирани чиновници могат да бъдат освободени от отговорност, пише руското електронно издание  The Moscow Times . \r\nДвугодишният национален план дава на правителството срок до края на 2019 година да изработи закони за наказване на корумпирани чиновници. \r\nДепутатите от държавната ДУМА ще бъдат задължени с определянето на това, кои корупционни действия представляват подсъдимо нарушение, както и с разширяването на списъка с незаконно придобити стоки, подлежащи на изземване. От законодателите ще се изисква до 1 ноември да представят проектозаконите си за затягане на антикорупционните правила за федералните и регионалния чиновници, както и за служителите на държавни компании. \r\nЕдин от проектозакона, според антикорупционния план, ще може да освобождава корумпирани чиновници от наказателна отговорност при „форсмажорни обстоятелства“. \r\nОтговорността на правителството в разследването на корупцията в Русия, докато в същото време измерва успеха на антикорупционните усилия, създава конфликт на интереси, според професора по приложни финанси от Европейския университет в Санкт Петербург Максим Буев. \r\n„Дори, ако предположим, че политиците няма съзнателно да се възползват от позицията си, съществуването на вратичка в антикорупционния план, предлага възможност за манипулиране“, пише проф. Буев в своя колонка за вестник „Ведомости“. \r\n***", "date": "2018.07.03", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/07/03/2541009/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министър-председателят на Великобритания Тереза Мей във вторник вечерта отказа да отхвърли варианта за оставане на Великобритания в  единния пазар на Европейския съюз и уреждането на общи митнически тарифи с Брюксел, заобикаляйки опитите на британските депутати да разнищят стратегията ѝ за Брекзит, пише британският вестник  The Times . \r\nВ опитите си да задържи все по-разделените си депутати заедно, британският премиер обеща да сключи споразумение, което ще е добро за бизнеса, докато в същото време не прекрачва червените линии, които си е поставила. Сред остри въпроси, и на моменти враждебни, от собствените си депутати на задните редове в парламента, Мей заобиколи въпроси свързани с митническия съюз, регулациите и преходния период, преди ключовата среща на кабинета за Брекзит в резиденцията на британския премиер Чекърс в четвъртък. \r\nЗапитана от консервативния депутат Сър Бил Кеш дали ще отрече „абсурдните“ информации, че правителството може да обмисли „някаква форма на легално връщане“ в единния пазар, Тереза Май отрече единствено формалното членство в Европейското икономическо пространство (ЕИП). „Оставането в ЕИП не е вярно, защото то, и в частност формата, който Еврипейската комисия предлага, не би отговорило на вота на референдума и гласа на британския народ“, заяви той. Мей не отрече, че правителството ѝ сега се стреми към норвежкия модел на сътрудничество в единния пазар, каквито информации се появиха в медиите. \r\nКогато консервативният депутатът Джейкъб Рийс-Мог запита Тереза Мей дали би потвърдила, че Великобритания ще напусне митническия съюз на ЕС, след края на преходния период и че няма да бъде вързана към същите тарифни ставки върху стоки, като тези определени от ЕС, тя заяви, че Великобритания ще напусне, отказвайки да отговори на втората част от въпроса. \r\nТя също заобиколи въпрос от лейбъристкия депутат Пат МакФадън за това дали е готова да удължи преходния период след Брекзит. Въпреки това, британският премиер настоя в отговорите си на въпроси от проевропейски депутати, че ще сключи споразумение, което да разсее притесненията на бизнеса. \r\nПолучавайки подигравки от някои привърженици на Брекзит, Ники Морган, председател на финансовата комисия в парламента, помоли Тереза Мей да „направи това, което консервативните министър-председатели през вековете са правили“ и да потърси „прагматичен, разумен и гъвкав Брекзит“. Морган заяви, че каквато и сделка да се сключи, тя трябва да защити бизнеса, работните места и икономиката, добавяйки: „В противен случай никой няма да ни благодари за бъркотията, в която ще завършим“. Мей отговори, заявявайки че работи за споразумение за Брекзит, което ще осигури просперитет за икономиката, навлизаща в бъдещето. \r\nБританският премиер беше на изслушване в Долната камара на парламента, за да докладва за резултатите от срещата на върха в Брюксел през изминалата седмица. Въпреки това, тя беше замерена с въпроси за нейните планове и за това как смята да обедини кабинета си зад стратегия, която да бъде основа на преговорите с ЕС. \r\nЛидерът на Лейбъристката партия Джереми Корбин нападна Тереза Мей, заявявайки че нейното становище е било от близо 2 000 думи, но в него почти не са се споменали никакви планове за Брекзит. „Всичко, което министър-председателят казва по отношение на Брекзит е, „Имаме нужда от яснота за бъдещите ни отношения“. Да, имаме: чакаме от близо две години за яснота от това правителство“, гласяха критиките на Корбин. \r\n***  Президентът на САЩ Доналд Тръмп защити спорните си позиции върху митата и търговията, дори след като глобалните пазари бяха разтресени от разочароващо начало на второто полугодие, пише британският вестник  The Guardian . \r\nПо време на среща с министър-председателя на Холандия Марк Рюте в Овалния офис в понеделник, Тръмп обсъждаше как Световната търговска организация се е държала зле със САЩ: „Надявам се да променят способите си. Те се държат с нас много зле от много, много години и затова сме в голяма загуба със Световната търговска организация. Засега не планираме нищо, но ако те не се отнасят с нас по подходящ начин, ще предприемем нещо“. \r\nПо време на срещата, американският президент заяви, че преговарящите са „много близо до това да сключат много добри търговски сделки – справедливи търговски сделки. Не искам да казвам добри, искам да кажа справедливи – справедливи търговски сделки за нашите данъкоплатци и за нашите работници, както и за нашите фермери“. \r\nКоментарите на Тръмп идват, след като признаците показват, че политиката на администрацията му върху световната търговия, започва да се отразява. \r\nОт „Голдман Сакс“ предупредиха, че второто полугодие на 2018 година ще бъде тежко за инвеститорите, докато се борят с нарастващите мита и лихвени проценти. Най-скорошното изследване върху американските заводи от „IHS Markit“ разкрива, че митата повишават разходите за американските производители и засилват забавянето на икономиката за членките на Еврозоната. \r\nБанката „Джей Пи Морган“ също предупреди, че една пълна търговска война би отворила дупка в глобалния икономически растеж, заради намален търговски обем, прекъсвания във веригите за доставки и изгубена увереност. \r\nНякои последствия вече се чувстват. Най-големият производител на гвоздеи в САЩ, „Mid-Continent Nail“, е освободил 60 служители и заяви, че може да фалира до края на лятото. \r\nПредупрежденията за забавяне на икономическия растеж идват, докато в същото време представители на администрацията, както и самият президент, продължават да налагат това като единствената си публична политическа позиция. В неделя Доналд Тръмп отхвърли засилващия се натиск от бизнеси и световни лидери да оттегли митата и таксите си преди ноември. \r\n„Европейският съюз е лош колкото Китай, само по-малък“, заяви Тръмп по отношение на „ситуацията с автомобилите“. \r\n***  САЩ са завършили успешно летателен тест за квалификация на своя ядрена бомба Б61 – 12, като част от амбициозен проект на стойност 1.2 трилиона долара, одобрен от президента на САЩ Доналд Тръмп, за да се бори с опасността от „ревизионистични сили“ като Китай и Русия, пише британският всекидневник  The Daily Express . \r\nВоенновъздушните сили, заедно с Националната администрация по ядрена сигурност към министерството на енергетиката, са провели опити в началото на юни в Невада, според прессъобщение, публикувано в петък. \r\nБомбените опити са част от „Програма за удължаване на живота на Б61 – 12“, която е насочена към „подновяване, повторна употреба или замяна на всички ядрени и неядрени компоненти на бомбите“, както и удължаването на живота им с поне още 20 години. \r\nВ „Преглед на ядреното състояние“, публикуван през януари от министерството на отбраната, Пентагонът подчертава нуждата от модернизиране на ядрената си триада, заради заплахите идващите от ревизионистични сили като Китай и Русия. \r\nВ него се казва: „Русия и Китай преследват асиметрични начини и средства за контриране на американските конвенционални възможности, по този начин увеличавайки риска от погрешна сметка и от потенциала за военна конфронтация със САЩ, своите съюзници и партньори. \r\n„Русия демонстрира готовността си да използва сила за промяна на картата на Европа и налагане на волята си над своите съседи, подкрепени от косвени и преки ядрени заплахи“, се казва още в прегледа. \r\nОсвен разполагането на бомби Б61 – 12 върху модерни бомбардировачи като Б-2А „Spirit“, САЩ планират да направят бомбите съвместими с петото поколение изтребители Ф-35 „Lightining“. \r\nСлед като бомбата е в завършен вид, Пентагонът планира да я разположи във военните си бази в Германия, Италия, Белгия, Холандия и Турция. \r\nПредишният президент Барак Обама оторизира програмата за ядрена модернизация, докато все още беше в офиса си. \r\nНастоящият президент Доналд Тръмп ревизира програмата, превръщайки я в амбициозен 30-годишен проект, който ще коства поне 1.2 трилиона долара, за да бъде завършен. \r\nОколо 800 милиарда долара ще бъдат изразходени върху поддръжката на тактическите ядрени сили, докато около 400 милиарда ще бъдат изразходени върху тяхната модернизация. \r\nПоследният тест в Невада е бил третият в серия, която ще бъде завършена за периода на следващите три години.Три успешни опита са били извършени през 2015 година. \r\nБригаден генерал Майкъл Лутън, главен-асистент заместник-администратор за военно кандидатстване към Националната администрация по ядрена сигурност, заяви: „Тези летателни опити за квалификация демонстрират, че дизайнът на бомбите Б61 – 12 отговаря на системните изисквания и илюстрира продължителният прогрес на удължителната програма „Б61 12“, която да отговори на изискванията за национална сигурност.“ \r\nЯдрената бомба Б61, разположена от бази на Веонновъздушните сили на САЩ и тези на НАТО, е в служба от близо 50 години, „правейки я най-старото и най-гъвкавото оръжие в резерва“. \r\n***  Новоизбраният президент на Мексико Андрес Мануел Лопес Обрадор обеща да търси приятелство с президента на САЩ Доналд Тръмп, пише британският вестник  London Evening Standard . \r\nТръмп заяви, че по време на половинчасов телефонен разговор двамата лидери са обсъдили теми включващи граничната сигурност, търговията и Северноамериканското споразумение за свободна търговия (НАФТА). \r\n„Мисля, че отношенията ни ще са много добри“, заяви американският президент. \r\nВ интервю за новинарската мрежа „Televisa“ Лопес Обрадор не разкри подробности върху това как би изглеждало „разбирателството“ с администрацията на Тръмп. \r\n„Съзнаваме нуждата от поддържане на добри отношения със САЩ. Имаме граница от повече от 3 000 километра. Повече от 12 милиона мексиканци живеят в САЩ. Те са нашият основен икономически и търговски партньор“, заяви той. \r\n„Няма да воюваме с тях. Винаги ще търсим сключването на споразумение. Ще протегнем нашата искрена ръка, за да потърсим приятелско отношение, повтарям, на сътрудничество със САЩ“, поясни Лопес Обрадор. \r\nМеждувременно, членове на политическия и бизнес елит, които яростно се противопоставяха на кандидатурата на Мануел Лопес Обрадор, обещаха да подкрепят президентството му като лоялна опозиция. \r\nС почти три-четвърти от преброените гласове, Лопес Обрадор събира приблизително 53 процента от гласовете – най-много от всеки президентски кандидат от 1982 година насам. \r\n***", "date": "2018.07.03", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/07/03/2541010/sport-viktoriya-tomova-s-istoricheska-pobeda-na-uimbaldan.html", "text": "Виктория Томова постигна историческа първа победа на турнир от Големия шлем и си осигури мач с американката Серина Уилямс на „Уимбълдън“ в сряда. Първата ракета на България надви чехкинята Тереза Смиткова със 7:6(3), 6:1 за 1 час и 23 минути игра в първия кръг на най-престижната тенис надпревара. \r\nЗа Томова това е първа победа в основна схема на турнир от Големия шлем. Следващият мач на Томова ще бъде в сряда, по всяка вероятност на централния корт на Ол ингланд клъб. Томова дебютира в основна схема в Шлема в Австралия по-рано през годината.", "date": "2018.07.03", "title": "Спорт: Виктория Томова с историческа победа на Уимбълдън"}
{"url": "http://www.focus-news.net/news/2018/07/03/2541004/gazeta-express-kosovo-ima-po-dobri-otnosheniya-s-kitay-otkolkoto-s-bosna-i-hertsegovina-smyata-premierat-na-stranata.html", "text": "„Да си мислим, че без признаването на независимостта на Косово само ние губим, е голяма грешка“, заяви министър-председателят на Косово Рамуш Харадинай в интервю за базирания в Сараево ежедневник „Avaz“, цитиран от  Gazeta Express . \r\nХарадинай отбеляза, че Косово има по-добри отношения с Китай, отколкото със съседна Босна. \r\n„Нашите граждани пътуват до Китай и китайските власти признават нашите паспорти. Те дори си имат свое бюро за връзка в Прищина. И ако останем с този подход, Косово има по-добри отношенията с Китай, който е значително по-далеч от съседна Босна и Херцеговина“, заяви премиерът. Според него не остава много време за Сърбия да признае реалността, че Косово е независима и европейска държава, ориентирана към Европейския съюз и НАТО. Харадинай изрази готовността си да посети Сараево. \r\nБосна и Херцеговина не е признала независимостта на Косово.  Йонислав Дочев", "date": "2018.07.03", "title": "Gazeta Express: Косово има по-добри отношения с Китай, отколкото с Босна и Херцеговина, смята премиерът на страната"}
{"url": "http://www.focus-news.net/news/2018/07/03/2540994/ria-novosti-v-izrael-prieha-zakon-koyto-mozhe-da-lishi-palestinskata-avtonomiya-ot-stotitsi-milioni-dolari.html", "text": "Израелските депутати одобриха закон за намаляване на средствата, превеждани на Палестинската национална администрация (ПНА), със стотици милиони долари, съобщиха от пресслужбата на израелския парламент, предава  РИА Новости . \r\nИзраелските власти оценяват ежегодните разходи на ПНА на 360 милиона долара, което се равнява на 7 процента от бюджета. Те виждат в тези пари причина за продължаващия терор от страна на палестинците, които не използват парите по предназначение. \r\n„Парламентът на пленарно заседание одобри на второ и трето четене законопроекта за замразяване на сумите, които палестинската администрация превежда на терористи от средствата, които получава от израелското правителство“, се казва в съобщението на парламента.  Йонислав Дочев", "date": "2018.07.03", "title": "РИА Новости: В Израел приеха закон, който може да лиши палестинската автономия от стотици милиони долари"}
{"url": "http://www.focus-news.net/news/2018/07/03/2541006/london-evening-standard-noviyat-prezident-na-meksiko-andres-manuel-lopes-obrador-obeshta-da-tarsi-priyatelstvo-s-donald-tramp.html", "text": "Новоизбраният президент на Мексико Андрес Мануел Лопес Обрадор обеща да търси приятелство с президента на САЩ Доналд Тръмп, пише британският вестник  London Evening Standard . \r\nТръмп заяви, че по време на половинчасов телефонен разговор двамата лидери са обсъдили теми включващи граничната сигурност, търговията и Северноамериканското споразумение за свободна търговия (НАФТА). \r\n„Мисля, че отношенията ни ще са много добри“, заяви американският президент. \r\nВ интервю за новинарската мрежа „Televisa“ Лопес Обрадор не разкри подробности върху това как би изглеждало „разбирателството“ с администрацията на Тръмп. \r\n„Съзнаваме нуждата от поддържане на добри отношения със САЩ. Имаме граница от повече от 3 000 километра. Повече от 12 милиона мексиканци живеят в САЩ. Те са нашият основен икономически и търговски партньор“, заяви той. \r\n„Няма да воюваме с тях. Винаги ще търсим сключването на споразумение. Ще протегнем нашата искрена ръка, за да потърсим приятелско отношение, повтарям, на сътрудничество със САЩ“, поясни Лопес Обрадор. \r\nМеждувременно, членове на политическия и бизнес елит, които яростно се противопоставяха на кандидатурата на Мануел Лопес Обрадор, обещаха да подкрепят президентството му като лоялна опозиция. \r\nС почти три-четвърти от преброените гласове, Лопес Обрадор събира приблизително 53 процента от гласовете – най-много от всеки президентски кандидат от 1982 година насам.  Йонислав Дочев", "date": "2018.07.03", "title": "London Evening Standard: Новият президент на Мексико Андрес Мануел Лопес Обрадор обеща да „търси приятелство“ с Доналд Тръмп"}
{"url": "http://www.focus-news.net/news/2018/07/03/2541011/ria-novosti-amerikanski-eksperti-izchisliha-yadreniya-arsenal-na-kitay.html", "text": "Американски експерти изчислиха, че ядреният арсенал на Китай наброява 280 бойни глави, съобщава академичното списание „Bulletin of the Atomic Scientists“, предава  РИА Новости . \r\n„Китай продължава програмата за модернизация на ядреното си въоръжение, започната през 1980 година“, смятат директорът на Проекта за ядрена информация към Федерацията на американските учени Ханс Кристенсен и старши научният сътрудник във Федерацията Робърт Норис. \r\nПо техните изчисления, ядреният арсенал на Китай съдържа 280 бойни глави, 48 от които са базирани в морето балистични ракети. \r\n„В отговор на разгръщането на американската система за противоракетна отбрана в Тихоокеанския регион, Китай на свой ред оборудва своите междуконтинентални балистични ракети с ядрени бойни глави“, отбелязват експертите.  Йонислав Дочев", "date": "2018.07.03", "title": "РИА Новости: Американски експерти изчислиха ядрения арсенал на Китай"}
{"url": "http://www.focus-news.net/news/2018/07/03/2541013/the-washington-post-armiyata-na-sasht-shte-investira-62-miliona-dolara-v-puerto-riko-v-predstoyashtite-nyakolko-godini.html", "text": "Армията на САЩ обяви, че ще инвестира близо 62 милиона долара в Пуерто Рико, за да обнови и разшири инфрастуктурата си в американската островна държава, пише американското електронно издание  The Washington Post . \r\nОфициални представители на армията заявиха в понеделник, че ще инвестират 10 милиона долара за изграждането на операционен център в северозападния пристанище град Агуадиля започвайки следващата година. \r\nБригаден генерал Дъстин Шулц заяви, че другите 52 милиона долара ще бъдат инвестирани в изграждането на тренировъчно съоръжение и нови офиси в укреплението Бучанан близо до столицата Сан Хуан. Строителството се очаква да започне в края на 2019 година. \r\nОт армията допълниха, че всяка година инвестират близо 285 милиона долара в Пуерто Рико и разполагат там с около 5 000 военнослужещи и 200 цивилни служители.  Йонислав Дочев", "date": "2018.07.03", "title": "The Washington Post: Армията на САЩ ще инвестира 62 милиона долара в Пуерто Рико в предстоящите няколко години"}
{"url": "http://www.focus-news.net/news/2018/07/03/2541014/pregled-na-mezhdunarodnite-novini-do-6-chasa-agentsiya-fokus.html", "text": "Посланикът на САЩ в Атина Джефри Пайет приветства подписаните миналата седмица споразумения за построяване на газопровод между България и Гърция, предава гръцката информационна агенция АНА-МПА. \r\n„Важно и добре дошло развитие в светлината на усилията за увеличаване на диверсификацията на източниците и пътищата за доставка на натурален газ на европейския пазар. Това допълва също планирания плаващ терминал за втечнен газ в Александрупулис“, заяви Пайет чрез съобщение в социалната мрежа „Туитър“. \r\nГръцката агенция припомня, че миналата седмица в София бяха подписани споразумения във връзка с построяването на „Интерконектора Гърция – България“ (ИГБ). \r\nОсвен това, продължава АНА-МПА, между ИГБ и ТАП (Трансадриатическия газопровод) беше подписан договор за сътрудничеството и свързване на двата газопровода, а акционерите в компаниите, осъществяващи проектите, излязоха със съвместна декларация, в която потвърждават намерението си да преминат към строителството на инсталациите. \r\nДопълнително, между Българският енергиен холдинг (БЕХ) и Европейската инвестиционна банка (ЕИБ) бе подписан Меморандум за разбирателство относно реализация на проекта за ИГБ. Документът предвижда отпускането на преференциален кредит за финансиране на строителството с използване на държавни гаранции от страна на България (очаква се около 110 милиона евро) и е важна стъпка към реализацията на проекта. \r\n***  След среща, продължила по-малко от час, председателят на Християнсоциалния съюз (ХСС) и федерален министър на вътрешните работи на Германия Хорст Зеехофер и Ангела Меркел, канцлер на ФРГ и лидер на Християндемократическия съюз (ХДС) постигнаха пробив в преговорите за промяна на бежанската политика. \r\n\"Споразумяхме се\", бе краткият коментар на Зеехофер след срещата в Берлин с германския канцлер.  \r\nКъм настоящия момент параметрите на постигнатата сделка все още са неясни, но вече се разбра, че лидерите на двете сестрински партии са се договорили за създаването на транзитни центрове на германско-австрийската граница. В тях ще бъдат настанявани мигрантите, които вече са регистрирани в други държави от Европейския съюз. Така те няма да бъдат връщани обратно в страните, където са били приети първоначално, но и няма да бъдат допускани във вътрешността на Германия. От тези центрове мигрантите все пак ще бъдат изпращани обратно в страните от Общността, в които са регистрирани. \r\n***  Санкциите срещу Русия ще останат в сила, докато Кримският полуостров не стане отново украински, заявиха от Белия дом в понеделник. \r\n„Не признаваме опита на Русия да анексира Крим. Санкциите срещу Русия ще останат в сила, докато тя не върне полуострова на Украйна“, заяви говорителят на Белия дом Сара Сандърс пред журналисти. \r\nПо-рано в понеделник говорителят на Кремъл Дмитрий Песков обяви, че разговори за Крим не са включени в дневния ред на срещата между президентите Доналд Тръмп и Владимир Путин. \r\n***  Държавният секретар на САЩ Майк Помпео ще замине за Северна Корея на 5 юли, съобщиха от Белия дом в понеделник. \r\n„За да продължи с важната задача на ядреното разоръжаване на Корейския полуостров, държавният секретар (на САЩ) Майк Помпео ще замине за Северна Корея на 5 юли, за да се срещне със севернокорейския лидер и неговия екип“, заяви говорителят на Белия дом Сара Сандърс. \r\nТова ще бъде третото посещение на Помпео в страната. Първите две бяха през април и май месец тази година. \r\nОт Белия дом подчертаха, че продължават да постигат прогрес по въпроса с ядреното разоръжаване на Северна Корея. \r\n***  Посланикът на САЩ в Сърбия Кайл Скот заяви, че диалогът Белград – Прищина трябва да влезе в интензивна фаза. Той изрази надежда, че може да се стигне до компромис до края на годината. \r\nВ интервю пред РТС дипломатът каза, че е наясно, че нито Белград, нито Прищина ще получат всичко, което искат, но двете страни трябва да стигнат до компромис. \r\n„Важен е този диалог, който се води от Европейския съюз. Мисля, че трябва да се премине към по-интензивна фаза и се надявам, че ще се постигне компромис, може би тази година“, заяви Скот. \r\n***  Федералното бюро за разследване (ФБР) е арестувало мъж, планирал да взриви бомба в хода на тържествата по случай 4 юли в центъра на Кливланд, съобщиха от ФБР в понеделник. \r\nДеметрий Натанаел Питс е задържан в неделя, след като се е срещнал с агент под прикритие на ФБР, съобщи директорът на областната централа на силовата структура Стивън Антони. \r\nПитс, известен още като Абдур Рахум Рафик, е разкрил принадлежността си към „Ал Кайда“ в хода на срещата, на която също е изразил желание да участва в терористичен акт на националния празник на САЩ 4 юли. Той е разкрил още, че иска да убива военни и полицейски служители и техните семейства, както и други служители на органите на реда, твърдят от ФБР. \r\nСлужбата е започнала да наблюдава Рафик миналата година заради засечени съобщения с социалните мрежи, описани от Антъни като „притеснителни“. \r\nВ хода на разговора с агента под прикритие, човекът на „Ал Кайда“ е заявил“ „Казах си, че празникът им наближава. Четвърти юли. Денят на независимостта. Какво ще ги удари право в сърцето? Взрив. Бомба. Взривяване на парада по случай 4 юли“, е заявил Питс, съгласно цитата на Антъни. \r\nСпоред ФБР, Рафик е изявил желание „да реже глави и ръце“ на американски военни. Той вече е провел разузнаване в центъра на Кливланд и е определил местата, където може да паркира микробус, натоварен с експлозиви.  \r\nПитс е говорил също и за бъдеща атака във Филаделфия, където е живял по-рано, продължават с разкритията от ФБР. \r\nОчаква се човекът на „Ал Кайда“ да бъде изправен пред съда в понеделник. Обвинен е в еднократен опит да осигури материална подкрепа за чуждестранна терористична организация, което може да му донесе до 20 години лишаване от свобода. \r\n*** Новото испанско правителство на Социалистическата партия и баски и каталунски фракции е взело решение да прехвърли каталунските сепаратистки политици, които са в следствения арест в Мадрид, в Каталуния, съобщават испанските медии. \r\nШестима сецесионистки лидери, включително бившия каталунски вицепрезидент Ориол Хонкерас, ще бъдат прехвърления в родния си край до четвъртък, където ще очакват присъдите за ролята си в миналогодишния опит за отделяне от Испания, пише испанското издание El Pais. Останалите трима ще бъдат изпратени в Каталуния по-късно, добавя вестникът. \r\nPolitico припомня, че новият премиер на Испания Педро Санчес обяви, че ще възприеме по-мек подход спрямо сепаратистите, а в интервю пред El Pais дори заяви, че те трябва да са „близко до своите семейства и адвокати“. \r\nАмериканската медия уточнява, че през юни Санчес бе посочен за наследник на предшественика си Мариано Рахой, който загуби вот на недоверие за корупция в неговата „Народна партия“. Бившият премиер бе възприел твърда линия спрямо сецесионистите и не проведе нито една среща с лидерите им по време на кризата. \r\nEl Pais описва действията на Санчес като „жест на добра воля“ преди срещата между министър-председателя и новият сепаратистки лидер на Каталуния Ким Тора на 9 юли. \r\n*** Италианската полиция е арестувала 17 лица в операция за нелегална търговия с мигранти и оръжие. Заподозрените са извършвали криминалната си дейност в сътрудничество със сицилианската мафия и паравоенни сили, опериращи на територията на Балканите, твърдят прокурорите от окръжната Дирекция антимафия в Палермо, която е координирала операцията. \r\nПротив задържаните са внесени различни обвинения за престъпно сдружаване, търговия с мигранти по балканския маршрут, търговия с оръжие и скъпоценности и пране на пари, информират от италианската военна полиция. Мярка за неотклонение е наложена на деветима италиански граждани от Палермо, както и от северните райони на страната Комо и Сондрио, докато другите осем са от Балканите – между тях са албанци от Македония. \r\nВ хода на започналото през 2016 година разследване са разкрити две различни оперативни структури в рамките на групата. Една от тях е била фокусирана върху прекарването на мигранти през Балканите в Италия и Швейцария, докато втората е водила работите около търговията с оръжие, трафика на хора и пране на нелегални приходи от грабежи. \r\nРазследването е проведено от правозащитните органи в страните, откъдето произхождат задържаните лица. Обвинението има доказателства, че някои от арестуваните са провели срещи с двама членове на сицилианската мафия (Коза Ностра) между ноември 2016 година и октомври 2017 година. \r\nЩо се отнася до обвинението за контрабанда с оръжие, италианската полицията съобщи, че един от задържаните македонци е притежавал късо и дълго бойно оръжие и няколко бомби, някои от които наскоро са били продадени на други субекти на Балканите. Поне един от тези субекти в момента бил издирван от македонската полиция като член на паравоенната група - Армията за освобождение на Косово. Паравоенните сили са въвлечени в въоръжено нападение в град Куманово в Македония през май 2015 г., което доведе до смъртоносни сблъсъци с македонските сили за сигурност. \r\n„Този фактор (връзките с италианската мафия и паравоенни организации на Балканите) представляваше най-големият алармен аспект на нашето разследване“, заяви ръководителят на антимафиотската служба в Палермо. \r\n***  Първият вицепрезидент на Иран Ешак Джахангири заяви в понеделник, че страната му може да контрира задаващите се американски санкции, отбелязвайки че хората в Белия дом, които смятат че могат да прекратят иранския петролен износ, живеят в „илюзия“. \r\nИран ще приложи разнообразни методи, за да осуети санкциите на САЩ, поясни Джахангири по време на среща с икономически екип на правителството. \r\n„Продължаването на петролния износ е символ на победа срещу санкциите на САЩ и се надявам, че ще видим тази велика победа чрез плана на министерството на петрола“, заяви вицепрезидентът. \r\n„Ще докажем, че американското искане за прекратяване на износа на петрола на Иран е илюзия“, допълни той. \r\nДжахангири заяви, че от голямо значение е продължаващият внос на стоки, по време на периода на санкции. Той отбеляза и че „уязвимите“ социални слоеве трябва да бъдат подпомогнати след повторното налагане на санкциите от САЩ. \r\n***  От Белия дом в понеделник коментираха решението на Канада да наложи мита върху американски стоки на стойност 16.6 милиарда канадски долара в отговор на американските мита върху вноса на канадска стомана и алуминий, заявявайки, че това няма да помогне на икономиката ѝ. \r\n„Изострянето на митата срещу САЩ не помага на Канада. Това вреди единствено на американските работници“, заяви говорителката на Белия дом Сара Сандърс по време на медиен брифинг. \r\nНа 30 юни премиерът на Канада Джъстин Трюдо проведе телефонен разговор с американския президент Доналд Тръмп, по време на който го е уведомил за намерението си да наложи ответни санкции върху вноса на американски стоки. \r\n***  Президентът на Русия Владимир Путин е подписал двугодишен план за борба с корупцията, в същото време вкарвайки вратичка, с която някои корумпирани чиновници могат да бъдат освободени от отговорност. \r\nДвугодишният национален план дава на правителството срок до края на 2019 година да изработи закони за наказване на корумпирани чиновници. \r\nДепутатите от държавната ДУМА ще бъдат задължени с определянето на това, кои корупционни действия представляват подсъдимо нарушение, както и с разширяването на списъка с незаконно придобити стоки, подлежащи на изземване. От законодателите ще се изисква до 1 ноември да представят проектозаконите си за затягане на антикорупционните правила за федералните и регионалния чиновници, както и за служителите на държавни компании. \r\nЕдин от проектозакона, според антикорупционния план, ще може да освобождава корумпирани чиновници от наказателна отговорност при „форсмажорни обстоятелства“. \r\nОтговорността на правителството в разследването на корупцията в Русия, докато в същото време измерва успеха на антикорупционните усилия, създава конфликт на интереси, според професора по приложни финанси от Европейския университет в Санкт Петербург Максим Буев. \r\n„Дори, ако предположим, че политиците няма съзнателно да се възползват от позицията си, съществуването на вратичка в антикорупционния план, предлага възможност за манипулиране“, пише проф. Буев в своя колонка за вестник „Ведомости“. \r\n***  Израелските депутати одобриха закон за намаляване на средствата, превеждани на Палестинската национална администрация (ПНА), със стотици милиони долари, съобщиха от пресслужбата на израелския парламент. \r\nИзраелските власти оценяват ежегодните разходи на ПНА на 360 милиона долара, което се равнява на 7 процента от бюджета. Те виждат в тези пари причина за продължаващия терор от страна на палестинците, които не използват парите по предназначение. \r\n„Парламентът на пленарно заседание одобри на второ и трето четене законопроекта за замразяване на сумите, които палестинската администрация превежда на терористи от средствата, които получава от израелското правителство“, се казва в съобщението на парламента. \r\n***  Ако Великобритания не се откаже от съкращенията си на бюджета за военната сферата, тя рискува да загуби статута си на световна военна сила, а с него – и положението си в Белия дом. Такова предупреждение към властите на кралството е направил министърът на отбраната на САЩ Джеймс Матис, коментирайки готовността на британците да отразяват предизвикателствата възникващи пред Запада. \r\nТревогата си за бъдещето на британската военна сила Матис е изразил в писмо, адресирано към министъра на отбраната на Великобритания Гавин Уилямсон. Официалният текст на писмото не е публикувано, но съдържанието му е изтекло в медиите. На страниците на документа американският военен министър е изразил съмнението си относно стабилността на позицията на Великобритания като световна военна сила. \r\n„Обезпокоен съм, че вашата способност да допринесете в изграждането на военен фундамент, обезпечаващ нашия дипломатически успех, се оказва под въпрос“, пише Матис. \r\nТой е обърнал внимание и на стремителния характер, който са придобили промените в международен контекст, както и на необходимостта на съюзниците да подходят в решаването на новите предизвикателства „от позицията на силата“. \r\n„Не е моя работа да посочвам за какви нужди вие трябва да харчите своите бюджетни средства. Но бих се надявал, че в скоро време Обединеното кралство ще може да сподели с нас ясни и устойчиви финансови точки предвид проекта (за развиване на военната мощ), за да можем да обсъдим бъдещите планове и тяхната реализация“, се казва в писмото до Уилямсон. \r\n„Такава нация като британската, имаща глобални амбиции, е длъжна да има по-високо ниво на военни разходи, от страни, преследващи само регионални интереси“, допълва Матис. \r\nПисмото на Джеймс Матис е тревожен знак за британското правителство, което се бори за икономисване на бюджетни средства в контекста на растящите разходи за здравеопазване и вероятните разходи, свързани с Брекзит. \r\nАмериканският министър подчертава, че Вашингтон не представя извънредни искания пред Великобритания, а единствено ги моли да се придържат към своите партньори. „Като глобални играчи, Франция и САЩ стигнаха до заключението, че сега е моментът за значително увеличение на нашите инвестиции в отбрана“, пояснява той в писмото си. \r\n***  Министър-председателят на Великобритания Тереза Мей във вторник вечерта отказа да отхвърли варианта за оставане на Великобритания в  единния пазар на Европейския съюз и уреждането на общи митнически тарифи с Брюксел, заобикаляйки опитите на британските депутати да разнищят стратегията ѝ за Брекзит. \r\nВ опитите си да задържи все по-разделените си депутати заедно, британският премиер обеща да сключи споразумение, което ще е добро за бизнеса, докато в същото време не прекрачва червените линии, които си е поставила. Сред остри въпроси, и на моменти враждебни, от собствените си депутати на задните редове в парламента, Мей заобиколи въпроси свързани с митническия съюз, регулациите и преходния период, преди ключовата среща на кабинета за Брекзит в резиденцията на британския премиер Чекърс в четвъртък. \r\nЗапитана от консервативния депутат Сър Бил Кеш дали ще отрече „абсурдните“ информации, че правителството може да обмисли „някаква форма на легално връщане“ в единния пазар, Тереза Май отрече единствено формалното членство в Европейското икономическо пространство (ЕИП). „Оставането в ЕИП не е вярно, защото то, и в частност формата, който Еврипейската комисия предлага, не би отговорило на вота на референдума и гласа на британския народ“, заяви той. Мей не отрече, че правителството ѝ сега се стреми към норвежкия модел на сътрудничество в единния пазар, каквито информации се появиха в медиите. \r\nКогато консервативният депутатът Джейкъб Рийс-Мог запита Тереза Мей дали би потвърдила, че Великобритания ще напусне митническия съюз на ЕС, след края на преходния период и че няма да бъде вързана към същите тарифни ставки върху стоки, като тези определени от ЕС, тя заяви, че Великобритания ще напусне, отказвайки да отговори на втората част от въпроса. \r\nТя също заобиколи въпрос от лейбъристкия депутат Пат МакФадън за това дали е готова да удължи преходния период след Брекзит. Въпреки това, британският премиер настоя в отговорите си на въпроси от проевропейски депутати, че ще сключи споразумение, което да разсее притесненията на бизнеса. \r\nПолучавайки подигравки от някои привърженици на Брекзит, Ники Морган, председател на финансовата комисия в парламента, помоли Тереза Мей да „направи това, което консервативните министър-председатели през вековете са правили“ и да потърси „прагматичен, разумен и гъвкав Брекзит“. Морган заяви, че каквато и сделка да се сключи, тя трябва да защити бизнеса, работните места и икономиката, добавяйки: „В противен случай никой няма да ни благодари за бъркотията, в която ще завършим“. Мей отговори, заявявайки че работи за споразумение за Брекзит, което ще осигури просперитет за икономиката, навлизаща в бъдещето. \r\nБританският премиер беше на изслушване в Долната камара на парламента, за да докладва за резултатите от срещата на върха в Брюксел през изминалата седмица. Въпреки това, тя беше замерена с въпроси за нейните планове и за това как смята да обедини кабинета си зад стратегия, която да бъде основа на преговорите с ЕС. \r\nЛидерът на Лейбъристката партия Джереми Корбин нападна Тереза Мей, заявявайки че нейното становище е било от близо 2 000 думи, но в него почти не са се споменали никакви планове за Брекзит. „Всичко, което министър-председателят казва по отношение на Брекзит е, „Имаме нужда от яснота за бъдещите ни отношения“. Да, имаме: чакаме от близо две години за яснота от това правителство“, гласяха критиките на Корбин. \r\n***  Президентът на САЩ Доналд Тръмп защити спорните си позиции върху митата и търговията, дори след като глобалните пазари бяха разтресени от разочароващо начало на второто полугодие. \r\nПо време на среща с министър-председателя на Холандия Марк Рюте в Овалния офис в понеделник, Тръмп обсъждаше как Световната търговска организация се е държала зле със САЩ: „Надявам се да променят способите си. Те се държат с нас много зле от много, много години и затова сме в голяма загуба със Световната търговска организация. Засега не планираме нищо, но ако те не се отнасят с нас по подходящ начин, ще предприемем нещо“. \r\nПо време на срещата, американският президент заяви, че преговарящите са „много близо до това да сключат много добри търговски сделки – справедливи търговски сделки. Не искам да казвам добри, искам да кажа справедливи – справедливи търговски сделки за нашите данъкоплатци и за нашите работници, както и за нашите фермери“. \r\nКоментарите на Тръмп идват, след като признаците показват, че политиката на администрацията му върху световната търговия, започва да се отразява. \r\nОт „Голдман Сакс“ предупредиха, че второто полугодие на 2018 година ще бъде тежко за инвеститорите, докато се борят с нарастващите мита и лихвени проценти. Най-скорошното изследване върху американските заводи от „IHS Markit“ разкрива, че митата повишават разходите за американските производители и засилват забавянето на икономиката за членките на Еврозоната. \r\nБанката „Джей Пи Морган“ също предупреди, че една пълна търговска война би отворила дупка в глобалния икономически растеж, заради намален търговски обем, прекъсвания във веригите за доставки и изгубена увереност. \r\nНякои последствия вече се чувстват. Най-големият производител на гвоздеи в САЩ, „Mid-Continent Nail“, е освободил 60 служители и заяви, че може да фалира до края на лятото. \r\nПредупрежденията за забавяне на икономическия растеж идват, докато в същото време представители на администрацията, както и самият президент, продължават да налагат това като единствената си публична политическа позиция. В неделя Доналд Тръмп отхвърли засилващия се натиск от бизнеси и световни лидери да оттегли митата и таксите си преди ноември. \r\n„Европейският съюз е лош колкото Китай, само по-малък“, заяви Тръмп по отношение на „ситуацията с автомобилите“. \r\n***  САЩ са завършили успешно летателен тест за квалификация на своя ядрена бомба Б61 – 12, като част от амбициозен проект на стойност 1.2 трилиона долара, одобрен от президента на САЩ Доналд Тръмп, за да се бори с опасността от „ревизионистични сили“ като Китай и Русия. \r\nВоенновъздушните сили, заедно с Националната администрация по ядрена сигурност към министерството на енергетиката, са провели опити в началото на юни в Невада, според прессъобщение, публикувано в петък. \r\nБомбените опити са част от „Програма за удължаване на живота на Б61 – 12“, която е насочена към „подновяване, повторна употреба или замяна на всички ядрени и неядрени компоненти на бомбите“, както и удължаването на живота им с поне още 20 години. \r\nВ „Преглед на ядреното състояние“, публикуван през януари от министерството на отбраната, Пентагонът подчертава нуждата от модернизиране на ядрената си триада, заради заплахите идващите от ревизионистични сили като Китай и Русия. \r\nВ него се казва: „Русия и Китай преследват асиметрични начини и средства за контриране на американските конвенционални възможности, по този начин увеличавайки риска от погрешна сметка и от потенциала за военна конфронтация със САЩ, своите съюзници и партньори. \r\n„Русия демонстрира готовността си да използва сила за промяна на картата на Европа и налагане на волята си над своите съседи, подкрепени от косвени и преки ядрени заплахи“, се казва още в прегледа. \r\nОсвен разполагането на бомби Б61 – 12 върху модерни бомбардировачи като Б-2А „Spirit“, САЩ планират да направят бомбите съвместими с петото поколение изтребители Ф-35 „Lightining“. \r\nСлед като бомбата е в завършен вид, Пентагонът планира да я разположи във военните си бази в Германия, Италия, Белгия, Холандия и Турция. \r\nПредишният президент Барак Обама оторизира програмата за ядрена модернизация, докато все още беше в офиса си. \r\nНастоящият президент Доналд Тръмп ревизира програмата, превръщайки я в амбициозен 30-годишен проект, който ще коства поне 1.2 трилиона долара, за да бъде завършен. \r\nОколо 800 милиарда долара ще бъдат изразходени върху поддръжката на тактическите ядрени сили, докато около 400 милиарда ще бъдат изразходени върху тяхната модернизация. \r\nПоследният тест в Невада е бил третият в серия, която ще бъде завършена за периода на следващите три години.Три успешни опита са били извършени през 2015 година. \r\nБригаден генерал Майкъл Лутън, главен-асистент заместник-администратор за военно кандидатстване към Националната администрация по ядрена сигурност, заяви: „Тези летателни опити за квалификация демонстрират, че дизайнът на бомбите Б61 – 12 отговаря на системните изисквания и илюстрира продължителният прогрес на удължителната програма „Б61 12“, която да отговори на изискванията за национална сигурност.“ \r\nЯдрената бомба Б61, разположена от бази на Веонновъздушните сили на САЩ и тези на НАТО, е в служба от близо 50 години, „правейки я най-старото и най-гъвкавото оръжие в резерва“. \r\n***  „Мислейки, че без признаването на независимостта на Косово само ние губим, е голяма грешка“, заяви министър-председателят на Косово Рамуш Харадинай в интервю за базирания в Сараево ежедневник „Avaz“. \r\nХарадинай отбеляза, че Косово има по-добри отношения с Китай, отколкото със съседна Босна. \r\n„Нашите граждани пътуват до Китай и китайските власти признават нашите паспорти. Те дори си имат свое бюро за връзка в Прищина. И ако останем с този подход, Косово има по-добри отношенията с Китай, който е значително по-далеч от съседна Босна и Херцеговина“, заяви премиерът. Според него не остава много време за Сърбия да признае реалността, че Косово е независима и европейска държава, ориентирана към Европейския съюз и НАТО. Харадинай изрази готовността си да посети Сараево. \r\nБосна и Херцеговина не е признала независимостта на Косово. \r\n***  Информациите в медиите, че САЩ ще напуснат Световната търговска организация (СТО), са неточни, въпреки че администрацията на президента Доналд Тръмп е фокусирана върху това да поправи търговската система, заяви говорителят на Белия дом Сара Сандърс по време на брифинг в понеделник. \r\n„Както потвърдиха финансовият министър (Стивън) Мнучин и президентът (Доналд Тръмп), това не е истина: че САЩ ще напуснат СТО. Но президентът със сигурност изрази неудовлетвореността си и беше ясен, че има своите опасения относно няколко аспекта, които той не смята за справедливи. Ние сме фокусирани върху поправянето на системата“, заяви Сандърс пред журналисти. \r\nТя отбеляза, че Китай и други държави са използвали СТО за свое предимство, но повтори че САЩ са фокусирани върху поправянето на системата. \r\n***  Новоизбраният президент на Мексико Андрес Мануел Лопес Обрадор обеща да търси приятелство с президента на САЩ Доналд Тръмп. \r\nТръмп заяви, че по време на половинчасов телефонен разговор двамата лидери са обсъдили теми включващи граничната сигурност, търговията и Северноамериканското споразумение за свободна търговия (НАФТА). \r\n„Мисля, че отношенията ни ще са много добри“, заяви американският президент. \r\nВ интервю за новинарската мрежа „Televisa“ Лопес Обрадор не разкри подробности върху това как би изглеждало „разбирателството“ с администрацията на Тръмп. \r\n„Съзнаваме нуждата от поддържане на добри отношения със САЩ. Имаме граница от повече от 3 000 километра. Повече от 12 милиона мексиканци живеят в САЩ. Те са нашият основен икономически и търговски партньор“, заяви той. \r\n„Няма да воюваме с тях. Винаги ще търсим сключването на споразумение. Ще протегнем нашата искрена ръка, за да потърсим приятелско отношение, повтарям, на сътрудничество със САЩ“, поясни Лопес Обрадор. \r\nМеждувременно, членове на политическия и бизнес елит, които яростно се противопоставяха на кандидатурата на Мануел Лопес Обрадор, обещаха да подкрепят президентството му като лоялна опозиция. \r\nС почти три-четвърти от преброените гласове, Лопес Обрадор събира приблизително 53 процента от гласовете – най-много от всеки президентски кандидат от 1982 година насам. \r\n***  Американски експерти изчислиха, че ядреният арсенал на Китай наброява 280 бойни глави. \r\n„Китай продължава програмата за модернизация на ядреното си въоръжение, започната през 1980 година“, смятат директорът на Проекта за ядрена информация към Федерацията на американските учени Ханс Кристенсен и старши научният сътрудник във Федерацията Робърт Норис. \r\nПо техните изчисления, ядреният арсенал на Китай съдържа 280 бойни глави, 48 от които са базирани в морето балистични ракети. \r\n„В отговор на разгръщането на американската система за противоракетна отбрана в Тихоокеанския регион, Китай на свой ред оборудва своите междуконтинентални балистични ракети с ядрени бойни глави“, отбелязват експертите. \r\n***", "date": "2018.07.03", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/07/03/2541015/balgariya-se-preklanya-pred-pametta-na-prof-bozhidar-dimitrov-obzor.html", "text": "На 1 юли 2018 г., на 72-годишна възраст си отиде историкът проф. Божидар Димитров. Той бе дългогодишен директор на Националния исторически музей, голям българин и патриот, автор на десетки книги, посветени на българската история. Редица представители на политическия, обществения и културния живот в страната поднесоха своите съболезнования и \r\nотбелязаха изключителния принос на проф. Димитров за съхраняване на българщината и незабравимата следа, която ще остави делото му в научната и в културната памет на България  .  Държавният глава Румен Радев  изпрати съболезнователно писмо до семейството и близките на проф. Божидар Димитров, в  което президентът подчертава, че незабравимата следа, която той ще остави както в науката и в българския обществен живот, така и с отстояваните от него граждански каузи.  Премиерът Бойко Борисов  изказа своите съболезнования на близките и семейството на проф. Димитров в социалната мрежа „Фейсбук“. „Почивай в мир, приятелю! Поклон!“, написа Борисов. Председателят на Народното събрание Цвета Караянчева  също изказа своите дълбоки съболезнования към семейството и близките на Божидар Димитров. „Напусна ни един забележителен българин, човек със силна харизма, с ярко и неподражаемо присъствие в обществения, научния и политическия живот на страната ни“, отбеляза Караянчева. Тя изрази увереност, че всички българи с дълбока признателност ще помнят всеотдайната и вдъхновена дейност на Божидар Димитров.  \r\n„Неговата личност безспорно заслужава дълбоката признателност на цялото ни общество – за изключителния му принос в развитието на историческата наука, за съхраняването на българската памет и популяризирането на богатото ни културно наследство. Неговото дело, посветено на българската история, на демократичното развитие и напредъка на страната ни, винаги ще бъдат помнени и почитани\", отбеляза още председателят на българския парламент.  \r\n„Загубихме един голям учен, който посвети живота си на каузата на България, загубихме великолепен човек с голямо сърце и широка душа! Поклон пред паметта му!“, заяви председателят на парламентарната Комисия по културата и медиите  Вежди Рашидов .  \r\n„Загубихме един голям българин. Сърдечни съболезнования на семейството и близките на Божидар Димитров. Почивай в мир, приятелю“, каза от своя страна заместник-председателят на ГЕРБ и председател на ПГ на партията  Цветан Цветанов . \r\n„С голяма болка научих новината, че един невероятен човек – непримиримият българин, човекът, за когото Отечество, национална гордост и участие във всички въпроси на съвремието и бъдещето на България не бяха лишени от съдържание, а изпълнени с реална дейност (\"По делата ще ги познаеш, Господи!\") си отиде. Дълбок поклон пред паметта на проф. Божидар Димитров“, каза  проф. Иван Гаврилов , началник на торакална клиника в Университетска специализирана болница за активно лечение по онкология ЕАД, София. Кметът на Бургас Димитър Николов  заяви, че Божидар Димитров безспорно е една от големите фигури на българското съвремие и липсата му дълго ще тежи. „Българската наука загуби уникален ум, а Бургас един от най-силните си застъпници. Аз загубих приятел. Но след него остава много: написани книги, построени и възстановени църкви и паметници, не на последно място – приповдигнатото самочувствие на българина, че сме народ с история, но и с бъдеще“, каза кметът Николов. \r\nОт  НФСБ  също поднесоха своите съболезнования. „Божидар Димитров посвети не само научната си дейност, но и живота си на каузата България. Като учен той има своя безспорен и изключително ценен принос в развитието на българската историческа наука“ се посочва в съболезнователния адрес на партията. Божидар Димитров беше не само учен, но и много талантлив и сладкодумен популяризатор на историята и пламенен патриот. Той знаеше че Историята е не само наука, но и култура и душевност, национално наследство и богатство, средство за възпитание, въздигане и сплотяване на народите. И именно в това той виждаше своята мисия като учен, общественик, публицист, директор на НИМ, посочват от НФСБ. „Напусна ни един голям българин. Но неговото дело и неговата кауза ще пребъдат!“, с тези  думи завършва съболезнователният адрес на НФСБ. Колективът на Националния исторически музей  отбелязаха, че са имали изключителния шанс и привилегията да работят години наред под ръководството на този уважаван, всепризнат и много продуктивен учен, отдаден всецяло на любимата си история и на своя музей. „С изумителната си работоспособност, с професионалната си упоритост и находчивост той участва активно в създаването, в укрепването и в утвърждаването на НИМ като най-представителната и най-авторитетната музейна институция в България, с престижно име у нас и в чужбина“, споделят колегите му от НИМ. „От този свят внезапно си отиде изключителен учен, историк, преподавател, ръководител, публицист, който завинаги ще остане в научната и в културната памет на България“, допълват още те. Историкът проф. Пламен Павлов  заяви пред Радио „Фокус“, че много преди смъртта си, Божидар Димитров вече е бил заслужил висока оценка, както в професионалните среди на историците, така и в обществото. \"Божидар беше много повече познат, като популизатор на историята с невероятна енергия, тъй като едва ли има град, градче, голямо селище в България в което да не е гостувал и да е оказвал помощ в качеството му на директор на Национален Историческия Музей“, посочи той. Според него заслугите на проф. Димитров за популяризирането на българската история за въздигане на националната идея са несъмнени.  Поклонението пред тялото на проф. Божидар Димитров ще е на 4 юли 2018 г. (сряда) от 10.00 до 16.00 часа в Националния исторически музей.", "date": "2018.07.03", "title": "България се прекланя пред паметта на проф. Божидар Димитров (ОБЗОР)"}
{"url": "http://www.focus-news.net/news/2018/07/03/2541017/business-insider-yuzhna-koreya-pravi-opit-da-namali-preumorata-sred-naselenieto-kato-ogranichi-maksimalnata-rabotna-sedmitsa-do-52-chasa.html", "text": "Южна Корея осъществи нова 52-часова работна седмица в опит да спре хроничната преумора сред населението, предава  Business Insider . \r\nДържавата се опитва да насърчава по-добър баланс между личния живот и работата като намалява максималните часове, в които хората могат да работят, от 68 на 40 часа, плюс още 12 часа извънреден труд. По-малките фирми няма да имат нужда да прибягват до промените поне до 2020 година, но по-големите фирми, които нарушават новите правила, могат да бъдат глобени с до 17 815 долара. Изпълнителни директори са изправени пред две години затвор, в случай на нарушение. \r\n„Това ще бъде важна възможност да преминем от общество на преумората към общество прекарващо време със семействата си“, заяви президентът на страната Мун Дже-ин в понеделник. „Най-важното нещо е, че това ще бъде фундаментално решение за защита на живота и безопасността на хората като намалим броя на смъртните случаи от преумора, индустриални инциденти и лишени от сън шофьори“. \r\nПромените трябваше да се осъществят за големи компании, публични институции и правителствени офиси на 1 юли, но правителството се отдръпна през миналата седмица и се съгласи на компромисен вариант, при който фирмите ще имат шест месеца, за да въведат новия график. \r\nБивайки принудени да отстъпят в налагането на политиката показва, че планът е иницииран повече от правителството, отколкото от работниците, повечето от които разчитат на извънредния труд, за да изкарват достатъчно пари. Политиката е ключова за президента Мун Дже-ин, който се надява тя да доведе до повече продуктивност, повече работни места и, потенциално, повече раждаемост. \r\nЮжна Корея има една от най-дългите работни седмици в развития свят, в която хората средно работят 300 часа повече от тези в САЩ, според Организацията за икономическо сътрудничество и развитие. Южна Корея има и една от най-ниската раждаемост в света. \r\n„От години ние пренебрегвахме истинския корен на проблема – огромното полово несъответствие в страната и нечовешки дългите работни часове“, заяви през януари Чунг Хюн-бак, южнокорейският министър на семейството. \r\n„При такива несправедливи условия, младите жени обикновени избират кариерата си, вместо семейство и раждане“, допълни той тогава. \r\nПетдневната работна седмица беше въведена в Южна Корея едва през 2004 година.  Йонислав Дочев", "date": "2018.07.03", "title": "Business Insider: Южна Корея прави опит да намали преумората сред населението като ограничи максималната работна седмица до 52 часа"}
{"url": "http://www.focus-news.net/news/2018/07/03/2540998/the-times-tereza-mey-se-izmakna-ot-vaprosi-za-brekzit-i-mitnicheskiya-sayuz-po-vreme-na-izslushvaneto-si-v-dolnata-kamara-na-britanskiya-parlament.html", "text": "Министър-председателят на Великобритания Тереза Мей във вторник вечерта отказа да отхвърли варианта за оставане на Великобритания в  единния пазар на Европейския съюз и уреждането на общи митнически тарифи с Брюксел, заобикаляйки опитите на британските депутати да разнищят стратегията ѝ за Брекзит, пише британският вестник  The Times . \r\nВ опитите си да задържи все по-разделените си депутати заедно, британският премиер обеща да сключи споразумение, което ще е добро за бизнеса, докато в същото време не прекрачва червените линии, които си е поставила. Сред остри въпроси, и на моменти враждебни, от собствените си депутати на задните редове в парламента, Мей заобиколи въпроси свързани с митническия съюз, регулациите и преходния период, преди ключовата среща на кабинета за Брекзит в резиденцията на британския премиер Чекърс в четвъртък. \r\nЗапитана от консервативния депутат Сър Бил Кеш дали ще отрече „абсурдните“ информации, че правителството може да обмисли „някаква форма на легално връщане“ в единния пазар, Тереза Май отрече единствено формалното членство в Европейското икономическо пространство (ЕИП). „Оставането в ЕИП не е вярно, защото то, и в частност формата, който Еврипейската комисия предлага, не би отговорило на вота на референдума и гласа на британския народ“, заяви той. Мей не отрече, че правителството ѝ сега се стреми към норвежкия модел на сътрудничество в единния пазар, каквито информации се появиха в медиите. \r\nКогато консервативният депутатът Джейкъб Рийс-Мог запита Тереза Мей дали би потвърдила, че Великобритания ще напусне митническия съюз на ЕС, след края на преходния период и че няма да бъде вързана към същите тарифни ставки върху стоки, като тези определени от ЕС, тя заяви, че Великобритания ще напусне, отказвайки да отговори на втората част от въпроса. \r\nТя също заобиколи въпрос от лейбъристкия депутат Пат МакФадън за това дали е готова да удължи преходния период след Брекзит. Въпреки това, британският премиер настоя в отговорите си на въпроси от проевропейски депутати, че ще сключи споразумение, което да разсее притесненията на бизнеса. \r\nПолучавайки подигравки от някои привърженици на Брекзит, Ники Морган, председател на финансовата комисия в парламента, помоли Тереза Мей да „направи това, което консервативните министър-председатели през вековете са правили“ и да потърси „прагматичен, разумен и гъвкав Брекзит“. Морган заяви, че каквато и сделка да се сключи, тя трябва да защити бизнеса, работните места и икономиката, добавяйки: „В противен случай никой няма да ни благодари за бъркотията, в която ще завършим“. Мей отговори, заявявайки че работи за споразумение за Брекзит, което ще осигури просперитет за икономиката, навлизаща в бъдещето. \r\nБританският премиер беше на изслушване в Долната камара на парламента, за да докладва за резултатите от срещата на върха в Брюксел през изминалата седмица. Въпреки това, тя беше замерена с въпроси за нейните планове и за това как смята да обедини кабинета си зад стратегия, която да бъде основа на преговорите с ЕС. \r\nЛидерът на Лейбъристката партия Джереми Корбин нападна Тереза Мей, заявявайки че нейното становище е било от близо 2 000 думи, но в него почти не са се споменали никакви планове за Брекзит. „Всичко, което министър-председателят казва по отношение на Брекзит е, „Имаме нужда от яснота за бъдещите ни отношения“. Да, имаме: чакаме от близо две години за яснота от това правителство“, гласяха критиките на Корбин.  Йонислав Дочев", "date": "2018.07.03", "title": "The Times: Тереза Мей се измъкна от въпроси за Брекзит и митническия съюз по време на изслушването си в Долната камара на британския парламент"}
{"url": "http://www.focus-news.net/news/2018/07/03/2541018/aktualna-patna-obstanovka.html", "text": "Информация за състоянието на републиканските пътища, предоставена от  Агенция \"Пътна инфраструктура\" . \r\nІ. МЕТЕОРОЛОГИЧНА ОБСТАНОВКА: \r\nПреди полунощ на места в северозападните райони от страната все още ще превалява, но след полунощ валежите ще спрат, облачността ще се разкъса и над цялата страна ще е предимно ясно и почти тихо. На 03.07.2018 г. ще бъде предимно слънчево. След обяд ще се развива купеста и купесто-дъждовна облачност и на много места ще превали и прегърми. По-значителни ще са явленията в припланинските райони, там има условия и за градушки. Ще бъде почти тихо, но по време на развитието на купесто-дъждовната облачност вятърът ще се усилва и ще бъде променлив по-посока. Максималните температури ще са предимно между 27° и 32°.  \r\nОГРАНИЧЕНИЯ ЗА ТОВАРНИ АВТОМОБИЛИ: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София - Пловдив; \r\nв неделя от 16 ч. до 20 ч. в посока Бургас - София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ - ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград - АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-5 Русе-Велико Търново; \r\n•\tпът I-9 Варна-Бургас; \r\n•\tпът II-99 Бургас-Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. СЪСТОЯНИЕ НА АВТОМАГИСТРАЛИТЕ: \r\nАМ „Тракия“: \r\nОбласт София:  \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности. \r\nОбходни маршрути: \r\n- по направление София – Костенец през пътен възел „Ихтиман“ при км 34+000. \r\n- по направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г. \r\nОбласт Сливен: \r\nДвижението по АМ „Тракия“ посока Бургас при с. Омарчево се осъществява в едната лента поради ремонт на ограничителни системи в аварийната лента .Ограничено е движението в активната лента. Движението се регулира с пътни знаци. Срок до 03.07.2018 г. \r\nДвижението по АМ „Тракия“ посока Бургас при с. Дядово се извършва в едната лента, поради ремонт на ограничителни системи в разделителната ивица. Ограничено е движението в изпреварващата лента. Движението се регулира с пътни знаци. Срок до 03.07.2018 г. \r\nАМ „Хемус“:  \r\nОбласт София:  \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 03.07.2018 г. \r\nДвижението в тунел „Топли дол“ посока Варна се осъществява в една лента поради ремонтни дейности по светофарната система и видеонаблюдението в активна и изпреварваща ленти. Движението се извършва поетапно в активна или изпреварваща лента. Срок до 03.07.2018 г. \r\nОбласт Варна: \r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 07.07.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г.  \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 16.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 16.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа до 16.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. ВЪВЕДЕНИ ОГРАНИЧЕНИЯ ПО ОСНОВНИТЕ ПЪТНИ НАПРАВЛЕНИЯ: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА: \r\nОГРАНИЧЕНИЯ В ДВИЖЕНИЕТО НА МПС ПО ПЪРВОКЛАСНАТА ПЪТНА МРЕЖА: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nБелотинци – Краводер от км 73+542 до км 125+450 се осъществява с повишено внимание, поради прекилометриране. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 18.07.2018 г.  \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОПУ-Ловеч:  \r\nСофия – Велико Търново в участъка от пътен възел „Коритна” до село Сопот от км 0+000 до км 24+000 се осъществява с повишено внимание поради машинно и ръчно косене на банкети. Водачите да се движат със съобразена скорост. Срок: 07.07.2018г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799.  \r\nОбласт Стара Загора: \r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г. \r\nОбласт Кърджали: \r\nЧерноочене – Кърджали – ограничено е движението на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г. \r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт София:  \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 06.07.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с.Мокрен  до п.кр. Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка.Движението се регулира с пътни знаци. Срок 31.08.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип;  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.; \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/; път III-9061 Тънково – Александрово; път III-906 Александрово – Каблешково – п.в. „Бургас-север“ по път I-9 при км 229+639 и обратно. Срок до 15.09.2018г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. СЪСТОЯНИЕ НА РЕПУБЛИКАНСКАТА ПЪТНА МРЕЖА:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път III-208 от км 52+000 до км 60+000 в участъка Добромир – Дъскотна се извършва с повишено внимание поради почистване на окопи. Организацията на движение е сигнализирана с пътни знаци. Срок до 03.07.2018 г. \r\nПът III-208: Движението по път III-208 от км 52+000 до км 52+800 в село Добромир се извършва с повишено внимание поради полагане на напречна маркировка. Организацията на движение е сигнализирана с пътни знаци. Срок до 04.07.2018 г. \r\nПът III-208: Движението по път III-208 от км 52+000 до км 52+800 в село Дъскотна се извършва с повишено внимание поради полагане на напречна маркировка.Организацията на движение е сигнализирана с пътни знаци.Срок до 05.07.2018 г. \r\nПът III-705: Движението по път III-705 Сунгурларе – Вълчин от км 12+300 до км 24+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализиранас пътни знаци. Срок до 16.07.2018 г. \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци.Срок до 10.07.2018 г. \r\nПът III-2085: Движението по път III-2085 от км 15+000 до км 16+000 в село Просеник се извършва с повишено внимание поради изпълнение на напречна маркировка.Организацията на движение е сигнализирана с пътни знаци.Срок до 06.07.2018 \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.; \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г.; \r\nПът III-6008: Движението по път III-6008 от км 0+000 до км 16+000 в участъка надлез завод Лукойл – Камено се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-6009: Движението по път III-6009 Изворище – Ахелой от км 9+100 до км 28+500 в участъка се извършва с повишено внимание поради косене на тревни площи. Организацията на движение е сигнализирана с пътни знаци. Срок до 10.07.2018 г. \r\nПът III-7305: Движението по път III-7305 Люляково – Вресово от км 11+600 до км 25+700 в участъка се извършва с повишено внимание поради изпълнение на напречна маркировка.Организацията на движение е сигнализирана с пътни знаци. Срок до 03.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 16.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание, косене на тревни площи. Организацията на движение е сигнализирана с пътни знаци. Срок до 10.07.2018  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 20.07.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 10.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 10.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 15.07.2018 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 09.07.2018 г.; \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци.  \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 31.08.2018 г. \r\nРемонтни дейности: \r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 15.07.2018 г.; \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nПът II-81: Движението по път ІІ-81 Бързия – Благово от км 70+500 до км 89+832 се осъществява двупосочно в една лента, поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 05.07.2018 г.  \r\nПът III-815: Движението по път ІIІ-815 Боровци – Гаврил Геново от км 0+000 до км 15+465 се осъществява двупосочно в една лента, поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Срок до 05.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г. \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.; \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.07.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 06.07.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе, при км 75+400 се осъществява с повишено внимание, съобразно създадената организация на движение, поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 06.07.2018 г.  \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІI-8681: Движението по път ІІI-8681 Рудозем – Бяла река от км 2+870 до км 2+905 се осъществява в една лента поради пропадане на пътното платно. Участъкът е сигнализиран с пътни знаци. Срок 03.07.2018 г.  \r\nПът ІІI-8681: Движението по път ІІI-8681 Рудозем – Смилян от км 2+960 до км 3+020 се осъществява в една лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 се ограничава във връзка с изпълнение на СМР с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне. Движението се ограничава в дните от понеделник до събота включително в часовете от 09:00ч до 20:00 ч. Срок до 29.08.2018 г. \r\nОбходен маршрут: пътен възел на път I-5 с път II-57 и пътен възел на път III-554 с път II-57 \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-536: Движението по път III-536 в участъка Ямбол – Роза от км 5+600 до км 6+800 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 06.07.2018 г.  \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 06.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.03", "title": "Актуална пътна обстановка"}
{"url": "http://www.focus-news.net/news/2018/07/03/2541019/predstoyashti-sabitiya-v-stranata-za-3-yuli-agentsiya-fokus.html", "text": "***  \r\nОт 10.00 часа в зала „Средец“ на хотел „Балкан“ президентът Румен Радев ще участва в конференция на тема „Българското председателство на Съвета на ЕС – време за равносметка“. В нея ще участва и Вицепремиерът и министър на външните работи Екатерина Захариева.  \r\n***  \r\nОт 12.30 часа в Гербовата зала на „Дондуков“ 2 държавният глава ще удостои посланика на Грузия Зураб Беридзе с орден „Мадарски конник“ – първа степен.   \r\n***  \r\nОт 15.00 часа на „Дондуков“ 2 Румен Радев ще разговаря със заместник министър-председателя и министър на външните работи на Социалистическа република Виетнам Фам Бин Мин.  \r\n***  \r\nОт 9.00 часа в хотел „Жеравна” ще бъде открито XVI-ото издание на образователната програма за ученици „Небанковият финансов сектор в България“, организирано от Комисията за финансов надзор.  \r\n***  \r\nОт 9.30 часа Съдийската колегия на Висшия съдебен съвет ще проведе заседание в заседателната зала в сградата на ВСС.  \r\n***  \r\nОт 9.30 часа Специализираният наказателен съд ще гледа делото срещу Богдана Д., Минчо К. и др., обвинени в безстопанственост в особено големи размери, представляваща особено тежък случай.  \r\n***  \r\nОт 10.00 часа 5 състав на Специализирания наказателен съд ще гледа делото срещу Хованес М., Пламен Т., Мариян М. и др., обвинени в организиране и ръководене на престъпна група. \r\n***  \r\nОт 10.00 часа в VII състав на Специализирания наказателен съд ще се гледа делото срещу Пламен В., обвинен в рекет.  \r\n***  \r\nОт 10.00 часа в III състав на Специализирания наказателен съд ще се гледа делото срещу Мелиад Ф., Хасан Е. и Хадж Х., обвинени в тероризъм.  \r\n***  \r\nОт 10.00 часа в хотел InterContinental Sofia ще бъде представена темата „InterContinental стъпва в България“.  \r\n***  \r\nОт 10.30 часа в РУО София-град /ул. \"Антим Първи\" 17/ Ваня Кастрева ще даде брифинг за класирането след 7 клас.  \r\n***  \r\nОт 10.30 часа в XVIII състав на Специализирания наказателен съд ще се гледа делото срещу Любомир С., Веселин К., Мартин Д., обвинени в организиране и ръководене на организирана престъпна група. \r\n***  \r\nОт 11.00 часа в Националния пресклуб на БТА ще се състои пресконференция във връзка с промяна в Гражданския процесуален кодекс, организирана от: Българска асоциация на пострадали при катастрофи; Федерация на потребителите в България; Българска асоциация за закрила на пациентите; Асоциация Активни потребители. \r\n***  \r\nОт 11.00 часа във ВИП залата на Софийската опера и балет ще се чества 85-годишнината на проф. Светозар Донев и ще бъде представена биографичната книга на Марин Бончев „Светозар Донев – режисьорът“.  \r\n***  \r\nОт 11.15 часа на моста пред Националния стадион „Васил Левски“ в присъствието на кмета на София Йорданка Фандъкова ще бъде представен първия тестови хибриден автобус, който ще се движи в градския транспорт на София по маршрута на линия 10-ТМ тестово.  \r\n***  \r\nОт 12.00 часа в зала „Изток“ на Народното събрание ще се проведе среща на тема „Проблеми и перспективи пред висшето образование у нас“. В срещата ще участват народни представители, министъра на образованието и науката Красимир Вълчев, ректори на висшите училища, представители на работодателски, синдикални и студентски организации.  \r\n***  \r\nОт 13.30 часа в I състав на Специализирания наказателен съд ще се гледа делото срещу Иван С., Янко К., Николай Е., Хаджимиха Й., Пейчо П., Свилен Н., обвинени в организиране и ръководене на организирана престъпна група.  \r\n***  \r\nОт 14.00 часа в XI състав на Специализирания наказателен съд ще се гледа делото срещу кмета на Батак Петър Паунов, обвинен в престъпление по служба.  \r\n***  \r\nОт 19.00 часа на пл. „Бански”, пред Регионален исторически музей-София, ще се проведе Концерт на „София Брас”. \r\n***  \r\nОт 20.00 часа в храм \"Света София\" (ул. Париж 2) ще се състои концерт на Красимира Стоянова, камерзенгерин на Виенската опера.  \r\n***  \r\nОт 18.00 часа в Градска художествена галерия ще бъде представена изложбата на Филип Зеленски „Продуктов дизайн“. \r\n*** \r\nОт 18.00 часа пред Културен център „Морското казино“ ще се появи двадесет и пет метрова риба, направена от полиетиленови пликове по повод Международния ден за свят без пластмасови торбички 3-ти юли. \r\n***  \r\nОт 14.00 часа до 16.00 часа в офиса на ПП ГЕРБ (ул. „Георги Бенковски” №1) общинският съветник Бонка Банкова ще проведе приемна за граждани.   \r\n***  \r\nОт 19.30 часа в Сарафкината къща ще се състои концертът на Трио „Aд Либитум”.  \r\n***  \r\nОт 20.00 часа на Сцена „Арт лято“ до ХГ Проект „Арт лято“ представя: „Моята вдъхновяваща история, vol. 1“. \r\n***  \r\nОт 16.00 часа в зона за тийнейджъри в Регионалната библиотека „Христо Ботев“-Враца ще започне Академия за творческо писане с гост-ментори.  \r\n***  \r\nОт 17.00 часа в Конферентната зала на Общински съвет – Враца ще се проведе обществено обсъждане във връзка с изготвен Доклад за проучване и анализ на ефективността на действащите социални услуги на територията на общината от Институт по социални дейности и практики /ИСДП/. \r\n***  \r\nОт 11.00 часа в кв. „Пролет” зам.-министърът на регионалното развитие и благоустройството Деница Николова ще открие изграден със средства от ОПРР приют за бездомни лица.  \r\n***  \r\nОт 18.00 часа в залите на Художествената галерия в Казанлък ще бъде показана юбилейна изложба по повод 150 години от гибелта на Хаджи Димитър и Стефан Караджа.  \r\n*** \r\nОт 15.00 часа в залата на Областна администрация ще се проведе Областен съвет на хора с увреждания.   \r\n***  \r\nОт 12.00 часа в пресклуба на БТА в Плевен ПП АБВ ще даде пресконференция. В нея ще вземе участие националният лидер на ПП АБВ Румен Петков и областният лидер на ПП АБВ Цветан Антов.  \r\n*** \r\nОт 09.30 часа в зала 5 на Окръжен съд ще се гледа делото срещу подсъдимите Румен Р. и Рангел Р.Срещу Румен Р. е повдигнато обвинение в това, че по хулигански подбуди, по начин и със средство, опасно за живота на мнозина, извършил опит умишлено да умъртви повече от едно лице, между които и две малолетни лица. \r\n***  \r\nОт 11.00 часа в пресклуба на БТА в Пловдив ще бъде представен проекта на БИО ФРЕШ ООД по ОП „Иновации и конкурентоспособност“.  \r\n***  \r\nОт 16.00 часа в офиса на ГЕРБ в район „Тракия\" в блок 91 Общинският съветник от ГЕРБ в Общински съвет – Пловдив, Иван Вичков ще приема граждани. \r\n***  \r\nОт 21.00 часа на сцената на Античния театър ще проведе мултимедиен концерт-спектакъл на Примата Александирна Пендачанска. \r\n***  \r\nОт 9.00 часа на тренировъчната база на ПФК „Лудогорец” – „Гнездо на орли“ ще се проведе турнир по футбол на малки врати за служители на ОДМВР – Разград и РДПБЗН-Разград.  \r\n***  \r\nОт 10.00 часа в Детски отдел на библиотеката при ПБНЧ „Еленка и Кирил Д. Аврамови“ ще се бъде сложен старт на „Юлско лято в Читалището” – взаимно опознаване на читалищните летовници. \r\n***  \r\nОт 17.30 часа на площад „Свобода“ ще се проведе на 28-и път фестивалът „Утрешният мир започва с днешното приятелство“.  \r\n***  \r\nОт 10.00 часа на Стрелбището на ОДМВР-Смолян по случай Професионалния празник на служителите на МВР – 5-ти юли, Областна дирекция на МВР – Смолян организира открит турнир по стрелба с пистолет. \r\n***  \r\nОт 10.00 часа до 12.30 часа в Детския отдел на библиотека „Родина“ ще се проведат събития по програмата „Чета и играя – знам и мога“.  \r\n***  \r\nОт 18.00 часа в зала „Байер“ ще бъде открита изложба „Рисунки и малка пластика“.", "date": "2018.07.03", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2018/07/03/2541020/trm-moldova-rusiya-naznachi-nov-poslanik-v-moldova.html", "text": "Президентът на Русия Владимир Путин в понеделник е назначил нов посланик в Молдова, предава молдовската медия  TRM . \r\nСпоред ТАСС, лидерът на Кремъл е подписал декрет, с който е постановил смяната. Според документа, новият посланик на Русия в Молдова ще бъде Олег Васнецов. Той ще замени настоящия посланик Фарит Мухаметшин, който навърши 71 години и вече няма право да участва в публичната администрация. \r\nМухаметшин заемаше позицията си от април 2012 година.  Йонислав Дочев", "date": "2018.07.03", "title": "TRM (Молдова): Русия назначи нов посланик в Молдова"}
{"url": "http://www.focus-news.net/news/2018/07/03/2541021/predstoyashti-mezhdunarodni-sabitiya-za-3-yuli-agentsiya-fokus.html", "text": "*** Проблематичните за ЕС реформи в полската правосъдна система влизат в сила и около една трета от съдиите в местния Върховен съд може да бъдат принудени да подадат оставка \r\n*** Президентът на Франция Еманюел Макрон ще посети Нигерия \r\n*** Агенцията по човешките права на ООН обсъжда ситуацията в ДР Конго \r\n*** Продължава офанзивата на сирийските правителствени сили срещу групировките в югозападната част на страната \r\n***", "date": "2018.07.03", "title": "Предстоящи международни събития за 3 юли ( Агенция „Фокус“ )"}
{"url": "http://www.focus-news.net/news/2018/07/03/2541005/sputnik-ot-beliya-dom-oprovergaha-informatsiite-za-izlizane-na-sasht-ot-sto.html", "text": "Информациите в медиите, че САЩ ще напуснат Световната търговска организация (СТО), са неточни, въпреки че администрацията на президента Доналд Тръмп е фокусирана върху това да поправи търговската система, заяви говорителят на Белия дом Сара Сандърс по време на брифинг в понеделник, предава  Sputnik . \r\n„Както потвърдиха финансовият министър (Стивън) Мнучин и президентът (Доналд Тръмп), това не е истина: че САЩ ще напуснат СТО. Но президентът със сигурност изрази неудовлетвореността си и беше ясен, че има своите опасения относно няколко аспекта, които той не смята за справедливи. Ние сме фокусирани върху поправянето на системата“, заяви Сандърс пред журналисти. \r\nТя отбеляза, че Китай и други държави са използвали СТО за свое предимство, но повтори че САЩ са фокусирани върху поправянето на системата.  Йонислав Дочев", "date": "2018.07.03", "title": "Sputnik: От Белия дом опровергаха информациите за излизане на САЩ от СТО"}
{"url": "http://www.focus-news.net/news/2018/07/03/2541022/nimh-dnes-na-mesta-shte-prevali-dazhd-pridruzhen-s-gramotevitsi-i-vremenni-usilvaniya-na-vyatara-maksimalnite-temperaturi-shte-sa-mezhdu-27-i-32.html", "text": "Днес преди обяд над Южна България ще е предимно слънчево. Над Северна България ще има временни увеличения на облачността и на места в централната и източната й част ще превали и прегърми. След обяд, и над Южна България, ще се развива купеста и купесто-дъждовна облачност и на места ще превали краткотраен дъжд, придружен с гръмотевици и временни усилвания на вятъра. По-значителни ще са явленията в планинските райони. Има условия и за градушки. Максималните температури ще са между 27° и 32°. Атмосферното налягане е близко до средното за юли - ще се понижи. Това съобщи за  Агенция \"Фокус\"  дежурният синоптик от Националния институт за метеорология и хидрология (НИМХ) Красимир Стоев.  \r\nНад Черноморието ще бъде предимно слънчево. След обяд над северното крайбрежие ще има временни увеличения на облачността и на отделни места там ще превали и прегърми. Ще духа до умерен югоизточен вятър. Максималните температури на въздуха ще са 24-27°, малко по-високи от температурата на морската вода. Вълнението на морето ще е около 2 бала. \r\nПреди обяд над планините от Южна България ще бъде предимно слънчево, над Централна Стара планина ще има купесто-дъждовна облачност и ще превали и прегъри. След обяд, и над масивите от Южна България, ще се развива купесто-дъждовна облачност. На места ще превали и прегърми. Ще духа до умерен западен вятър. Максималната температура на височина 1200 метра ще е около 22°, на 2000 метра - около 16°.", "date": "2018.07.03", "title": "НИМХ: Днес на места ще превали дъжд, придружен с гръмотевици и временни усилвания на вятъра, максималните температури ще са между 27° и 32°"}
{"url": "http://www.focus-news.net/news/2018/07/03/2541012/voa-pregovorite-mezhdu-rusiya-i-siriyskite-buntovnitsi-se-provalyat.html", "text": "Продължаващите преговори между сирийските бунтовници и Русия, за съдбата на държаното от бунтовниците губернаторство Дараа в южна Сирия, вървят наникъде, предава  Voice of America . \r\nТвърдението е направено от „Екипа за управление на кризи“, група от бунтовнически и цивилни делегации от Дараа участващи в преговорите. В понеделник те обявиха планове за излизане от преговорите, заради раздорите между различните бунтовнически групировки работещи под чадъра на сирийската свободна армия. \r\nВ изявлението се добавя, че условията, предоставени от руската страна, са „унижаващи“ и се призовават всички цивилни да се готвят за война. „Призоваваме всички да вземат оръжие и да се бият, докато не предоставим по-нататъшно становище за военното началство, което ще води освободителната война“, се казва в съобщението. \r\nСирийското правителство на президента Башар Асад насочи вниманието си към Южна Сирия, след като си върна контрола и подсигури всички анклави, държани от бунтовници в Дамаск и провинцията. Офанзивата към Дараа започна на 19 юни, с наземна кампания от сирийските правителствени сили и руски изтребители започващи въздушни удари в района на 23 юни.  Йонислав Дочев", "date": "2018.07.03", "title": "VOA: Преговорите между Русия и сирийските бунтовници се провалят"}
{"url": "http://www.focus-news.net/news/2018/07/03/2541016/cnn-blizo-35-000-dushi-sa-arestuvani-presichayki-nelegalno-granitsata-mezhdu-meksiko-i-sasht-prez-mesets-yuni.html", "text": "Близо 35 000 души са били арестувани пресичайки нелегално южната граница на САЩ през месец юни, съобщава  CNN , позовавайки се на свой източник, запознат с най-новите цифри на арестуваните. \r\nПрез юни са арестувани точно 34 911 души – в сравнение с 40 334 души през месец май. \r\nВиждайки по-високите нива на нелегални преминавания през пролетта, администрацията на президента Доналд Тръмп едва ли е приветствала новината. \r\nНо въпреки, че администрацията на Тръмп направи свой основен приоритет справянето с нелегалната миграция, включително и политика, която в един момент стигна до там да разделя семейства без документи, почти невъзможно е намаляването на броя нелегални мигранти да се препише на някоя определена политика. \r\nС изключение на миналата година, която отрече повечето тенденции на сезонно преминаване на границата, традиционно има намаление на преминаванията от май към юни още 2000 година насам.  Йонислав Дочев", "date": "2018.07.03", "title": "CNN: Близо 35 000 души са арестувани пресичайки нелегално границата между Мексико и САЩ през месец юни"}
{"url": "http://www.focus-news.net/news/2018/07/03/2541024/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха за  Агенция \"Фокус\"  от ГД „Гранична полиция“. Информацията за трафика на граничните пунктове е към 6.00 часа. На българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.07.03", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2018/07/03/2541029/zam-ministar-denitsa-nikolova-shte-otkrie-izgraden-sas-sredstva-ot-oprr-priyut-za-bezdomni-litsa-v-grad-gorna-oryahovitsa.html", "text": "Заместник-министърът на регионалното развитие и благоустройството и ръководител на Управляващия орган на ОПРР Деница Николова ще участва в церемонията по откриване на проекта „Изграждане на приют в град Горна Оряховица”. Събитието ще се състои от 11.00 часа в град Горна Оряховица, кв. „Пролет”. Това съобщиха от пресцентъра на  Министерство на регионалното развитие и благоустройството . Проектът включва изграждане на приют за бездомни лица с прилежащото му дворно пространство, доставка и монтаж на оборудване и обзавеждане. \r\nФинансиран е по Оперативна програма „Региони в растеж” 2014 - 2020 г. и е на обща стойност от над 745 хил. лв.", "date": "2018.07.03", "title": "Зам.-министър Деница Николова ще открие изграден със средства от ОПРР приют за бездомни лица в град Горна Оряховица"}
{"url": "http://www.focus-news.net/news/2018/07/03/2541031/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . Във връзка с подмяна на сградно водопроводно отклонение на ул. „Кежова“ в кв. „Челопечене“, се налага спиране на водоподаването от 10.00 до 16.30 часа на клиентите на „Софийска вода”, живеещи в района на: \r\nкв. „Челопечене“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада. \r\nВъв връзка с реконструкция на уличен водопровод на ул. „Дръстър“ в кв. „Факултета“, се налага спиране на водоподаването от 10.00 до 18.00 часа на клиентите на „Софийска вода”, живеещи в района на: \r\nул. „Дръстър“, ул. 349, ул. „Борис Сарафов“, ул. „георги Папанчев“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Дръстър“ ъгъла с ул. 318. \r\nВъв връзка с подмяна на спирателни кранове на ул. „Костенец“ в жк. „Сердика“ , се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\nпо ул. „Костенец“ от ул. „Житница“ до бул. „Инж. Иван Иванов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костенец“ ъгъла с ул. „Инж. Иван Иванов“. \r\nВъв връзка с изграждане на уличен водопровод на ул. „Светослав Минков“ в кв. „Кръстова вада“, се налага спиране на водоподаването от 10.00 до 19.00 часа на клиентите на „Софийска вода”, живеещи в района на: \r\nпо ул. „Светослав Минков“ от бул. „Черни връх“ до ул. „Проф. Милчо Лалков“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Светослав Минков“ №7. \r\nВъв връзка с реконструкция на уличен водопровод на ул. „Филип Кутев“ в Промишлена зона „Хладилника“, се налага спиране на водоподаването от 09.30 до 20.30 часа на клиентите на „Софийска вода”, живеещи в района на: \r\nпо ул. „Сребърна“ от ул. „Филип Кутев“ до ул. „Шаварски път“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Сребърна“ ъгъла с ул. „Филип Кутев“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството -  .", "date": "2018.07.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/07/03/2541028/v-narodnoto-sabranie-shte-se-provede-sreshta-na-tema-problemi-i-perspektivi-pred-vissheto-obrazovanie-u-nas.html", "text": "„Проблеми и перспективи пред висшето образование у нас“ е темата на национална среща, която се организира в Народното събрание. Форумът, който е под патронажа на председателя на парламентарната Комисия по образованието и науката Милена Дамянова, ще бъде открит на 3 юли 2018 г. от 12.00 часа в зала „Изток“ на Народното събрание. Това съобщиха от пресцентъра на  Народното събрание .В срещата ще участват народни представители, министъра на образованието и науката Красимир Вълчев, ректори на висшите училища, представители на работодателски, синдикални и студентски организации. На нея ще бъдат обобщени резултатите от продължилата няколко месеца дискусия по темата на страниците на всекидневника. Ще бъдат коментирани въпроси, свързани с акредитацията на висшите училища, дистанционното и задочното обучение, както и различните модели за управление на университетите.", "date": "2018.07.03", "title": "В Народното събрание ще се проведе среща на тема „Проблеми и перспективи пред висшето образование у нас“"}
{"url": "http://www.focus-news.net/news/2018/07/03/2541032/pleven-1-111-zrelostnitsi-shte-se-yavyat-na-redovnite-kandidatstudentski-izpiti-za-meditsina-i-farmatsiya-v-meditsinskiya-universitet-v-grada.html", "text": "Общо 813 кандидат-студенти ще се състезават за 180 места, държавна поръчка, редовно обучение, по специалностите „Медицина” и „Фармация“, което прави средно 5 кандидати, борещи се за едно място. Това съобщиха от пресцентъра на  Медицински университет - Плевен . В това число влизат 603 кандидати, посочили като първо желание специалност „Медицина“, и 210 кандидатстващи на първо място за „Фармация“. Тази година в Медицински университет – Плевен (МУ - Плевен) са увеличени местата за прием на студенти по държавна поръчка за специалностите \"Медицина\" (120) и \"Фармация\" (60) с общо 32, както и за \"Медицинска сестра\" (70), \"Помощник-фармацевт\" (21), \"Медицинска рехабилитация и ерготерапия\" (40) и \"Медицинска козметика\" (15) с общо 28 места. На редовните изпити за магистърските и бакалавърските специалности в МУ-Плевен ще се явят 1111 кандидат-студенти. Висшето училище в Плевен отчита стабилен и силен интерес от страна на кандидат-студентите, въпреки че по официални данни броят на злелостниците намалява и тази година те са с 4000 по-малко в сравнение с предходната. \r\nЗрелостниците, които ще участват в класирането само с оценките си от предварителните изпити, са 82. От общия брой 813 кандидати жените са два пъти повече (565 – 69%) от мъжете (248 – 31%). За първа година най-голям процент (50%) са кандидатствалите електронно чрез системата на сайта на университета, следвани от зрелостниците, подали документите си на място в Ректората – 40%, като все повече намалява делът на ползващите услугите на кандидатстудентските бюра в страната – 10%.  \r\nКъм 28 юни 2018 г. за бакалавърските специалности след завършено средно образование документи са подали 384 кандидати. Те имат и втори шанс да подадат своите документи – от 16 до 18 юли 2018 г. Тестът по биология за 9-те бакалавърски специалности на висшето училище е на 23 юли. Зрелостниците могат да участват в класирането с оценката си от изнесения, предварителния или редовния изпит, само с оценка от матура по биология или с друг зрелостен изпит по избор. Тази година водещ критерий в класирането е редът на желанията на кандидатите и след това състезателният бал. \r\nПървият кандидатстудентски изпит по биология от редовната сесия за специалностите „Медицина“ и „Фармация“ ще се проведе днес от 9.00 до 13.00 часа в 29 учебни зали на Ректората, Факултета по Фармация и Учебния корпус с участието на 110 квестори - преподаватели и служители на университета. Вторият конкурсен изпит по химия за двете магистърски специалности е на 10 юли 2018 г. също с продължителност 4 часа.  \r\nВ деня на изпита кандидат-студентите ще се настаняват по местата си от 8.00 до 8.30 часа. Точно в 8.40 часа в зала „Асклепий” на Ректората ще бъде изтеглен изпитният вариант по биология. Това ще стане на произволен принцип в присъствието на ректора на висшето училище проф. д-р Славчо Томов, зам.-ректора по учебната дейност проф. Маргарита Александрова, декана на Факултет „Медицина” проф. д-р Аспарух Аспарухов, зам.-декана на Факултет „Фармация“ доц. д-р Павлина Йорданова, председателя на Комисията за оценяване на конкурсните работи по биология доц. Милена Атанасова, председателя на Техническата комисия за прием на кандидатстудентски документи Виржиния Лазарова, родители на кандидатите и журналисти. \r\nТегленето на варианта на кандидатстудентския изпит по биология за магистърските специалности „Медицина“ и „Фармация“ ще се проведе от 8.30 часа днес в зала „Асклепий” на Ректората. След стартиране на изпита от 8.45 часа в зала „Хипократ” ще се състои пресконференция за анализ на кандидатстудентска кампания 2018 на МУ – Плевен. Поради строгия пропускателен режим в деня на изпита, е желателно представителите на медиите да носят служебните си карти.", "date": "2018.07.03", "title": "Плевен: 1 111 зрелостници ще се явят на редовните кандидатстудентски изпити за медицина и фармация в Медицинския университет в града"}
{"url": "http://www.focus-news.net/news/2018/07/03/2541033/denyat-3-yuli-v-svetovnata-istoriya.html", "text": "На тази дата през 1608 г. френският изследовател Самюел Шамплен основава в устието на р. Св. Лаврентий гр. Квебек. Квебек се намира в източна Канада и е административен център на едноименната провинция. На 3 юли 1775 г. генерал Джордж Вашингтон става главнокомандващ на Континенталната армия на американските колонии. През 1819 г. в Ню Йорк е открита първата в Америка спестовна банка. На тази дата през 1962 г.  след продължителна колониална война френският президент Шарл де Гол провъзгласява независимостта на Алжир от Франция.   американският астронавт Харисън Шмит, австрийският писател Франц Кафка, 2013 г.  \r\nАрмията на Египет отстранява от власт президента Мохамад Морси след няколко дневни масови протести. 2011 г.  \r\nНа парламентарните избори в Тайланд побеждава опозиционната партия За таи, получавайки 263 от 500 места в Камарата на представителите. 1966 г.  \r\nФранция провежда опити с атомна бомба на атола Муруруоа. 1962 г.  \r\nСлед продължителна колониална война, френският президент Шарл де Гол провъзгласява независимостта на Алжир от Франция. Алжир е демократична република, намира се в Северна Африка и заема териториална площ приблизително около 2 381 000 кв. км. Населението на страната е около 28 200 000 жители. Етническият състав е от бербери, араби и европейци. Столица на Алжир е гр. Алжир. Официалният език е арабски. Паричната единица е алжирски динар. Законодателният орган в страната е Националният консултативен съвет. През III в. пр. Хр. на територията на днешен Алжир е основана държавата Нумидия. От I в. пр. Хр. до V в. е под римска власт. През VII в. държавата е завоювана от арабите, след което е поставено начало на ислямизацията. От ХVI в. става владение на Османската империя. В периода ХVII – ХVIII в. поради слабата централна власт на империята Алжир е фактически независима феодална държава начело с местен управител. През юли 1830 г. френски войски завземат гр. Алжир; през 1857 г. е напълно покорена от Франция. През 1954 г. Бен Бела основава Фронта за национално освобождение, обявил се за временно правителство на Алжирската република (1958). През 1959 г. ген. Дьо Гол обявява правото на Алжир за самоопределение. Алжир е член на Лигата на арабските държави от 1962 г. Същата година става член и на ООН. 1949 г.  \r\nБомбардировачът „Енола Гей”, хвърлил атомната бомба над Хирошима, постъпва като експонат в музея в Смитсъновия университет. \r\n1948 г. 1949 г.  \r\nАлбания прогонва всички граждани на Югославия. 1928 г.  \r\nВ САЩ са пуснати в продажба първите телевизионни приемници. Цената им е 75 долара. 1908 г.  \r\nВ Ресенския османски гарнизон в Македония избухва Младотурската революция на комитета \"Единение и напредък\". На 5 юли младотурците публикуват обръщение към българите в Охридско за съдействие с обещание за равноправие. Дадена е политическа амнистия и са освободени около 1500 българи. \r\nКомитетът \"Единение и напредък\" е организация на младотурците. Основана е през 1889 г. в Цариград. Поставя си за задача събарянето на абсолютистичния режим на султан Абдул Хамид II (на снимката) и заменянето му с конституционно-парламентарен, а във външнополитически план – премахване на зависимостта на Турция от Великите сили и възвръщане на някогашното и величие. От 1907 г. ролята на централно ръководство поема Солунският клон на комитета. Под ръководството на комитета се извършва Младотурската революция 1908 г. След поемането на управлението на страната комитетът се преустройва в политическа партия, която постепенно се преориентира към предишния политически курс на султана както във външнополитически, така и във вътрешнополитически план. Бързо забравя за обещаните права на немюсюлманското население в империята, сред което са и българите от Тракия и Македония. След разгрома на Турция в Първата световна война (1914-1918 г.) комитетът се саморазпуска, но отделни негови дейци продължават участието си в политическия живот на страната. Поради враждебното им отношение към кемалистите през 1926 г. се слага край на тяхната дейност. \r\nМладотурска революция (1908 г.) е извършена в Османската империя от Комитета \"Единение и напредък\". Първи въстава гарнизонът в Ресен, последван от гарнизоните в Битоля и Одрин. Безсилен да се справи с положението, султан Абдул Хамид II обявява на 23 срещу 24 юли, че възстановява конституцията от 1876 г. и съгласието си за провеждане на избори за парламент. Привлечени от измамните лозунги на младотурците за равенство на народите в Османската империя, без оглед на тяхната езикова и религиозна принадлежност, на тяхна страна минават и някои чети на ВМОРО, които слизат от планините и се саморазпускат. Те участват заедно с младотурците в потушаването на държавния преврат от април 1909 г., след който следва и детронирането на султан Абдул Хамид II. Осигурили си цялата държавна власт, младотурците бързо забравят дадените обещания и по отношение на българското население в европейските предели на империята продължават старата султанска политика. Това довежда до охлаждане на отношенията им с ВМОРО и четите и отново излизат в планините, за да доведат до край борбата си за освобождение от османското владичество. 1886 г.  \r\nКарл Бенц от Манхайм показва в действие своя пръв автомобил, като развива с него скорост от 16 км/ч. 1866 г.  \r\nПо време на Австро-пруската война между пруската и австрийската армии до града Кьонигрец (днес Храдец Кралове, Чехия) се състои Кьонигрецкото сражение. Пруската войска под командването на Х. Молтке – Старши (221 000 души, 924 оръдия) с концентрични удари на 3 армии разгромява австро-саксонските войски, командвани от ген. Л. Бенедек (215 000 души, 770 оръдия). Австрия се принуждава да сключи Пражкия мир. 1863 г.  \r\nЗавършва битката при Гетисбърг. Тя е решаващото сражение от Гражданската война в САЩ, в което побеждава армията на Севера. 1819 г.  \r\nВ Ню Йорк е открита първата в Америка спестовна банка. 1790 г.  \r\nВ Париж маркиз Кондорсе за първи път поставя въпроса за гарантиране граждански права на жените. 1775 г. /", "date": "2018.07.03", "title": "Денят 3 юли в световната история"}
{"url": "http://www.focus-news.net/news/2018/07/03/2541030/denyat-3-yuli-v-balgarskata-istoriya.html", "text": "На 3 юли 2000 г. правителството на Иван Костов постига споразумение с Международния валутен фонд (МВФ), което трябва да даде възможност за повишаване на доходите, намаляване на данъците и замразяване цените на отоплението. На тази дата през 1877 г. българското Опълчение преминава р. Дунав в хода на Руско - турската освободителна война (1877 - 1878).  \r\nНа 3 юли 1895 г. в центъра на София е извършено покушение срещу министър-председателя Стефан Стамболов. Два дни по-късно той умира.   тракологът проф. Александър Фол, актьорът Стефан Гецов, писателят Славчо Чернишев, военният деец Петър Груев.  писателят Андрей Гуляшки, писателят и преводач Цветан Стоянов. 2000 г.  \r\nПравителството на Иван Костов постига споразумение с Международния валутен фонд (МВФ), което трябва да даде възможност за повишаване на доходите, намаляване на данъците и замразяване цените на отоплението. \r\nМеждународния валутен фонд (МВФ) е международна агенция, основана на конференцията в Бретън Уудс през 1945, със седалище във Вашингтон и с над 150 държави членки. Фондът осигурява валутни запаси, злато и специални права на тираж за стабилизиране на националните валутни курсове. \r\nИван Костов е роден на 23 декември 1949 г. в София. Завършва средно образование в 18-то СПУ \"Кирил и Методий\" (СОУ \"Уилям Гладстон\") в София през 1967 г. Учи за летец в Селскостопанската авиация в гр. Кременчук, Украйна, 1974 г. Завършва специалност \"Политическа икономия\" в УНСС и \"Математическо моделиране на икономическите процеси\" в СУ \"Св. Климент Охридски\". Заема длъжността началник \"Планов отдел\" в Завода за преработка на хартия - София, 1979 г. В периода 1982- 1992 г. е старши асистент по политическа икономия в Техническия университет в София. От 1984 г. е доктор на икономическите науки, а от 1992 г. - доцент. Член е на Съвета на икономическите експерти на СДС от 1990 г. Избиран е за депутат в VІІ Великото народно събрание, в ХХVІ, в ХХVІІ и в ХХVІІІ Народно събрание от Парламентарна група на СДС. Председател е на Комисията по икономическа политика в VІІ ВНС. Иван Костов заема длъжността министър на финансите в коалиционното правителство на Димитър Попов в периода декември 1990 г. – октомври 1991 г. Същата длъжност – министър на финансите, заема и в правителството на СДС от ноември 1991 г. до декември 1992 г. Заместник-председател е на парламентарната група на СДС в ХХVІІ Народно събрание (1993-1994 г.). Председател е на СДС от декември 1994 г. От 1997 г. до юни 2001 година е министър-председател на България. След загубата на ОДС на парламентарните избори през юни 2001 година напуска председателския пост в СДС. Член е на Националния изпълнителен съвет на СДС до 12 март 2002 г. От 2001 г. е народен представител от ОДС в ХХХІХ Народно събрание. От 2004 г. е председател на партията \"Демократи за силна България\". Депутат е в XL Народно събрание. 1975 г.  \r\nНародното събрание утвърждава Людмила Живкова за член на кабинета и председател на Комитета за изкуство и култура (КИК). На 1 юли същата година седмият пленум на Комитета я избира за председател на мястото на Павел Матев. 1973 г.  \r\nОт 3 до 4 юли в София се провежда III конгрес на Съюза на архитектите в България. \r\nСъюзът на архитектите в България (САБ) е доброволна творческо-професионална организация на архитекти, независимо от дейността им. \r\nСАБ е продължител на творческите традиции и приемник на Българското техническо дружество (основано през 1885 г.) и правоприемник на Българското инженерно-архитектно дружество (основано 1893 г.), на Дружеството на българските архитекти (основано 1926 г.), на Съюза на българските инженери и архитекти (основан 1937 г.) и на Научно-техническия съюз (за периода от основаването му 1949 г. до 1965 г.) – по отношение дейността на Дружество “Архитектура”. \r\nСАБ представлява своите членове и защитава техните творческо-професионални интереси пред държавни, общински и международни институции, юридически и физически лица. 1970 г.  \r\nВ периода 25 юни - 3 юли в София се провеждат българо-гръцки разговори и са подписани документи за свързване на енергийните системи на двете страни, за използване на водите на реките, протичащи през териториите на двете страни, и за туризма. 1957 г.  \r\nСъздава се Българският автомобилен турингклуб (по-късно - Съюз на българските автомобилисти). \r\nСъюзът на българските автомобилисти е доброволна обществена организация с нестопанска цел на любители на автомобилизма, автотуризма, автомобилния спорт и картинга. Участва в разработването на нормативни актове и др. документи, свързани с автомобилизма, организира обучението и квалификацията на водачите на моторни превозни средства и др. От 1966 г. оказва и пътнотехническа помощ. 1944 г.  \r\nВ хода на Втората световна война англо-американската авиация бомбардира Русе и село Чупрене. 1941 г.  \r\nНа 2 и 3 юли са извършени масови арести на комунисти: до юли 1942 г. са арестувани около 1600 души. 1932 г.  \r\nВ периода 26 юни - 3 юли в Белград се провежда турнира за ІІ Балканска купа по футбол. България побеждава последователно Румъния (2:0), Югославия (3:2) и Гърция (2:1) и печели първо място. 1929 г.  \r\nОт 3 до 6 юли се провежда анкета на социалистическите депутати Кръстьо Пастухов, Григор Чешмеджиев, Сотир Янев и Димитър Нейков за положението по сръбско-българската граница. Изложението им от 18 юли до Социалистическия работнически интернационал настоява за международна анкета по станалите инциденти. \r\n1926 г. 1929 г.  \r\nСъс закон е дадена концесия на Bulgarian Development Company Limited за производство и износ на бекон и продукти от свинско месо (свинската концесия). 1905 г.  \r\nСключва се българо-сръбски договор за митнически съюз. 1904 г.  \r\nОт 3 до 6 юли в София е проведен учредителен конгрес на Съюза на свещеническите братства под председателството на митрополит Максим Скопски. 1895 г.  \r\nВ центъра на София е извършено покушение срещу Стефан Стамболов. Два дни по-късно той умира от раните си. Съпругата му Поликсения не позволява на княз Фердинанд да присъства на погребението. \r\nСтефан Стамболов е роден на 31 януари 1854 г. във Велико Търново. Образованието си започва в родния си град, по-късно учи в Одеската семинария (1870-1872 г.). Израства в обкръжението на революционери като Христо Иванов-Книговезеца, Отец Матей Преображенски, Христо Караминков – Бунето и участвува в почти всички прояви на борбата за политическа независимост през 70-те години на ХІХ в. – член е на Българския революционен централен комитет (БРЦК) в Букурещ и в Гюргево, изпълнява важна роля в подготовката на Старозагорското (1875 г.) и на Априлското въстание (1876 г.). След 1880 г. става подпредседател, а и председател на Народното събрание. В периода 1888-1894 г. е министър-председател. Допринася за Съединението на Княжество България и Южна Румелия. Участва е контрапреврата през 1886 г. Стефан Стамболов провежда ярко изразена националистична политика, способства за укрепване на дипломацията, на икономиката и на държавническата мощ на България. Влиза в конфликт с царска Русия и княз Фердинанд. 1894 г.  \r\nВ периода 3 – 7 юли се провежда първият конгрес на Българската работническа социалдемократическа партия (БРСДП), който се явява и учредителен. На него се сливат Българската социалдемократическа партия и Българския социалдемократически съюз. Разединени, двете партии и особено БСДС стигат до заключението, че не могат да постигнат желаното от тях влияние в обществено-политическия живот на страната. Поради това именно съюзистите са тези, които първи повдигат въпроса за обединение с партистите (привържениците за БСДП). Първоначално Димитър Благоев (на снимката) и неговите последователи не са склонни да приемат направеното им предложение за обединение на двете партии. Впоследствие обаче се съгласяват с него и на 10 февруари 1894 г. е подписано съглашение между БСДП и БСДС за сливането им в една обща партия, наречена БРСДП. По-късно Димитър Благоев преценява направената в тази насока стъпка като голяма грешка, тъй като бившите съюзисти отдалечават още повече своите разбирания от схващанията на партистите, които строго се придържат към учението на К. Маркс и Фр. Енглес и техните ученици - лидерите на Втория интернационал К. Кауцки, В. Плеханов, Авг. Бебел, Жул Гед и др. \r\nМежду двете бивши течения изникват остри разногласия по редица въпроси от организационно и идейно естество - за мястото и ролята на демократическия централизъм, за мястото и ролята на печата и особено много - за социалната среда на партията и чии интереси ще защитава тя. Превес получават привържениците на бившите партисти. От 1897 г. Димитър Благоев започва издаването на теоретичния орган на партията - сп. \"Ново време\", а неговите най-близки съратници участват в редактирането на печатните органи на БРСДП - в. \"Социалист\" (1894 г.-1897 г.) и в. \"Народ\" (1897 г.-1898 г.). От есента на 1897 г. започва да излиза в. \"Работнически вестник\". От 1898 г. този вестник става и печатен орган на партията. \r\nПривържениците на съюзистите след ранната смърт на Сл. Балабанов се групират около Я. Сакъзов. Той и някои от неговите съмишленици, като Е. Дабев, К. Бозвелиев и др., участват години, както в централното ръководство на БРСДП, така и в нейните печатни издания. Въпреки това в противовес на партийния устав Я. Сакъзов предприема издаването на ново списание, наречено \"Общо дело\". Всички опити за помирение между двете течения в края на XIX и началото на ХХ в. остават напразни и през лятото на 1903 г. се стига до разцепление в редовете на БРСДП. Образуват се две самостоятелни политически организации, които носят едно и също име - БРСДП, които се определят като \"тесни\" и \"широки\". 1882 г.  \r\nС княжески указ е разформирована жандармерията и вместо нея е създаден драгунски корпус начело с подполковник Лонгвенов, организиран в 9 драгунски окръжия, съществувал до септември 1883 г. 1877 г.  \r\nВ хода на Руско-турската война (1877 - 1878) Българското опълчение преминава река Дунав. Българското опълчение е самостоятелна българска доброволческа войска, която взима участие на страната на руската армия. Инициатор за нейното създаване е руският генерал Р. А. Фадеев, който намира подкрепа от Българското централно благотворително общество и славянските благотворителни комитети в Русия. Те закупуват със свои средства 12 оръдия и голям брой пушки и патрони, и ги предоставят на българските опълченци. Началото на Българското опълчение се поставя на 13 ноември 1876 г. в Кишинев (Молдова). В него са привлечени главно български доброволци, които взимат участие в националноосвободителната борба и в Сръбско-турската война (1876). Според плана на руското командване, от октомври 1876 г., първоначалното предназначение на Българското опълчение е да служи като \"Пеши конвой на главнокомандващия княз Николай Николаевич\". Най-напред са създадени три дружини. Записването на доброволци не престава и до обявяването на войната. На 17 април 1877 г. Пешият конвой е реорганизиран в Българското опълчение и за негов командир е определен руският ген. Н. Столетов. Под ръководството на руски офицери на служба в руската армия, българските опълченци трябва да преминат и известна военна подготовка. На 6 май 1877 г. жителите на гр. Самара им подаряват бойно знаме, което е връчено на 3. опълченска дружина. От Кишинев военната подготовка на опълченците продължава в Плоещ. Българското опълчение е включено в състава на Предния отряд, командван от ген. Й. В. Гурко. Участва в боевете при Велико Търново, Стара Загора и Шипка. \r\nБългарските опълченци проявяват голям героизъм при отбраната на Шипченския проход (9 – 11 август 1877 г.). Въпреки многократно превишаващата ги османска войска заедно с руските войници те не допускат армията на Сюлейман паша да премине Балкана и да се прехвърли в Северна България. В края на декември същата година взимат участие и в боевете при Шипка и Шейново, където е разбита армията на Вейсел паша. След подписването на Санстефанския договор (1878) Българското опълчение е отделено от състава на руската армия и става основа за изграждането на новата българска войска. На тази дата са родени: 1933 г.  \r\nРоден е проф. Александър Фол (1933 - 2006). Той е историк-траколог, филолог, доктор на науките. Бил е министър на просветата в периода 1980 - 1986 г. Основател и пръв директор на Института по тракология при БАН. Основател на Националната гимназия за древни езици и култури в София през 1977. От 1980 г. е председател на Международния комитет по тракология към Международната асоциация за проучвания на Европейския югоизток и главен секретар (от 1988 г.) на Международния съвет за индоевропейски и траколожки изследвания. Автор е на: “Политическа история на траките”, “Тракийски орфизъм”, “Тракийска култура”, “Казано и премълчано” и др. \r\nУмира на 1 март 2006 г. в София. 1932 г. > \r\nРоден е Стефан Гецов – български драматичен и филмов актьор. От 1955 г. е в Националния драматичен театър. Негови роли в театъра са: Отело (“Отело” от У. Шекспир), Дмитрий (“Братя Карамазови” по Ф. М. Достоевски), Македонски (“Хъшове” от И. Вазов), Големанов (“Големанов” от С. Л. Костов); роли в киното: Иван Шишман от едноименния филм, Г. Димитров в “Наковалня или чук”. Умира на 10 октомври 1996 г. в София. \r\nРоден е Славчо Чернишев – български писател. Учи славянска филология и философия в Софийски университет “Св. Климент Охридски” в периода 1945 г. – 1951 г. Работи като коректор и технически уредник в издателство “Наркоиздат” (1945 г.), уредник на сп. “Жената днес” и в-к “Стожер” (1946 г.). Драматург на радиотеатъра при Радио София, член е на сценаристката комисия и завеждащ редактор “Реклама и пропаганда” при Българска кинематография (1957 г. – 1950 г.). Редактор е във в-к “Литературен фронт” за периода 1952 г. – 1953 г., завежда литературен отдел във в-к “Народна култура” (1953 г.). От 1954 г. живее в Созопол. Член е на Съюза на българските писатели. Публикува за пръв път стихотворение през 1941 г. в сп. “Българска реч”. Автор е на съчиненията: “Земя и небе” (1952 г.), “Поема за летеца” (1954 г.), “Зад синия далечен океан” (1955 г.), “Неспокойно сърце” (1955 г.), “Вятърната мелница” (1957 г.), “Морето” (1957 г.), “Капитан Леванти” (1960 г.), “Созополски разкази” (1963 г.), “Стихове” (1965 г.), “Ветрове, пясъци и звезди” (1966 г.), “Стихотворения” (1966 г.), “Отвъд хоризонта” (1968 г.), “Корабни дневници” (1972 г.), “Лунните острови” (1980 г.) и др. Умира на 30 юни 2000 г. в София. \r\nРоден е Петър Димитров Груев - военен деец, генерал-лейтенант. Започва образованието си в Южнославянския пансион на Т. Минков в гр. Николаев, след което постъпва във Военно училище в Санкт Петербург. Участва в Руско-турската освободителна война 1877 г.-1878 г., след което завършва артилерийска академия в Русия. Постъпва на служба в българската армия и като офицер участва в Сръбско-българската война през 1885 г. Отличава се в сраженията при Сливница и Пирот. След войната е назначен за началник на Военното училище в София. Взема ръководно участие при детронирането на княз Александър I Батенберг от българския престол (9 август 1886 г.), след което е обявен за главнокомандващ българските войски. Поради неуспеха на преврата е принуден да емигрира в Румъния, откъдето продължава борбата си срещу Регентството (1886 г.-1887 г.) и първия стамболовистки режим (1887 г.-1894 г.). По-късно постъпва на служба в руската армия, в която впоследствие получава генералски чин. След Октомврийската революция (1917 г.) работи в различни учреждения и предприятия в гр. Тула. Умира на 9 февруари 1942 г. \r\nУмира писателят Андрей Гуляшки (1914 - 1995). Той е роден на 7 май 1914 г. в с. Раковица, Видинско. След 9 септември 1944 г. е редактор в редица издания: главен редактор е на сп. \"Пламък\" (1956 – 1966), директор е на Народния театър, главен редактор на сп. \"Съвременник\" (1972 – 1973), секретар на Съюза на българските писатели (1956 - 1962), заместник-председател на Съюза на българските писатели. През последните години от живота си твори в Сопот. Белетристичното му творчество е обвързано с философска проблематика. Автор е на съчиненията: \"Дон Кихот от Селвеция\" (1936), \"Жени\" (1938), \"Смъртна присъда\" (1940), \"МТ станция\" (1950), \"Село Ведрово\" (1952), \"Златното руно\" (1958), \"Приключенията на Авакум Захов\" (1962), \"Седемте дни на нашия живот\" (1964), \"Малка нощна музика\" (1965), \"Романтична повест\" (1970), \"Скитник броди по света\" (1982), \"Краят на Лалелия\" (1987) и др. \r\nУмира Цветан Савов Стоянов - български преводач, критик, писател. Той е роден на 28 януари 1930 г. в София. Завършва гимназия в София през 1947 г. и школата по журналистика през 1954 г. През 1970 г. защитава дисертация на тема “Идеи и мотиви на отчуждението в западната литература от средата на ХVIII в. до средата на ХIХ в.”. Член е на Съюза на българските писатели. Превежда и издава произведенията на Шели, Гамзатов, Байрон, Дикинсън, Суифт, Стайнбек, Колдуел, Брейн, Харпър, Шекспир, Б. Шоу и др. Завършва и право в Софийски университет “Св. Климент Охридски” през 1952 г. В периода 1953 г. – 1955 г. работи в Българската телеграфна агенция (БТА). За една година (1955 г. - 1956 г.) е литературен сътрудник във в-к “Земеделско знаме”. В периода 1961 г.-1963 г. е редактор в отдел “Критика” на сп. “Септември”, а след това във в-к “Литературен фронт” (1967 г.-1969 г.). От 1969 г. е научен сътрудник в Института за съвременни социални теории. Автор е на съчиненията: “Ние и Арчи. Екскурзоводска история” (1961 г.), “Над твоя дом спокойствие” (1967 г.), “Нишките, които се прекъсват” (1967 г.), “Мъдростта на древните митове” (1968), “Изключителната биография на Буди Будев. Роман” (1969 г.), “Броселиандовата гора” (1973 г.), “Идеи и мотиви на отчуждението в западната литература” (1973 г., в 3 т.), “Геният и неговият наставник” (1978 г.), “Невидимият салон” (1978 г., в 2 т.), “Отчуждението” (1988 г.), “Избрано и непубликувано” (1994 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.03", "title": "Денят 3 юли в българската история"}
{"url": "http://www.focus-news.net/news/2018/07/03/2541035/aleksandar-van-der-belen-avstriya-i-es-shte-prodalzhat-da-rabotyat-za-yadrenoto-sporazumenie-stiga-iran-da-spazva-angazhimentite-si.html", "text": "„Австрия и Европейският съюз ще продължат да работят за съществуването на ядреното споразумение, стига Иран също да спазва ангажиментите си“, заяви президентът на Австрия Александър Ван дер Белен в подготовката за посрещането на иранския си колега Хасан Роухани във Виена, предава информационната агенция  AhlulBayt . \r\nСпоразумението, подписано през 2015 година, „отвори прозорец за адресиране на други важни въпроси“, допълни той. \r\nАвстрийският канцлер Себастиан Курц направи подобни коментари. Според него споразумението е „позитивно“ и Австрия все още желае да го „поддържа заедно с нашите партньори в ЕС. Над всичко е важно Иран да продължи да уважава своите задължения по споразумението“.  Йонислав Дочев", "date": "2018.07.03", "title": "Александър Ван дер Белен: Австрия и ЕС ще продължат да работят за ядреното споразумение, стига Иран да спазва ангажиментите си"}
{"url": "http://www.focus-news.net/news/2018/07/03/2541037/blagoevgrad-filip-zelenski-shte-predstavi-izlozhba-produktov-dizayn-v-gradska-hudozhestvena-galeriya.html", "text": "Филип Зеленски ще представи изложба „Продуктов дизайн“ в Градска художествена галерия в Благоевград. Официалното откриване ще се проведе на 3 юли (вторник) от 18.00 часа. Това съобщиха от пресцентъра на  Община Благоевград . Експозицията представя 21 вдъхновяващи обекта – 14 предмета от стъкло и 7 от метал. Всички те са създадени от Филип Зеленски и произведени от Glass Studio S.A в България и Гърция. Предметите са пропътували света и в момента се намират на 6 континента – Европа, Африка, Северна и Южна Америка, Азия и Австралия в луксозни и престижни хотели и ресторанти. \r\nФилип Зеленски е продуктов и интериорен дизайнер почти 20 години. Неговата креативна личност ясно се забелязва във всички му проекти. Филип Зеленски обединява вдъхновението с практичността в своите продукти. Репутацията му е на дизайнер иноватор и артист, който не се страхува да поема рискове и предизвикателства в работата си.  \r\nАвторът признава, че музата му, при създаване на селектираните за изложбата уникални обекти, идва от заобикалящата го среда – природата, архитектурата, музиката, изкуството и предмети от ежедневието.  \r\nВ събота (7 юли) от 13.00 часа ще се проведе второ откриване на експозицията, за всички жители и гости на града, които няма да успеят да присъстват във вторник. Изложбата ще бъде позиционирана в Градска художествена галерия до 17 юли 2018г.", "date": "2018.07.03", "title": "Благоевград: Филип Зеленски ще представи изложба „Продуктов дизайн“ в Градска художествена галерия"}
{"url": "http://www.focus-news.net/news/2018/07/03/2541038/plovdiv-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ в град Пловдив организират приемни за граждани. Това съобщиха от пресцентъра на  ПП ГЕРБ .  \r\nОбщинският съветник от ГЕРБ в Общински съвет – Пловдив, Иван Вичков ще приема граждани на 3 юли 2018 г. от 16.00 до 18.00 часа в офиса на ГЕРБ в район „Тракия\" в блок 91.  \r\nНа 4 юли 2018 г. приемни с граждани ще проведат следните общински от ГЕРБ в Общински съвет - Пловдив: \r\nГеорги Василев, от 16 до 18:00 часа в офиса на ГЕРБ в район „Южен\" на ул. „Академик Петър Динеков „№1А;  \r\nАни Лафчиева, от 17:00 до 18:30 часа в офиса на ГЕРБ в район „Източен\" на ул. „Коста Паница\" №5;  \r\nЕмил Русинов, от 17:30 до 19:00 часа в офиса на ГЕРБ в район „Източен\" на ул. „Коста Паница\" №5.  \r\nВ четвъртък, 5 юли 2018 г. общинските съветници от ГЕРБ в Пловдив ще проведат приемни с гражданите, както следва: \r\nПетър Попов, от 17:30 до 19:00 часа в офиса на ГЕРБ в район „Западен\" на ул. „Царевец\" №9;  \r\nЯсен Михайлов, от 17:30 до 19:00 часа в офиса на ГЕРБ в район „Западен\" на ул. „Царевец\" №9;  \r\nДамян Петров, от 17:30 до 19:00 часа в офиса на ГЕРБ в район „Западен\" на ул. „Царевец\" №9;  \r\nГошо Къчков, от 17:30 до 19:00 часа в офиса на ГЕРБ в район „Северен\" на бул. „Марица\" №91;  \r\nПенчо Малинов, от 17:00 до 18:30 часа в офиса на ГЕРБ в район „Източен\" на ул. „Коста Паница\" №5;  \r\nВеселин Маневски, от 16:00 до 18:00 часа в офиса на ГЕРБ в район „Южен\" на ул. „Академик Петър Динеков\" №1А.", "date": "2018.07.03", "title": "Пловдив: Общинските съветници от ГЕРБ организират приемни за граждани"}
{"url": "http://www.focus-news.net/news/2018/07/03/2541040/afp-bolniyat-yaponski-imperator-akihito-otmeni-angazhimentite-si-za-vtori-poreden-den.html", "text": "84-годишният император на Япония Акихито отмени официалните си задължения за втори пореден ден във вторник, след като се лекува заради недостатъчно кръвоснабдяване на мозъка, предава  AFP . \r\nГоворител на императора заяви във вторник, че той „има леки болки в стомаха в допълнение със симптоми на световъртеж“. \r\n„Той ще почива днес и ще отмени официалните си ангажименти“, допълни той, без да уточнява кога Акихито ще може да се върне към публичния живот. \r\nВ понеделник беше обявено, че монархът се е почувствал зле. Впоследствие лекуващият му лекар определи, че той страда от церебрална анемия, състояние получено в резултат на недостатъчно кръвоснабдяване на мозъка, което причинява световъртеж и гадене.  Йонислав Дочев", "date": "2018.07.03", "title": "AFP: Болният японски император Акихито отмени ангажиментите си за втори пореден ден"}
{"url": "http://www.focus-news.net/news/2018/07/03/2541034/v-sofiya-shte-bade-predstaven-parviyat-testovi-hibriden-avtobus-koyto-shte-se-dvizhi-v-gradskiya-transport-na-stolitsata.html", "text": "Днес от 11.15 часа в присъствието на кмета на София Йорданка Фандъкова ще бъде представен първият тестови хибриден автобус, който ще се движи в градския транспорт на София. Това съобщиха от пресцентъра на  Столична община . \r\nХибридният автобус ще бъде пуснат в движение по маршрута на линия 10-ТМ тестово. Автобусът ще се движи от електро двигател, отговаря на стандарт Евро 6.  \r\nСъбитието ще се проведе на моста пред Националния стадион „Васил Левски“.", "date": "2018.07.03", "title": "В София ще бъде представен първият тестови хибриден автобус, който ще се движи в градския транспорт на столицата"}
{"url": "http://www.focus-news.net/news/2018/07/03/2541042/blagoevgrad-s-normalna-intenzivnost-se-osashtestvyava-dvizhenieto-po-glaven-pat-e-79-i-am-struma-v-oblastta.html", "text": "С нормална интензивност се осъществява движението по главен път Е-79 и АМ „Струма“ в областта. Това каза за  Радио „Фокус“ – Пирин  дежурният служител в Областно пътно управление-Благоевград. Няма ремонтни дейности и въведени ограничания по републиканската пътна мрежа. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНатали СТЕФАНОВА", "date": "2018.07.03", "title": "Благоевград: С нормална интензивност се осъществява движението по главен път Е-79 и АМ „Струма“ в областта"}
{"url": "http://www.focus-news.net/news/2018/07/03/2541039/stara-zagora-sabite-na-hadzhi-dimitar-i-stefan-karadzha-shte-badat-pokazani-v-kazanlak-po-povod-150-godini-ot-gibelta-na-voevodite.html", "text": "Юбилейна изложба по повод 150 години от гибелта на Хаджи Димитър и Стефан Караджа ще бъде открита от 18.00 часа в залите на Художествената галерия в Казанлък. В нея ще бъдат изложени два изключително ценни експоната – сабите на двамата воеводи. Сабята на Стефан Караджа е предоставена специално за изложбата от Регионален исторически музей – Русе, а на Хаджи Димитър от Регионален исторически музей – Варна. Изложбата съдържа и десет литографии, предоставени от Музея в Сливен, които отразяват бойния път на четата и са издавани в годините назад. Идеята е подкрепена и от Държавен архив – Стара Загора, от фондовете на които ще бъдат изложени два любопитни документа, които имат отношение към определяне личния състав на четата и полагане на основния камък за изграждане на параклиса, който е трябвало да бъде построен в района на сражението на връх Бузлуджа. Освен всички тези експонати в изложбата ще бъдат показани и материали от фонда на Национален парк – музей „Шипка – Бузлуджа“.  \r\nПри откриване на изложбата ще се състои и премиерата на традиционния за Национален парк – музей „Шипка – Бузлуджа“ юбилеен вестник, подготвен по повод годишнината от екипа на музея. В него са включени материали както на музейни специалисти, така и на проф. Пламен Митев, проф. Петко Петков, доц. Огняна Маждракова. Вестникът ще бъде разпространяван безплатно. \r\nСлавяна ГАЙДАРОВА", "date": "2018.07.03", "title": "Стара Загора: Сабите на Хаджи Димитър и Стефан Караджа ще бъдат показани в Казанлък по повод 150 години от гибелта на воеводите"}
{"url": "http://www.focus-news.net/news/2018/07/03/2541045/dobrich-dvizhenieto-po-patya-silistra-dobrich-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението по път II-71 Силистра – Добрич се осъществява с повишено внимание поради ремонтни дейности на асфалтовата настилка, предаде кореспондентът на  Радио „Фокус” – Варна . Няма въведени временни ограничения на движението на автомобили в областта. Срокът за изпълнение на дейностите по тази пътна отсечка е до 22 август. В друг участък по същия път в района на с. Коларци движението на автомобили се осъществява с повишено внимание поради пропадане на част от пътното тяло.  \r\nПродължават ремонтните дейности и по Околовръстния път на Добрич. Срокът за приключване е 30 септември. До 31 юли продължават частичните ремонтни дейности на асфалтовата настилка по част от пътя Добрич-Варна. Навсякъде движението е регулирано с пътни знаци. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните работи на обект „Интегриран проект за подобряване на водния сектор на град Добрич“ по Лот 3 и Лот 2, които се изпълняват в различни зони в града. Ежедневно на сайта на Община град Добрич се публикува актуална информация за местата на строителни дейности. Въведена е временната организация на движение по много улици в града заради дейности по обновяване на водния сектор. Община град Добрич призовава шофьорите да спазват временната организация на движение по ул. „Панайот Хитов“ и уличките в близост до входа на Многопрофилната болница за активно лечение (МБАЛ) - Добрич, въведена във връзка с реализиране на дейности - част от Интегрирания проект за подобряване на водния сектор в града. Водачите са призовани да не паркират на забранени участъци, за да се осигури нормалното обезпечаване на работата на Центъра за спешна помощ. В Добрич времето е слънчево, с незначителна облачност, тихо е, температурата на въздуха е около 19 градуса.  \r\nЖулиета НИКОЛОВА", "date": "2018.07.03", "title": "Добрич: Движението по пътя Силистра – Добрич се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2018/07/03/2541036/toplofikatsiya-sofiya-prodalzhava-izpalnenieto-na-remontnata-i-investitsionna-programa-za-2018-g.html", "text": "„Топлофикация София” ЕАД продължава изпълнението на утвърдената от Столичен общински съвет ремонтна и инвестиционна програма за 2018 г. Целта е да се подобри надеждността на системата и да бъде гарантирано качественото топлоподаване през зимата. Това пресцентъра на  „Топлофикация София” . През месец юни бяха извършени плановите ремонтите на тръбопроводите в кварталите „Полигона“, „Люлин“ 1-10 част, „Надежда“ 5 и 6 част, „Обеля“ и „Захарна фабрика“.   \r\nПрез тази година топлоподаването се преустановява поетапно и за по-краткo време. Повече потребители ще имат топла вода по време на профилактиката в София. От днес до 20 юли 2018 г. ще бъдат извършени ремонти по топлопроводите, захранващи кварталите „Лозенец“, „Дианабад“, „Изток“, „Изгрев“, „Гео Милев“, „Яворов“,  Зоологическата градина и прилежащите сгради.  \r\nНяма да бъде спирана топлата вода на кварталите „Иван Асен II“, „Подуяне – център“ и  „Редута“, както и на 320 сгради от кв. „Лозенец“. Благодарение на нововъведенията, те ще бъдат захранвани от друг топлоизточник по време на ремонтите. Повече информация, както и списък на сградите, могат да бъдат получени на  ,   и на телефон 0 700 11 111. \r\nТоплопроводите в София са изградени основно през 70-80 години на миналия век и е необходимо да бъде извършван регулярен мониторинг и рехабилитация на участъците с повишена аварийност. Инвестициите в топлопреносната мрежа водят до намаление на разходи при преноса на топлинна енергия. По данни на КЕВР „Топлофикация София” е дружеството с най-ниски разходи по преноса сред всички топлофикации в страната – средно 17 % през последните години, което е близо до показателите на  ЕС.  \r\nСледвайки инвестиционната програма на Столична община през 2018 г., „Топлофикация София“ ЕАД извърши реконструкция на топлопреносната мрежа по ул. „Граф Игнатиев“. До 2 август 2018 г. ще бъдат подменени топлопроводите по ул. „6-ти септември“. Топлата вода към 72 сгради в района ще бъде спряна. Потребителите са уведомени своевременно съгласно законовите разпоредби. \r\n„Ремонтите се правят в интерес на нашите потребители. Така ще намалеят авариите през зимата. Екипите ни полагат максимални усилия да приключат ремонтите по-бързо и да възстановят топлоподаването преди обявените срокове. Повече потребители ще могат да ползват топла вода по време на профилактиката, благодарение на нововъведенията, които направихме напоследък”, заявиха от „Топлофикация София” ЕАД.  \r\nОт дружеството напомнят, че за времето на ремонтите, на клиентите без топла вода няма да бъдат начислявани сметки и това ще бъде отразено на отделен ред в месечните съобщения.", "date": "2018.07.03", "title": "„Топлофикация София” продължава изпълнението на ремонтната и инвестиционна програма за 2018 г."}
{"url": "http://www.focus-news.net/news/2018/07/03/2541041/varna-obshtinskite-savetnitsi-ot-pp-gerb-organizirat-priemni-za-grazhdani.html", "text": "Общинските съветници от ПП ГЕРБ – Варна Бонка Банкова, доц. Антоанета Цветкова, д-р Веселин Ангелов и Димитър Колев ще се срещнат с граждани в дните от 3 до 6 юли. Това съобщиха от пресцентъра на  ПП ГЕРБ – Варна . Приемното време на общинските съветници ще бъде от 14.00 до 16.00 часа в офиса на партията на ул. „Георги Бенковски” №1. \r\nПриемният ден на Бонка Банкова е на 3 юли, на доц. Антоанета Цветкова – на 4 юли, на д-р Веселин Ангелов  – на 5 юли, а на Димитър Колев – на 6 юли.", "date": "2018.07.03", "title": "Варна: Общинските съветници от ПП ГЕРБ организират приемни за граждани"}
{"url": "http://www.focus-news.net/news/2018/07/03/2541047/pregled-na-osnovnite-temi-v-starozagorskiya-pechat.html", "text": "„Пенсионерка от Гълъбово хвърли 17 000 лв. от терасата си“ е челото на вестник  „Старозагорски новини” . Портфейл с намиращи се в него 17 110 лв. метна през терасата на апартамента си възрастна жителка на Гълъбово, която попаднала в капана на телефонни измамници, работещи по станалата вече класическа схема \"МВР търси помощ от съвестни граждани\". Около 13:00 часа на 1 юли 73-годишната В. Г. получила обаждане на стационарния си телефон от представил се за \"комисар Николов\", който я \"предупредил\", че в този момент в близост до жилището й се провежда свръхсекретна акция за задържането на опасен престъпник. Мнимият полицай недвусмислено призовал жената да \"услужи\" за няколко часа на МВР с наличните си средства, които ще й бъдат възстановени веднага след залавянето на преследвания. Без да се двоуми, пенсионерката метнала кесията с наредените вътре столевови банкноти, които били спестяванията им за цял живот. Измамата лъснала три часа по-късно, когато от съседи възрастната жена разбрала, че е \"пила студена вода\" и потърсила съдействието на местното РУ. Ден по-рано жертва на телефонни измамници стана 76-годишна жителка на Чирпан, която след аналогично обаждане за \"съдействие от МВР\", оставила пакетче с 2 300 лв. до контейнер за смет на улицата.  \r\n„Парите от държавата за Индустриална зона \"Загоре\" пристигат до две седмици“ е следващо заглавие в старозагорския ежедневник. \"До две седмици държавното финансиране за изграждане на инфраструктурата в Индустриална зона \"Загоре\" в Стара Загора ще бъде осигурено. За нас е важно работата да стартира, за да дадем ясен сигнал на потенциалните инвеститори, че тук има условия, подходящи за развитието на успешен бизнес.\" Това заяви в Стара Загора министърът на икономиката Емил Караниколов. Той увери, че към страната ни и в частност към старозагорската икономическа зона има сериозен инвеститорски интерес. В потвърждение на думите на министър Караниколов изпълнителният директор на Индустриална зона \"Загоре\" Радослав Танев обяви, че през настоящия месец предстои да бъде проведена среща с австрийски инвеститор, която в последните месеци проявява сериозно желание да стартира свое производство край Стара Загора. На този етап обаче не бе съобщена повече информация. Кметът на Стара Загора Живко Тодоров подчерта, че се извършват окончателни количествено-стойностни сметки, които до седмица трябва да бъдат представени в икономическото ведомство. На бази на тези изчисления ще бъде уточнено и участието на държавата в подпомагането на новоучреденото дружество \"Индустриална зона \"Загора\". \"Инвеститорите ще тръгнат към Стара Загора, защото имате обучени кадри, а това е привлекателно за бизнеса\", заяви Емил Караниколов по повод питане дали Стара Загора ще успее да достигне Пловдив и Хасково. На този етап отговорните фактори не се ангажираха с конкретни срокове кога точно ще бъдат подписани първите договори с чуждестранни компании, но икономическият министър уточни, че страната ни има потенциал, мощности и специалисти да сглобява цели автомобили. Преди срещата с журналисти Емил Караниколов представи в зала \"Петко Р. Славейков\" възможностите на ОП \"Иновации и Конкурентоспособност\" 2014-2020 г. Той съобщи, че само през последната година са сключени 712 нови договора за финансиране на стойност от 600 млн. лв. 94 проекта за близо 90 млн. лв. са одобрени в частност за област Стара Загора до този момент по Оперативната програма. По думите му благодарение на усилията на правителството за намаляване на административната тежест са съкратени сроковете за оценка на проекти и за извършване на плащания към частния сектор. Изпълнението на Оперативната програма е на добро ниво, като извършените плащания към бизнеса и публичните бенефициенти за последната година са над 362 млн. лв., което представлява 50% от общите плащания от началото на изпълнението на Оперативната програма, отчете министърът. Той обяви и старата на процедурата \"Насърчаване на предприемачеството\", като уточни, че тази година програмите, които ще стартират, са за близо 400 млн. лв.  \r\n„Предстои не глобално затопляне, а глобално захлаждане“ , пише още вестникът. Това твърди доц. д-р Борис Комитов от Националната астрономическа обсерватория. Ученият определи като безумни решенията на европейските политици за затварянето на въглищните централи. Той е категоричен, че валежите и падането на температурите ще продължат до 2045 г. В световен мащаб с понижението на температурите ще скочи цената на електроенергията и страни, които не произвеждат евтин ток и нямат достъп до евтини енергоносители, ще имат големи проблеми. Подробности четете в интервюто на \"Старозагорски новини\" с доц. д-р Борис Комитов.", "date": "2018.07.03", "title": "Преглед на основните теми в старозагорския печат"}
{"url": "http://www.focus-news.net/news/2018/07/03/2541044/plovdiv-patishtata-v-oblastta-sa-suhi-i-normalno-prohodimi.html", "text": "Пътищата в Пловдивска област са сухи и нормално проходими. Това каза за  Радио „Фокус“ – Пловдив  дежурният от Областно пътно управление. Движението по пътя Югово-Лъки се осъществява в една лента, поради пропадане на част от пътното платно. Движението се регулира с пътни знаци. Срокът на временното ограничение е до 3 август. До 15 юли движението по пътя Пловдив-Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. Остава забраната за движение на моторни превозни средства с височина на 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. \r\nДвижението на територията на град Пловдив се осъществява с нормална интензивност към този час на деня. Колони от автомобили се образува по булевардите „Христо Ботев“, „Шести септември“, „Васил Априлов“, „Цар Борис III Обединител“ и „Пещерско шосе“. \r\nВесела КРЪСТЕВА", "date": "2018.07.03", "title": "Пловдив: Пътищата в областта са сухи и нормално проходими"}
{"url": "http://www.focus-news.net/news/2018/07/03/2541049/pregled-na-osnovnite-temi-v-dobrudzhanskiya-pechat.html", "text": "„Стотици инспектори на НАП започват проверки по морето“, съобщава вестник  „Нова добруджанска трибуна“ . Над 10 000 касови апарата в Добрич, Балчик и курорта „Албена“ са под дистанционно наблюдение. С настъпването на активния летен сезон НАП е засилила контрола за спазване на данъчното и осигурителното законодателство по Черноморието. В основната си част оперативните проверки се извършват от екипи на Главна дирекция „Фискален контрол“, като в проверките се включват и командировани служители от вътрешността на страната. Контролът ще бъде денонощен, включително и през почивните дни.  \r\n„Ивайло Денев от Тервел е шампион по ефективно шофиране на камиони за 2018 г.“, съобщава изданието. Той се е преборил за титлата на националния финал петото издание на състезанието Drivers Fuel Challenge, организирано от Volvo Trucks. Победителят е постигнал най-добри резултати на нелекото планинско трасе при тежки метеoрологични условия. Така той се е преборил успешно с конкуренцията на останалите 17 финалисти, излъчени в регионални и вътрешни кръгове на шампионата.  \r\n„Мини мис и мини мистър“ – детско шоу-конкурс в Добрич“, съобщава всекидневникът. Палавото шоу „Талантиада“ се реализира в две възрастови групи: от 3 до 6 години и от 7 до 12 години. При мини госпожиците първият тур е манекенска изява, втори тур - танцуват по песни от шоуто и трети тур - индивидуална изява (без ограничения - артистична, творческа, музикална, спортна и др.).  \r\n„Очакват с 10-15 процента по-нисък добив от пшеница“, съобщава на първа страница другият регионален вестник  „Добруджанска трибуна“ . Прогнозите са на председателя на Националната асоциация на зърнопроизводителите Костадин Костадинов, също и на Министерство на земеделието. Вчера край град Генерал Тошево се е състояла церемония по зажънване на ръж за замесване на „Хляб на мира“. Проектът е под патронажа на немския министър за земеделието и се реализира чрез международно партньорство. В рубриката „Новини“ – „Ще валидират юбилейна пощенска марка в Тервел“. Поводът е отбелязването на 1300-та годишнина от победата на кан Тервел над арабите при Константинопол през 718 г. Официалната церемония ще се състои на 15 август от 14,30 часа в Ритуалния дом на градчето. 140 деца от Каварна участват в плувно лято, организирано от морската община, съобщава изданието. Обучението по плуване е традиционно и вече е започнало. Община Каварна е осигурила пособия за всички малки плувци.", "date": "2018.07.03", "title": "Преглед на основните теми в добруджанския печат"}
{"url": "http://www.focus-news.net/news/2018/07/03/2541050/sport-balgariya-zagubi-ot-chehiya-sas-7581-no-prodalzhava-napred-kam-mondial-2019.html", "text": "Националният отбор на България загуби последната си среща от първата фаза на световните квалификации срещу Чехия със 75:81. Въпреки това България се класира за следващия етап на пресявките за Мондиал 2019, след като завърши на трето място в група „F“. Божидар Аврамов бе най-резултатен за българския отбор с 15 точки. В следващия етап баскетболните ни национали ще играят срещу Франция, Русия и Босна и Херцеговина.", "date": "2018.07.03", "title": "Спорт: България загуби от Чехия със 75:81, но продължава напред към Мондиал 2019"}
{"url": "http://www.focus-news.net/news/2018/07/03/2541026/prezidentat-rumen-radev-shte-uchastva-v-konferentsiya-na-tema-balgarskoto-predsedatelstvo-na-saveta-na-es-vreme-za-ravnosmetka.html", "text": "Днес от 10.00 часа в зала „Средец“ на столичния хотел „Балкан“ президентът Румен Радев ще участва в конференция на тема \"Българското председателство на Съвета на ЕС - време за равносметка\". Това съобщиха от  прессекретариата на държавния глава . \r\nОт 12.30 часа в Гербовата зала на „Дондуков“ 2 държавният глава ще удостои посланика на Грузия Зураб Беридзе с орден „Мадарски конник“ – първа степен.  \r\nОт 15.00 часа на „Дондуков“ 2 Румен Радев ще разговаря със заместник министър-председателя и министър на външните работи на Социалистическа република Виетнам Фам Бин Мин.", "date": "2018.07.03", "title": "Президентът Румен Радев ще участва в конференция на тема \"Българското председателство на Съвета на ЕС - време за равносметка\""}
{"url": "http://www.focus-news.net/news/2018/07/03/2541048/plovdiv-70-godishen-mazh-e-pochinal-na-bul-hristo-botev-v-blizost-do-voenna-bolnitsa.html", "text": "70-годишен мъж в безпомощно състояние е открит около 22.00 часа на 2 юли на бул. \"Христо Ботев\" в близост до Военна болница. Това съобщиха за  Агенция \"Фокус\"  от ОДМВР-Пловдив. Минути след пристигане на медицинските екипи мъжът е издъхнал. Извършен е оглед, криминалисти работят по случая. Към момента се работи за изясняване на причините за смъртта.   \r\nЦветелин ДИМИТРОВ", "date": "2018.07.03", "title": "Пловдив: 70-годишен мъж е починал на бул. „Христо Ботев“ в близост до Военна болница"}
{"url": "http://www.focus-news.net/news/2018/07/03/2541051/niggg-ban-zemetresenie-s-magnitud-21-po-rihter-e-registrirano-tazi-nosht-kray-gotse-delchev.html", "text": "Земетресение с магнитуд 2.1 по Рихтер е регистрирано около 23.50 часа тази нощ край Гоце Делчев. Това съобщиха за  Агенция \"Фокус\"  от НИГГГ-БАН. Епицентърът на труса е наизток от село Бельово. Дълбочината му е 15.7 км. Земетресението не е усетено не е усетено на повърхността и не представлява опасност за населението.", "date": "2018.07.03", "title": "НИГГГ-БАН: Земетресение с магнитуд 2.1 по Рихтер е регистрирано тази нощ край Гоце Делчев"}
{"url": "http://www.focus-news.net/news/2018/07/03/2541052/pazardzhik-natovareno-e-dvizhenieto-po-glavnite-patishta-na-oblast.html", "text": "Натоварено е движението по главните пътища на област Пазарджик. Това съобщи за  Радио „Фокус“ – Пазарджик  дежурният в Областно пътно управление – Пазарджик. Пътните настилки са частично мокри. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.07.03", "title": "Пазарджик: Натоварено е движението по главните пътища на област"}
{"url": "http://www.focus-news.net/news/2018/07/03/2541055/burgas-dvizhenieto-v-oblastta-se-izvarshva-s-normalna-intenzivnost.html", "text": "Движението в областта се извършва с нормална интензивност. Това съобщи за  Радио „Фокус“ – Бургас  дежурният в Областно пътно управление. Видимостта е отлична. Няма затворени пътни участъци. Натоварен е автомобилният трафик в района на кръговото кръстовище „Трапезица” и пред Окръжна болница в Бургас. По-интензивно е движението в района на кръстовището между улиците „Спортна“ и „Индустриална“, както и по бул. „Сан Стефано“ и участъци от бул. „Демокрация”. С нормална интензивност се осъществява движението по централните градски улици „Булаир”, „Христо Ботев”, „Цар Петър”, „Генерал Гурко”, както и по бул. „Стефан Стамболов“ в района на Новата поща. Натоварен е трафикът в посока от и към най-големия бургаски комплекс „Меден рудник“. На входно-изходните пътни артерии на Бургас движението се осъществява нормално, без задръствания. \r\nЯнислава КРЪСТЕВА", "date": "2018.07.03", "title": "Бургас: Движението в областта се извършва с нормална интензивност"}
{"url": "http://www.focus-news.net/news/2018/07/03/2541054/veliko-tarnovo-ogranicheno-e-dvizhenieto-po-patya-gorna-oryahovitsa-selo-arbanasi-poradi-remontni-deynosti.html", "text": "Ограничено е движението по пътя  Горна Оряховица - село Арбанаси поради ремонтни дейности. Срокът за приключването им е 20 август, предаде репортер на  Радио „Фокус“ – Велико Търново . Времето е предимно облачно и на много места все още вали. Настилките са мокри и водачите трябва да карат внимателно. Няма допълнително въведени ограничения. Отворен за движение е Прохода на Републиката, но там все още е в сила предупреждението за опасност от падащи камъни. Шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на 20 юли. \r\nМокри, на места хлъзгави, са пътните настилки във Велико Търново. Трафикът в началото на работния ден е интензивен  Облачността над града е разкъсана, но дъждът вече спря. Движението е интензивно в централната част на града, в по-големите квартали, по натоварените булеварди и улици, както и в района на двата основни пътни възела – Южен и Качица. Образували се колони от автомобили има и при кръговото движение на улица „Магистрална“, която съвпада с участък от пътя София – Варна. На входовете и изходите на старата столица има полицейски служители, които следят за правилното протичане на движение.", "date": "2018.07.03", "title": "Велико Търново: Ограничено е движението по пътя  Горна Оряховица - село Арбанаси поради ремонтни дейности"}
{"url": "http://www.focus-news.net/news/2018/07/03/2541046/tass-andres-manuel-lopes-obrador-e-poluchil-53-protsenta-ot-glasovete-na-izborite-za-prezident-v-meksiko.html", "text": "Андрес Мануел Лопес Обрадор е получил повече от 24 милиона гласа на изборите за президент в Мексико, проведени на 1 юли, съобщиха от Националния избирателен институт (НИИ) на страната, предава  ТАСС . \r\nТова се равнява на 52.96 процента от гласовете. Информацията е оповестена при 93.5 процента от обработените гласове. \r\nСпоред статистиката на НИИ в изборите са взели участие 63.44 процента от имащите право на глас или 45.5 милиона души. От тях 52.96 процента са подкрепили Лопес Обрадор, а неговият най-близък преследвач е Рикардо Аная, получил 22.49 процента от гласовете. \r\nКрайните резултати от изборите ще бъдат обявени по-късно през тази седмица. \r\nВстъпването в длъжност на новоизбрания президент ще се състои на 1 декември и той ще ръководи страната до 2024 година.  Йонислав Дочев", "date": "2018.07.03", "title": "ТАСС: Андрес Мануел Лопес Обрадор е получил 53 процента от гласовете на изборите за президент в Мексико"}
{"url": "http://www.focus-news.net/news/2018/07/03/2541023/middle-east-monitor-broyat-na-siriytsite-byagashti-ot-daraa-stigna-270-000.html", "text": "Поне 270 000 души са избягали от югозападния сирийски град Дараа към погранични райони близо до Йордания, заради яростните нападения на силите на сирийския режим, съобщи ООН в понеделник, предава  Middle East Monitor . \r\nОт общия брой, 135 000 са били деца, заяви Хитам Малкави, говорител на ООН в Йордания. \r\nНастоящата цифра е далеч отвъд очакванията, допълни Малкави. \r\nТой поясни, че ООН изчаква правилния момент да раздаде помощи в съответствие с работните принципи на организацията.  Йонислав Дочев", "date": "2018.07.03", "title": "Middle East Monitor: Броят на сирийците бягащи от Дараа стигна 270 000"}
{"url": "http://www.focus-news.net/news/2018/07/03/2541059/kyustendil-udalzhen-e-srokat-na-vremennata-organizatsiya-za-dvizhenie-po-patya-rila-rilski-manastir-zaradi-nalichieto-na-svlachishte.html", "text": "Удължен е срокът на временната организация за движение по пътя Рила – Рилски манастир. Това съобщи за  Радио „Фокус” – Кюстендил  дежурният в Областно пътно управление – Кюстендил. До 9 юли е въведено ограничение на скоростта в участък от пътя Рила – Рилски манастир заради свлачище. В района на свлачището са предприети аварийни и укрепителни дейности. Пътуването по третокласния път е безопасно. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.03", "title": "Кюстендил: Удължен е срокът на временната организация за движение по пътя Рила – Рилски манастир заради наличието на свлачище"}
{"url": "http://www.focus-news.net/news/2018/07/03/2541060/pravoslaven-kontsert-shte-se-provede-v-drevniya-stolichen-hram-sv-sofiya-premadrost-bozhiya.html", "text": "Празничен православен концерт ще се състои днес в храм „Св. София - Премъдрост Божия“, предаде репортер на  Агенция \"Фокус\" . Концертът е организиран от Негово високоблегоговейнство  иконом Александър Лашков, известен столичен свещеник и специалист по църковна музика, при домакинството на Негово високоблагоговейнство иконом Ангел Ангелов - предстоятел на църквата и храмовото духовенство. Началото е в 20.00 часа.  \r\nНикола ПЕТКОВ", "date": "2018.07.03", "title": "Православен концерт ще се проведе в древния столичен храм \"Св. София - Премъдрост Божия\""}
{"url": "http://www.focus-news.net/news/2018/07/03/2541058/okrazhniyat-sad-v-pazardzhik-shte-gleda-delo-za-danachni-izmami.html", "text": "Окръжният съд в Пазарджик ще гледа дело за данъчни измами. Това съобщиха от пресцентъра на  съда . Делото е образувано по обвинителен акт на Окръжната прокуратура. Повдигнато е обвинениена мъж за това, че като управител и представляващ търговско дружество е избегнал установяването и плащането на данъчни задължения в особено големи размери – над 83 000 лв. Началото на съдебното заседание е в 14.00 часа, съдия-докладчик е Коста Стоянов.", "date": "2018.07.03", "title": "Окръжният съд в Пазарджик ще гледа дело за данъчни измами"}
{"url": "http://www.focus-news.net/news/2018/07/03/2541056/slavcho-neykov-energien-ekspert-v-izkazvaniya-svarzani-s-nespazvane-na-zakona-kato-tezi-okolo-godishniya-doklad-na-kevr-za-2017-g-sledva-da-se-aktsentira-poveche-varhu-pravoto-otkolkoto-varhu-politikata.html", "text": "В изказвания, свързани с неспазване на закона, като тези около годишния доклад на КЕВР за 2017 г., следва да се акцентира повече върху правото, отколкото върху политиката. Toва каза в интервю за сутрешния блок  „Добро утро, България“  на  Радио „Фокус“  енергийният експерт Славчо Нейков. Според него по време на дискусията в парламента от 28 юни по същество не е имало правни аргументи за неспазване на закона. Единствено се е стигнало до позоваване за неизпълнение на един текст от Закона за енергетиката, който дава правомощия и задължения на КЕВР да разрешава действия по разпореждане с дялове и акции над 50% от капитала на търговски дружества при определени условия, отбеляза Нейков. „И тъй като изпаднахме в ситуация, при която анонсът за неизпълнение на закона и респективно за сигнализиране на прокуратурата, което беше един бонус, беше отправено само към председателя на регулатора, имам достатъчно основания да заявя, че ставаше дума за политически мотивиран, а не за правно аргументиран ход. Искам да подчертая, че заплахата за сигнализиране на прокуратурата беше само към председателя на КЕВР, а председателят на регулатора, независимо как се казва той, няма никакви по-различни правомощия от останалите членове на КЕВР, когато се вземат решения по същество“, коментира Славчо Нейков. Той добави, че заплахата към председателя на КЕВР e прозвучала по-скоро политически, отколкото правно аргументирана. Нейков съобщи, че е присъствал на едно от заседанията на парламентарната комисия по енергетика, в което експерти и депутати, включително и от БСП, са подчертали наличието на големи неясноти в текста на Закона за енергетиката и нуждата от неговото доразвиване. Това обаче може да стане само с изменение на закона, което е в ръцете на парламента, уточни Нейков.", "date": "2018.07.03", "title": "Славчо Нейков, енергиен експерт: В изказвания, свързани с неспазване на закона, като тези около годишния доклад на КЕВР за 2017 г., следва да се акцентира повече върху правото, отколкото върху политиката"}
{"url": "http://www.focus-news.net/news/2018/07/03/2541063/pregled-na-osnovnite-temi-v-burgaskiya-pechat.html", "text": "„Спряха изкупуването на мляко“ е водещото заглавие на всекидневника  „Черноморски фар“ . „Фермери изхвърлят тонове“ е подзаглавието в темата. Овцевъди са в тотална патова ситуация заради чумата. Спряха изкупуването на мляко от Бургас до границата. „Увеличението на цената на тока е факт“ е другото заглавие в днешния брой. Като при всяка смяна на цени, информацията за консумация ще бъде разделена на две отделни фактури. „Бургас - световна столица на математиката за една седмица“ е заглавието на днешния ежедневника. Изданието пише още за талантливи математици, които ще гонят златото на родна земя на Международното състезание по математика. Друго заглавие гласи: „Божидар Димитров почина на 72 години“. Материалът е посветен на каузите на популярния историк.", "date": "2018.07.03", "title": "Преглед на основните теми в бургаския печат"}
{"url": "http://www.focus-news.net/news/2018/07/03/2541062/belogradchishkiyat-episkop-polikarp-shte-osveti-nov-hram-sv-vmtsa-nedelya-v-selo-rosoman-na-4-yuli.html", "text": "С благословението на Негово светейшество Българския патриарх и Софийски митрополит Неофит Негово преосвещенство Белоградчишкият епископ Поликарп ще освети нов храм \"Св. вмца Неделя\" в село Росоман на 4 юли, предаде репортер на  Агенция \"Фокус\" . След това епископ Поликарп ще оглави първа Божествена света Литургия в храма. Началото е в 9.30 часа.  \r\nНикола ПЕТКОВ", "date": "2018.07.03", "title": "Белоградчишкият епископ Поликарп ще освети нов храм \"Св. вмца Неделя\" в село Росоман на 4 юли"}
{"url": "http://www.focus-news.net/news/2018/07/03/2541064/kyustendil-oblastniyat-savet-za-integratsiya-na-horata-s-uvrezhdaniya-shte-provede-zasedanie-v-grada.html", "text": "Областният съвет за интеграция на хората с увреждания ще проведе заседание в Кюстендил. Това съобщи за  Радио „Фокус” – Кюстендил  Кънка Витова, член на областния съвет. Заседанието ще се проведе от 15.00 часа в залата на Областната администрация. Сред точките в дневния ред е предложението за промени в правилата за социално подпомагане, включване на личната помощ и проект на закон. Областният съвет за интеграция на хората с увреждания в Кюстендил е създаден с цел формиране и реализиране на регионална политика по отношение на хората с увреждания в областта. В рамките на заседанието ще бъде актуализиран и списъкът с представители в съвета. Негов председател е областният управител Виктор Янев. \r\nВенцеслав ИЛЧЕВ", "date": "2018.07.03", "title": "Кюстендил: Областният съвет за интеграция на хората с увреждания ще проведе заседание в града"}
{"url": "http://www.focus-news.net/news/2018/07/03/2541061/gabrovo-ogranicheno-e-dvizhenieto-v-uchastak-ot-pat-veliko-tarnovo-stara-zagora-v-rayona-na-grad-gabrovo-zaradi-stroitelni-deynosti.html", "text": "Ограничено е движението в участък от път Велико Търново – Дряново – Габрово – Стара Загора, в района на град Габрово. По улица „Малина“ в областния център се извършват строителни дейности, които трябва да приключат до 30 септември. На място е поставена необходимата сигнализация, а обходният маршрут за квартал \"Чехлевци\" е по път III-5004, път II-44 и път III-4404. Това съобщиха за  Радио „Фокус” – Велико Търново  от Областно пътно управление - Габрово. Предимно облачно е времето на територията на областта. Настилките са мокри, а на места все още има превалявания от дъжд. Видимостта навсякъде е нормална. Затворен за моторни превозни средства с ширина по-голяма от 3.30 метра е участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец при км 46+800 по общински път до III-403 в с. Малък Вършец. До 31 август ще се извършват ремонти в участък от пътя Чехлевци - Велчевци. Движението е в едната лента. Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече ремонт на пътно съоръжение при км 18+693. Движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. \r\nЛуиза ТРАНЧЕВА", "date": "2018.07.03", "title": "Габрово: Ограничено е движението в участък от път Велико Търново – Стара Загора в района на град Габрово заради строителни дейности"}
{"url": "http://www.focus-news.net/news/2018/07/03/2541043/mon-izlizat-rezultatite-ot-parvoto-klasirane-za-mesta-v-gimnaziite-sled-7-klas.html", "text": "Днес излизат резултатите от първото класиране за места в гимназиите след 7 клас. Това съобщиха от пресцентъра на  МОН . Записването или подаването на заявление за участие във второ класиране ще е в дните между 4 и 6 юли.", "date": "2018.07.03", "title": "МОН: Излизат резултатите от първото класиране за места в гимназиите след 7 клас"}
{"url": "http://www.focus-news.net/news/2018/07/03/2541065/nevrokopskiyat-mitropolit-serafim-navarshva-44-godini-na-4-yuli.html", "text": "Неврокопският митрополит Серафим навършва 44 години на 4 юли, предаде репортер на  Агенция \"Фокус\" . Негово Високопреосвещенство Неврокопският митрополит Серафим е роден на 4 юли 1974 г. в с. Зорница, област Бургас. Средно образование завършва в Математическата гимназия в гр. Ямбол през 1992 г. Завършва висше образование в Лесотехническия университет - София през 1997 г., а през 2011 г. - Богословския факултет при Софийския университет „Св. Климент Охридски\". \r\nПрез 1997 г. постъпва като послушник в манастира „Св. Георги\", гр. Хаджидимово, Неврокопска епархия. От януари 1999 г. до септември 1999 г. отбива военната си служба. На 18 ноември 2000 г. е постриган за монах в Хаджидимовския манастир от Неврокопския митрополит Натанаил. Същият го ръкополага за йеродякон на 19.11.2000 г. и за йеромонах - на 20 декември 2000 г. Духовникът Серафим е един от малкото избраници на блаженопочиналия и приснопаметен Дядо Натанаил, които издържаха изпитанията на времето и днес са сред най-добрите духовници на Светата Българска православна църква. Към тази образцова монашеска школа принадлежат още неговите събратя Високореосвещеният Врачански митрополит Григорий, Високореосвещеният Видински митрополит Даниил, игуменът на Роженската света обител „Рождество на Пресвета Богородица\" Негово високопреподобие архимандрит Епифаний, игуменът на Хаджидимовския манастир \"Св. Вмчк Георги\" Негово високопреподобие архимандрит Теофил, игуменката на манастира \"Св. Богородица Живоприемни източник\" - Гоце Делчев майка София и др. \r\nКато йеродякон и йеромонах изпълнява различни послушания в манастира, обслужва и близки към манастира енории. Въздигнат в в архимандритско достойнство на 1 юли 2006 г. От септември 2008 г. архимандрит Серафим е назначен за игумен на Роженския манастир. \r\nЗа усърдното си служение в полза на Светата Българска православна църкве и Неврокопска епархия, по предложение на незабравимия митрополит Натанаил, на 18 декември 2011 г. е хиротонисан за епископ с титлата „Мелнишки\" в патриаршеската катедрала „Св. Александър Невски\" и е определен за викарий на Неврокопския митрополит. \r\nНа 19 януари 2014 г., в синодния параклис „Св. цар Борис Покръстител\" епископ Серафим е избран канонически за Неврокопски митрополит. Той бе тържествено въдворен в епархията на 24 януари 2014 г.  \r\nНикола ПЕТКОВ", "date": "2018.07.03", "title": "Неврокопският митрополит Серафим навършва 44 години на 4 юли"}
{"url": "http://www.focus-news.net/news/2018/07/03/2541066/smolyan-propadnali-patni-banketi-zatrudnyavat-dvizhenieto-po-nyakolko-napravleniya-v-oblastta.html", "text": "Нормално проходими са пътищата в област Смолян, пътните настилки са мокри. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Повишена е опасността от падащи камъни по всички направления в областта и водачите трябва да шофират с повишено внимание и съобразена скорост. Пропаднали пътни банкети и пътни платна вследствие на поройните валежи от миналата седмица затрудняват движението по направленията, Хвойна – Чепеларе – местност Рожен, Широка лъка – Девин, Рудозем – Бяла река и Рудозем – Смилян. Движението по пътя Сатовча – Доспат – Грохотно се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Остава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са мокри, на места по улиците има изнесени камъни от дъжда. Автомобилният трафик в сутрешните часове е по-интензивен по бул. „България“, прилежащите към него улици и кръстовища. Светофарът на кръстовището на бул. „България“ и ул. „Първи май“ не работи. \r\nНели ГЕРГЬОВСКА", "date": "2018.07.03", "title": "Смолян: Пропаднали пътни банкети затрудняват движението по няколко направления в областта"}
{"url": "http://www.focus-news.net/news/2018/07/03/2541067/slavcho-neykov-energien-ekspert-tekstat-na-zakona-za-energetikata-koyto-zadalzhava-regulatora-i-respektivno-go-upalnomoshtava-da-razreshava-deystviya-po-razporezhdane-s-dyalove-i-aktsii-e-realno-neizpalnim.html", "text": "Текстът на Закона за енергетиката, който задължава регулатора и респективно го упълномощава да разрешава действия по разпореждане с дялове и акции, е реално неизпълним. Това каза в интервю за сутрешният блок  „Добро утро, България“  на  Радио „Фокус“  енергийният експерт Славчо Нейков. Според него текстът е неизпълним, защото самият орган, който го е приел, е създал общо формулирана норма, в която няма критерии, срокове и механизми за изпълнението му. „Освен това има и нещо друго, което е много странно в случая. В своята бланкетност този текст добавя едни много странни за енергиен регулатор задачи, който при преценка на действията си трябва да се съобрази с изисквания, свързани с национална сигурност и опазване на обществения ред, а енергийният регулатор няма нищо общо с подобни функции. Така че като цяло текстът реално е неизпълним, защото липсват онези същностни детайли, които дават възможност за неговата реализация“, коментира Славчо Нейков. Той добави, че Законът за енергетиката по дефиниция следва да урежда трайно обществени отношения. „От такава гледна точка приемане на правни норми в закон, приет по повод на една конкретна сделка, поначало не стои добре“, обясни енергийният експерт. Според Нейков дори да се приеме, че такава поправка е необходима, това трябва да е много добре мотивирано, именно през призмата на нуждата от траен подход.", "date": "2018.07.03", "title": "Славчо Нейков, енергиен експерт: Текстът на Закона за енергетиката, който задължава регулатора и респективно го упълномощава да разрешава действия по разпореждане с дялове и акции, е реално неизпълним"}
{"url": "http://www.focus-news.net/news/2018/07/03/2541070/vidin-edin-chovek-e-zaginal-pri-katastrofa-na-glaven-pat-e-79-v-rayona-na-selo-medovnitsa.html", "text": "Един човек е загинал при катастрофа на главен път Е-79 в района на село Медовница, станала тази нощ. Това съобщиха от  ОДМВР - Видин . Сигналът на тел.112 е получен в 1.07 часа. По първоначалните данни товарен автомобил с холандска регистрация излиза от пътя, навлиза в двор на частен имот и се удря в къща. Водачът на превозното средство е починал на място. Други жертви и пострадали при катастрофата няма. Нанесени са значителни материални щети. И в момента дежурна оперативна група извършва оглед на местопроизшествието. Причината за тежкия инцидент е в процес на установяване. Работата на разследващите продължава. \r\nКъм 08.45 движението по главен път Е-79 на територията на Видинска област се осъществява с нормалната за делничен ден интензивност.", "date": "2018.07.03", "title": "Видин: Един човек е загинал при катастрофа на главен път Е-79 в района на село Медовница"}
{"url": "http://www.focus-news.net/news/2018/07/03/2541069/pregled-na-osnovnite-temi-vav-velikotarnovskiya-pechat.html", "text": "„В хирургия венозни системи висят на закачалки от времето на Тато“ е заглавие от първа страница на областния всекидневник  „Янтра Днес” . В хирургията на общинската болница в Горна Оряховица окачват венозни системи върху дървени закачалки от времето на Тодор Живков. Иновацията е дело на сестрите, тъй като стойки за венозни манипулации не достигат. „Търновски данъчен дебат по морето“, пише още вестникът. Екипи от по 12 души от Велико Търново и Плевен ще бъдат командировани през юли и август във Варна и Бургас, заедно с прилежащите големи курорти. Екипите ще работят на денонощен режим и съвместно с МВР и „Автомобилна администрация“, като част от проверките ще са на принципа „таен клиент“. „Задържаха мъжете обрали бензиностанция в Лясковец“ е новина от криминалната хроника. В изданието ще откриете и материал, разказващ за предстоящото издание на фестивала „Сцена на вековете“, който ще се проведе на Царевец и ще започне с изява на актрисата Албена Михова.  \r\n„Вдигат технопарк върху бившето СБА във Велико Търново“ е заглавие от другия областен ежедневник  „Борба“ . Някогашната база на Съюза на автомобилистите вече е съборена, за да освободи място на новия комплекс. Първият в региона бизнес и технологичен парк ще се прави на мястото на бившата база на Съюза на българските автомобилисти в западната част на Велико Търново. „Директор на училище предлага изоставените автомобили да станат цветарници“ е друга тема от вестника. Стари автомобили задръстват улиците, по закон не могат да ги местят принудително две години. Креативна идея за боядисване на старите изоставени коли по великотърновските улици и превръщането им в цветарници лансира Ангел Янчев, директор на едно от най-големите училища в региона – „Вела Благоева“. „За два дни спипаха двама маскирани, обрали бензиностанция, единият дори си купил кола“ е друга тема от всекидневника. Само за два дни криминалистите от Горна Оряховица разкриха и арестуваха двама маскирани грабители, които задигнаха 2200 лв. от бензиностанция в Лясковец. На първа страница на областния ежедневник е поместен и материал, разказващ за горнооряховка, която вдъхва с рисунки „нов живот“ на дрехи втора употреба.", "date": "2018.07.03", "title": "Преглед на основните теми във великотърновския печат"}
{"url": "http://www.focus-news.net/news/2018/07/03/2541071/vitsepremierat-valeri-simeonov-zakonat-za-gorivata-e-lobistki-nasochen-da-obsluzhva-interesite-na-nyakolko-golemi-firmi-za-razprostranenie-na-goriva.html", "text": "Законът за горивата е лобистки, насочен да обслужва интересите на няколко големи фирми за разпространение на горива. Това каза вицепремиерът Валери Симеонов в предаването „Денят започва“ по  БНТ . „Смисълът на срещата със собственици на малки бензиностанции беше, че те се обръщат към мен като вицепремиер, а НФСБ като партия защитава интересите им и ще получат съдействие. По думите му законът за горивата е „отвратителен лобистки закон, насочен да обслужва интересите на няколко големи фирми за разпространение на горива. На първо място „Лукойл“ и разни други, които са обсебили близо 80% от пазара. Те искат да изместят дребните производители и дистрибутори на горива“. \r\n„Че има сив сектор - има и последният, който ще го защитава е Валери Симеонов. Точно аз никога няма да го защитавам. В случая не става въпрос за борба със сивия сектор – става въпрос за осигуряване на безпроблемен пазар, а не той да бъде предоставян на няколко фирми“, каза още вицепремиерът.  \r\n„Печалбата на „Лукойл Нефтохим – Бургас“ за последните 10 години е 0 – това продължава вече десетилетия. А сега представете си една фирма, която върти годишен оборот приходи от 5 млрд. плаща 0 стотинки на държавата. В същото време фирмата майка има годишна печалба от порядъка на 120-150 млрд. лева. Пристанището на „Лукойл Нефтохим“ е на българска територия. Там никой не знае колко гориво се кара и разтоварва. Разбирате ли, че става въпрос за източване на печалбите, а не за борба със сивия сектор“, допълни Симеонов.  \r\n„Големите фирми ще монополизират пазара и цените на горивата ще скочат. Тогава, когато се монополизира един пазар, цената не пада. Тя пада там, където има конкуренция. Какво ще стане с тези малки търговци. Те им поставят неизпълними изисквания. Искат им 500 000 лева банкова гаранция и 3 млн. уставен капитал за регистрация на фирмата. Изискват се минимален обем на съдове за съхранение да е 100 куб./м. Ако един човек има една малка бензиностанция, която обслужва малки села защо той трябва да прави съдове по 100 куб./м.“, каза в заключение лидерът на НФСБ.", "date": "2018.07.03", "title": "Вицепремиерът Валери Симеонов: Законът за горивата е лобистки, насочен да обслужва интересите на няколко големи фирми за разпространение на горива"}
{"url": "http://www.focus-news.net/news/2018/07/03/2541072/veliko-tarnovo-s-18-sm-se-e-povishilo-nivoto-na-reka-dunav-pri-svishtov-prez-izminaloto-denonoshtie.html", "text": "С 18 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 300 см, а температурата на водата 22.4 градуса. Предимно слънчево ще е времето над българския участък на Дунав днес. Преди обяд превалявания се очакват на изток, след пладне и в останалата част от реката, са възможни интензивни, краткотрайни валежи. Ще има гръмотевична дейност и усилване на вятъра, както и условия за градушки. Максималните температури ще са между 25° и 30°.", "date": "2018.07.03", "title": "Велико Търново: С 18 см се е повишило нивото на река Дунав при Свищов през изминалото денонощие"}
{"url": "http://www.focus-news.net/news/2018/07/03/2541068/mvr-dvama-dushi-sa-zaginali-a-23-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 23 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. Един от пострадалите е с опасност за живота. В София са регистрирани 49 леки и три тежки катастрофи, при които са пострадали трима души.", "date": "2018.07.03", "title": "МВР: Двама души са загинали, а 23 са пострадали при катастрофи в страната през изминалото денонощие"}
{"url": "http://www.focus-news.net/news/2018/07/03/2541074/komisar-aleksi-stratiev-chernata-statistika-po-patishtata-se-dalzhi-na-loshata-distsiplina-i-podgotovka-na-uchastnitsite-v-dvizhenieto.html", "text": "Черната статистика по пътищата се дължи на лошата дисциплина и подготовка на участниците в движението. Това каза в интервю за сутрешния блок „Добро утро, България“ на  Радио „Фокус“  комисар Алекси Стратиев, експерт по пътна безопасност и бивш директор на Пътна полиция. Той обясни, че в месеците юли, август и септември движението става изключително интензивно, a условията позволяват превишаване на скоростта, което води до тежки произшествия. Комисар Стратиев добави, че през първото полугодия на тази година загиналите са с 44 души по-малко от загиналите за същия период през 2017 година. „През месец юни загиналите са с 12 по-малко, което е 20% по-малко за същия месец през миналата година. Ако се запази този темп на намаляване на загиналите, мисля, че ще се влезе изключително ниско в това отношение и може би ще имаме 600 загинали по-малко от миналата година. Тежки месеци ни предстоят и дано хората разберат, защото трябва да бъдат много внимателни“, коментира комисар Алекси Стратиев. Той добави, че се наблюдава тенденция притокът от туристи към страната ни също да бъде част от пътното движение. Според него правилата по отношение на пътната безопасност в България съществуват в Европа и по света, с тази разлика, че у нас правилата не се спазват. „От тази гледна точка е нужна не промяна на правилата, а налагане на ефективен контрол“, обясни Стратиев.", "date": "2018.07.03", "title": "Комисар Алекси Стратиев: Черната статистика по пътищата се дължи на лошата дисциплина и подготовка на участниците в движението"}
{"url": "http://www.focus-news.net/news/2018/07/03/2541073/vidin-65-dekara-pshenitsa-sa-izgoreli-pri-pozhar-v-zemlishteto-na-selo-ruptsi.html", "text": "65 декара пшеница са унищожени при пожар вчера в землището на село Рупци. Това съобщиха от  ОДМВР - Видин . Сигналът е получен в 13.30 часа. Причината е нарушена технология (камък, попаднал в хедъра на комбайн, предизвикал искри при контакт с металните части). Екипи с два автомобила от РСПБЗН - Видин са потушили пожара.", "date": "2018.07.03", "title": "Видин: 65 декара пшеница са изгорели при пожар в землището на село Рупци"}
{"url": "http://www.focus-news.net/news/2018/07/03/2541077/veliko-tarnovo-spirat-vodata-v-mestnostta-dervent-zaradi-avarien-remont.html", "text": "Спират водата в местността Дервент край града. Това съобщиха за  Радио „Фокус“ – Велико Търново  от водоснабдителното дружество в града. Причината е нужда от извършване на авариен ремонт на водопроводната мрежа. Дейностите вече стартираха и се очаква да приключат до 14.00 часа. Засегнат от спирането на водата ще е и големият месокомбинат, намиращ се в региона. От дружеството се извиняват за причинените неудобства и уверяват, че при възможност водата ще бъде пусната по-рано. \r\nНадежда КРЪСТЕВА", "date": "2018.07.03", "title": "Велико Търново: Спират водата в местността Дервент заради авариен ремонт"}
{"url": "http://www.focus-news.net/news/2018/07/03/2541078/shumen-intenziven-e-trafikat-po-republikanskata-patna-mrezha-v-oblastta.html", "text": "Интензивен е трафикът по републиканската пътна мрежа в област Шумен, предаде репортер на  Радио „Фокус“ - Шумен . Сред натоварените участъци са п. в. „Белокопитово\" с автомагистрала „Хемус“, районът на кръговото кръстовище при 7-ми км и кръговото кръстовище за кв. „Макак\" по главен път София - Варна.  \r\nСпокойно се пътува в посока Силистра. Няма въведени нови промени в организацията на движение в областта.  В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. Върбишки проход е затворен за всички видове пътни превозни средства. Ришки проход е отворен без ограничения. \r\nИвелина ИВАНОВА", "date": "2018.07.03", "title": "Шумен: Интензивен е трафикът по републиканската пътна мрежа в областта"}
{"url": "http://www.focus-news.net/news/2018/07/03/2541079/dobrich-v-hudozhestvena-galeriya-hristo-gradechliev-v-kavarna-shte-bade-predstavena-izlozhba-na-anna-varganova.html", "text": "В Художествена галерия „Христо Градечлиев“ в Каварна ще бъде представена изложба с живопис на руската художничка Анна Варганова. Това съобщиха от пресцентъра на  Общината . Официалното откриване ще се състои на 5 юли от 17.30 часа.  \r\nАнна Варганова е родена и живее в Москва. При едно свое посещение в нашия регион тя се влюбва в природата и решава, че това е нейното място за творчество и вдъхновение. Импресионистичните ѝ картини се характеризират с ударение върху точното изобразяване на светлината в различни състояния. Засягат се ежедневни теми и се използват нестандартни гледни точки.", "date": "2018.07.03", "title": "Добрич: В Художествена галерия „Христо Градечлиев“ в Каварна ще бъде представена изложба на Анна Варганова"}
{"url": "http://www.focus-news.net/news/2018/07/03/2541081/pss-dobri-sa-usloviyata-za-turizam-v-planinite-sledobed-se-ochakva-vloshavane-na-meteorologichnite-usloviya.html", "text": "Добри са условията за туризъм в планините. Това съобщиха за  Агенция \"Фокус\"  от  Планинската спасителна служба (ПСС) при БЧК . Температурите са между 12-13 и 19 градуса. Духа слаб вятър. Има разкъсана облачност. Следобед се очаква влошаване на метеорологичните условия. От ПСС препоръчват на туристите да проверят прогнозата в района, където отиват да се съобразяват с нея. Задължително да носят яке против дъжд и добри обувки. \r\nРаботят две линии на лифта в Памапорово и една в Боровец. \r\nПрез изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.03", "title": "ПСС: Добри са условията за туризъм в планините, следобед се очаква влошаване на метеорологичните условия"}
{"url": "http://www.focus-news.net/news/2018/07/03/2541080/pregled-na-osnovnite-temi-v-shumenskiya-pechat.html", "text": "„Арена Шумен“ чака приемателна комисия“ е водещото заглавие във вестник  „Шуменска заря“ . Многофункционалната спортна зала е готова, само се чака приемателната комисия от ДНСК“, съобщи ръководителят на обекта Емил Мартинов. Най-вероятно окончателното приемане на обекта ще стане другата седмица. Фирмата-изпълнител е осигурила становища от институциите като пожарна, РИОСВ, РЗИ. „Комисията трябва да мине без проблеми“, каза още Мартинов. „Луди млади“ откриват новата спортна зала“ е друго заглавие от първа страница. Фолклорната формация от СУ „Сава Доброплодни“ получи покана за участие в концерта по повод откриването на спортната зала в Шумен. Танцьорите от „Луди млади“ ще излязат първи в шоуто, което се подготвя за 21 юли. „Отново шуменци победиха на Международния конкурс “Марка на дружбата”, съобщава ежедневникът. За поредна година рисунки на млади таланти, възпитаници на Арт школата с ръководител Теменуга Христова, към Центъра за подкрепа за личностно развитие – Общински детски комплекс в Шумен участваха в Международния онлайн конкурс “Марка на дружбата”. Той бе организиран от Художествената школа-лицей в побратимения с Шумен украински град Херсон. Тази година в надпреварата за призове участваха над 2500 рисунки на деца от единадесет държави. „Младши съдия попълва магистратските редици в Окръжен съд – Шумен“, пише изданието. Ненка Цветанкова встъпи в длъжност младши съдия в Окръжен съд – Шумен. На официална церемония, в присъствието на всички магистрати от Окръжния съд, тя прочете клетвения лист и подписа акта си за встъпване в длъжност. Мъдрост, обективност и решителност пожела председателя на съда София Радославова към младия колега.“ Синята зона вече е факт“, информира всекидневникът. Само за един час след пускането на зоната са получени 50 SMS за паркиране. Монтирани са 5 апарата, от които срещу заплащане се вземат талончета. „До краяна седмицата нашите служители ще информират всички. Ще ги водят до апаратите, ще казват № 1354 за пускане на SMS. За синята зона от площад „Кристал“ надолу няма стационарни апарати, там ще бъде чрез SMS и нашите инкасатори. Талончета ще се издават от инкасаторитe. От „Кристал“ нагоре талоните ще бъдат издавани от апаратите и SMS. Талончета няма да се издават от служителите, те ще имат контролни функции“, обясни новостите управителят на ОП „Общински жилища и имоти“ Юлиян Вълчев.", "date": "2018.07.03", "title": "Преглед на основните теми в шуменския печат"}
{"url": "http://www.focus-news.net/news/2018/07/03/2541082/blagoevgrad-dobro-e-sastoyanieto-na-vodoprenosnata-mrezha-na-teritoriyata-na-obshtina-petrich.html", "text": "Като цяло състоянието на водопреносната мрежа на територията на община Петрич е добро. Това каза за  Радио „Фокус“ - Пирин  Ивайло Христов, управител на ВиК - Петрич. Той посочи, че има аварии, но обикновено за 2 - 3 часа те се отстраняват и водоподаването е нормално. По думите му състоянието на водохващанията е добро и нямат проблем с тях. Христов отбеляза, че дезинфекцират редовно, пращат проби за изследвания и т.н. Той подчерта, че водопроводната мрежа е на около 50 - 60 години в старите участъци, но има и такива, в които е сменена. По думите му в старите участъци са етернитови стари тръби. „Очакваме в град Петрич да бъда ремонтирани 9 улици, в село Първомай също трябва да бъдат ремонтирани около 10 улици. Възможно е да излязат и още райони, но всичко зависи от програмите, по които се кандидатства“, допълни управителят на водното дружество. Той уточни, че ремонтите на водопроводите не минават през дружеството, а през Община Петрич, заради обществените поръчки, като някъде и ВиК се включва като подизпълнител. \r\nНатали СТЕФАНОВА", "date": "2018.07.03", "title": "Благоевград: Добро е състоянието на водопреносната мрежа на територията на община Петрич"}
{"url": "http://www.focus-news.net/news/2018/07/03/2541075/gl-komisar-nikolay-nikolov-gd-pbzn-postepenno-se-normalizira-zhivotat-v-navodnenite-rayoni-nyama-opasni-i-kritichni-uchastatsi.html", "text": "Постепенно се нормализира животът в наводнените райони. Няма опасни места, няма критични участъци, които към момента да ни притесняват. Това каза директорът на Главна дирекция „Пожарна безопасност и защита на населението” гл. комисар Николай Николов в предаването  „Тази сутрин”  по бТВ по повод последствията от последните порои и наводнения в страната. При спасителните операции са извадени 50 човека от опасни зони, а трима души са били евакуирани с пряка опасност за живота в района на Правец. \r\n„Благодаря на всички полицаи, пожарникари, спасители за действията.Пзодравявам кметовете за създадената организация. Добре се справиха”, коментира той. \r\nХората трябва да започнат да застраховат имотите си, както успяват да заделят стотици за автомобили, каза още той и добави, че според него постепенно ще се промени отношението на българите към застраховането на имотите..", "date": "2018.07.03", "title": "Гл. комисар Николай Николов, ГД ПБЗН: Постепенно се нормализира животът в наводнените райони, няма опасни и критични участъци"}
{"url": "http://www.focus-news.net/news/2018/07/03/2541083/menda-stoyanova-gerb-byudzhetat-gubi-30-mln-lv-ako-ne-vdignem-aktsiza-za-bezdimni-tsigari.html", "text": "Да, има лобизъм в новите текстове, има лобизъм за бюджета, който ще загуби 30 млн. лв. само за тази година. Aз мисля, че това са сериозни пари. Това заяви председателят на парламентарната бюджетна комисия и народен представител от ГЕРБ Менда Стоянова в предаването  \"Денят започва\"  по  БНТ . Тя коментира готвените промени за по-висок акциз на бездимните цигари, който се предвижда да бъде въведен от 1 октомври. Така изделията ще се облагат както обикновените цигари - 109 лв. на 1000 къса плюс 25% от цената на пазара. \r\nПредседателят на бюджетната комисия обясни, че промяната се налага в името на приходите за бюджета. Бездимните цигари са нов продукт, но тяхното потребление на пазара расте непрекъснато. \r\n\"Една кутия обикновени цигари от 5,50 лв. включва 3,50 лв. акциз, който отива директно в бюджета. От една кутия бездимни цигари отиват 93 стотинки, тоест тази разлика от 2,50 лв не отива в бюджета. \r\nПо думите на Менда Стоянова, дебатът дали тези цигари са по-малко или повече вредни тепърва предстои и трябва да го направят здравните власти.", "date": "2018.07.03", "title": "Менда Стоянова, ГЕРБ: Бюджетът губи 30 млн. лв., ако не вдигнем акциза за бездимни цигари"}
{"url": "http://www.focus-news.net/news/2018/07/03/2541086/kyustendil-balgarskiyat-cherven-krast-organizira-uchilishte-po-vodno-spasyavane-i-nachalno-obuchenie-po-pluvane.html", "text": "Българският червен кръст в Кюстендил организира училище по водно спасяване и начално обучение по плуване. Това съобщи за  Радио „Фокус” – Кюстендил  Николай Велчев, специалист по водноспасителна дейност към червенокръстката организация в града. Училището ще започне от 30 юли и ще продължи до 17 август. „Дейността на училището е насочена към детската безопасност в и около водни площи. Целта е намаляване и предотвратяване на риска от водни инциденти, а това може да стане чрез придобиване на начални плувни умения, запознаване с опасностите в и около различните водоеми, начини за оказване на помощ и самопомощ при водни инциденти и други”, каза Николай Велчев. По думите му обучението  ще се проведе по предварително изготвена програма, включваща 15 занимания. Участниците ще бъдат разделени в две възрастови групи, а записването продължава до 27 юли. \r\nВенцеслав ИЛЧЕВ", "date": "2018.07.03", "title": "Кюстендил: Българският червен кръст организира училище по водно спасяване и начално обучение по плуване"}
{"url": "http://www.focus-news.net/news/2018/07/03/2541076/faz-probivat-v-pregovorite-mezhdu-hds-i-hss-germanskite-sotsialdemokrati-sa-nedovolni-ot-postignatoto-sporazumenie.html", "text": "Постигнатият пробив в преговорите между двете „сестрински“ партии от Съюза (ХДС/ХСС) за промяна в бежанската политика бе посрещнат с яростна критика от опозицията и срещна недоволството на германските социалдемократи, които са част от управляващата голяма коалиция, пише националният ежедневник  Die Frankfurter Allgemeine Zeitung . \r\n„ХДС и ХСС извадиха споразумение от 2015 г. и ни го представиха като постигнато съгласие“, подчерта председателят на партията „Зелени“ Роберт Хабек. Същевременно от ГСДП също изразиха недоволство от постигната сделка, отбелязват от редакцията.  \r\nСлед среща, продължила по-малко от час, председателят на Християнсоциалния съюз (ХСС) и федерален министър на вътрешните работи на Германия Хорст Зеехофер и Ангела Меркел, канцлер на ФРГ и лидер на Християндемократическия съюз (ХДС) постигнаха пробив в преговорите за промяна на бежанската политика, пише водещото издание  Der Spiegel . \r\n\"Споразумяхме се\", бе краткият коментар на Зеехофер след срещата в Берлин с германския канцлер.  \r\nКъм настоящия момент параметрите на постигнатата сделка все още са неясни, но вече се разбра, че лидерите на двете сестрински партии са се договорили за създаването на транзитни центрове на германско-австрийската граница. В тях ще бъдат настанявани мигрантите, които вече са регистрирани в други държави от Европейския съюз. Така те няма да бъдат връщани обратно в страните, където са били приети първоначално, но и няма да бъдат допускани във вътрешността на Германия. От тези центрове мигрантите все пак ще бъдат изпращани обратно в страните от Общността, в които са регистрирани. Тереза Герова", "date": "2018.07.03", "title": "FAZ: Пробивът в преговорите между ХДС и ХСС – германските социалдемократи са недоволни от постигнатото споразумение"}
{"url": "http://www.focus-news.net/news/2018/07/03/2541057/mehr-mohamad-dzhavad-zarif-i-sergey-lavrov-sa-obsadili-situatsiyata-v-siriya-po-telefona.html", "text": "Министърът на външните работи на Иран Мохамад Джавад Зариф и неговият руски колега Сергей Лавров са обсъдили ситуацията в Сирия в телефонен разговор, съобщиха от руското външно министерство, предава иранската информационна агенция  Mehr . \r\nСъобщението на руското министерство допълва, че разговорите между двамата висши дипломати са се фокусирали върху двустранните въпроси, основата за насрочената среща на върха на държавите с излаз на Каспийско море, както и начините за разрешаване на сирийската криза. \r\nПрезидентите на петте държави с излаз на Каспийско море – Азербайджан, Иран, Казахстан, Русия и Туркменистан – ще проведат среща в казахстанския град Актау в началото на август. Срещата се фокусира върху установяването на законния статут на Каспийско море.  Йонислав Дочев", "date": "2018.07.03", "title": "Mehr: Мохамад Джавад Зариф и Сергей Лавров са обсъдили ситуацията в Сирия по телефона"}
{"url": "http://www.focus-news.net/news/2018/07/03/2541084/ministerstvoto-na-turizma-izvarshi-savmestna-proverka-s-eksperti-ot-direktsiya-za-natsionalen-stroitelen-kontrol-na-plazh-slanchev-bryag-yug.html", "text": "Експерти от Министерството на туризма и Дирекция за национален строителен контрол (ДНСК) извършиха съвместна проверка на морски плаж „Слънчев бряг- юг“. Това съобщиха от пресцентъра на  Министерство на туризма . Инспекцията беше направена по обща заповед на министрите на туризма Николина Ангелкова и на регионалното развитие и благоустройството Николай Нанков и се проведе в периода 25 - 26 юни.  \r\nРезултатите показват, че има разположени 20 съоръжения върху морски плаж „Слънчев бряг – юг“ без да са предвидени с одобрената от министъра на туризма схема. За тях не са издавани и разрешения за поставяне от главния архитект на Община Несебър, по информация на присъстващите служители на Общината.  \r\nСред обектите, които са разположени без необходимите одобрения, са лампи, паркинги, навеси, бариери, волейболно игрище, трибуни, детски пясъчник, алея за транспортна връзка и др. Всички съоръжения, които не са включени в одобрената схема от министъра на туризма и са поставени без разрешение на главния архитект трябва да бъдат премахнати. За целта ще бъде сезиран кмета на Община Несебър, който трябва да издаде нужните заповеди по чл. 57а от Закона за устройство на територията (ЗУТ).  \r\nЕкспертите на двете институции инспектираха и 5-те обекта: THE ONE, La Cubanita, Cacao beach, Del Mar и BEDROOM, за които е констатирано, че отговарят на предвидените в схемата конфигурация в план и местонахождение. \r\nЕжегодно по възлагане на Министерството на туризма през активния летен сезон се извършва и измерване от лицензирани геодезисти на площите на преместваемите обекти и допълнителните търговски площи към тях на територията на морските плажове. Предстои в периода юли-август 2018 г. да се извърши прецизно измерване на площите на поставените обекти на плаж „Слънчев бряг – юг“. В случай, че бъдат установени нарушения от министерството ще се предприемат необходимите действия за отстраняването им, като се направят предписания към концесионера. Ако той не предприеме нужните действия, нарушенията ще се отстранят със заповед на кмета на Община Несебър по реда на чл. 57а от ЗУТ.", "date": "2018.07.03", "title": "Министерството на туризма извърши съвместна проверка с експерти от Дирекция за национален строителен контрол на плаж „Слънчев бряг – юг“"}
{"url": "http://www.focus-news.net/news/2018/07/03/2541087/vratsa-otkriti-sa-64-rasteniya-ot-vida-na-kanabisa-v-chasten-imot-v-selo-mihaylovo.html", "text": "На 02 юли, след оперативно-следствени действия на служители на РУ-Козлодуй, в село Михайлово е проведена специализирана операция по време на която е извършена проверка в частен имот. В двора на имота са открити засадени 64 растения от вида на канабиса с различен размер и височина от 40 см. до 140 см. Това съобщиха от  ОДМВР-Враца . Растенията са унищожени. По случая е образувано  досъдебно производство.", "date": "2018.07.03", "title": "Враца: Открити са 64 растения от вида на канабиса в частен имот в село Михайлово"}
{"url": "http://www.focus-news.net/news/2018/07/03/2541088/ministar-krasimir-valchev-vazhno-e-uchitelskite-zaplati-da-badat-pone-120-ot-srednite-v-stranata.html", "text": "Важно е учителските заплати да бъдат поне 120% от средните в страната. Това каза министърът на образованието Красимир Вълчев в „Здравей, България“ по  Нова телевизия . Попитан каква според него е приемливата учителска заплата, Вълчев заяви: „Често говорим за процент на разходите за образование и БВП, според мен по-важният индикатор е ние да следваме учителските заплати да бъдат поне 120% от средните в страната“. Той обясни, че ако през 2021 г. се сбъдне прогнозата средната заплата за страната да достигне 1500 лв., средните учителски заплати брутно ще достигнат 120%, дори над 120 % от средната за страната. Министърът заяви, че образованието е най-важният фактор за развитие и коментира, че  най-добрите образователни системи са тези, в които учениците с най-високи резултати, стават учители. „Няма как това да стане с достатъчно високи възнаграждения“, заяви министър Вълчев.  \r\nЗа висшето образование министърът поясни, че назрява моментът да се проведе политически разговор до каква степен трябва да се промени  моделът на затворено академично самоуправление. По думите му в този модел не създава проблеми с финансово управление, но не спомага да има добра рамка за отговорност. „Висшите училища трябва да бъдат по-отворени за партньорство за взаимодействие, полиактивни“, допълни министърът. Според него сегашният модел води до пречки в дългосрочното им развитие. \r\nВъв връзка с телевизионно разследване в Техническия университет – Варна за нарушения, свързани с картите за храна на студентите, министърът поясни, че в момента тече одитна проверка, започнала преди месец. „Първоначалните данни показват висока концентрация на нарушения. Всички тези констатации ще бъдат пратени на Агенцията за държавна финансова инспекция, вероятно и на прокуратурата, тъй като има индикации за измама“, каза Вълчев. По думите му той като министър може да отнеме акредитацията на университета. Вълчев обаче определи това като крайна мярка.  \r\nМинистърът заяви, че МОН ще направи конкретна проверка на субсидията за хранене. „Там очевидно има пропуск.   \r\nМинистър Вълчев коментира и училище в Благоевград, сложило лимит на прием на ученици от ромски произход. По думите му това е недопустимо и дискриминационно. „Като работодател ще търся отговорност на директора на училището“, каза образователният министър.  \r\nПо повод отпадането на ученици от системата на образованието, Красимир Вълчев заяви, че това се случва при концентрация на деца от ромски произход. „В последните  години намаляват децата в училищна възраст. Всяка година имаме едно намаление. Това е заради нетната външна миграция и заради това, че тези випуски, които влизат в системата са по-малко от тези, които излизат“, коментира той. Според него трябва да се ревизира статистиката, защото процентът на отпаднали е много по-нисък. „Правото на придвижване понякога е за сметка на правото на образование на тези деца“, допълни Вълчев. По думите му много от децата не са на адресната  си регистрация.", "date": "2018.07.03", "title": "Министър Красимир Вълчев: Важно е учителските заплати да бъдат поне 120% от средните в страната"}
{"url": "http://www.focus-news.net/news/2018/07/03/2541090/sliven-mokri-sa-patnite-nastilki-na-teritoriyata-na-oblastta.html", "text": "Мокри са пътните настилки на територията на областта. Няма въведени ограничения за пътуващите. Трафикът е интензивен, съобщиха от  Областно пътно управление . Затворени за автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Движението в участъка от село Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.03", "title": "Сливен: Мокри са пътните настилки на територията на областта"}
{"url": "http://www.focus-news.net/news/2018/07/03/2541089/plovdiv-17-godishen-velosipedist-e-s-opasnost-za-zhivota-sled-paten-intsident-v-asenovgrad.html", "text": "17-годишен велосипедист е с опасност за живото след пътен инцидент снощи в Асеновград. Това съобщи за  Радио „Фокус“ - Пловдив  говорителят на ОДМВР. Сигналът е подаден около 23.30 часа на тел. 112. Съобщено е на кръстовище между ул. „Капитан Андреев“ и ул. „Цар Иван Асен ІІ“ за удар между лек автомобил „Мерцедес“ и велосипед със 17-годишен водач. Момчето е настанено в болница. Зад волана на колата бил 19-годишен младеж, който е тестван за употреба на алкохол и наркотични вещества. Резултатите са отрицателни. По случая е образувано досъдебно производство. Служители от районното управление работят по изясняване на обстоятелствата около катастрофата. \r\nЦветана ТОНЧЕВА", "date": "2018.07.03", "title": "Пловдив: 17-годишен велосипедист е с опасност за живота след пътен инцидент в Асеновград"}
{"url": "http://www.focus-news.net/news/2018/07/03/2541027/premierat-boyko-borisov-shte-predstavi-rezultatite-ot-balgarskoto-predsedatelstvo-na-saveta-na-es-pred-evropeyskiya-parlament.html", "text": "Министър-председателят Бойко Борисов ще представи резултатите от Българското председателство на Съвета на ЕС пред членовете на Европейския парламент. Това съобщиха от  правителствената информационна служба .  \r\nМинистър-председателят Борисов ще информира европейските депутати за напредъка и резултатите по основните приоритети през последните шест месеца: европейска перспектива и свързаност на Западните Балкани, бъдещето на Европа и младите хора, сигурност и стабилност в силна и единна Европа и цифровата икономика и уменията на бъдещето. \r\nПреди участието в пленарната сесия, министър-председателят Бойко Борисов ще се срещне с председателя на Европейския парламент Антонио Таяни.", "date": "2018.07.03", "title": "Премиерът Бойко Борисов ще представи резултатите от Българското председателство на Съвета на ЕС пред Европейския парламент"}
{"url": "http://www.focus-news.net/news/2018/07/03/2541053/makfaks-makedoniya-nikola-dimitrov-e-na-rabotno-poseshtenie-vav-frantsiya.html", "text": "Министърът на външните работи на Македония Никола Димитров във вторник е на работно посещение във Страсбург, Франция, съобщава македонската информационна агенция  „Макфакс“ . \r\nВ рамките на посещението в Европейския парламент, Димитров ще се срещне с лидерите на парламентарните групи, между които ще е председателят на АЛДЕ – Ханс ван Бален, председателят на комисията за външни работи на Европейския парламент – Дейвид Макалистър, който идва от Европейската народна партия, както и неговият съпартиец Андрей Ковачев. \r\nОт външното министерство съобщиха, че фокус на разговорите ще бъдат следващите фази от процеса на евроинтеграция на Македония, според заключенията на Европейския съвет.  Йонислав Дочев", "date": "2018.07.03", "title": "„Макфакс“ (Македония): Никола Димитров е на работно посещение във Франция"}
{"url": "http://www.focus-news.net/news/2018/07/03/2541092/sport-elina-svitolina-otpadna-ot-uimbaldan.html", "text": "Украинката Елина Свитолина отпадна в първия кръг на Откритото първенство на Великобритания по тенис. Поставената под номер пет в основната схема допусна загуба от германката Татяна Мария с 6: , 6:4, 1:6 в двубой, продължил два часа и 10 минути.   \r\nВ друг мач Агниешка Радванска от Полша се наложи над румънката Елена Габриела Рузе с 6:3, 4:6, 7:5 в оспорвана среща, продължила два часа и 40 минути. часа.", "date": "2018.07.03", "title": "Спорт: Елина Свитолина отпадна от Уимбълдън"}
{"url": "http://www.focus-news.net/news/2018/07/03/2541091/zam-ministar-angel-popov-shte-badat-podmenyani-samo-nomerata-na-avtomobilite-parva-registratsiya.html", "text": "Ще бъдат подменяни само номерата на автомобилите първа регистрация. Това каза заместник-министърът на транспорта Ангел Попов в  \"Денят започва\"  по  БНТ  във връзка с отпадането на буквите в регистрационните номера на автомобилите. \r\nВсички, които притежават валидни, разбира се, съвсем нормално изражение номера, няма да бъдат подменяни, ще бъдат подменяни само номерата на автомобилите първа регистрация и при съответна промяна - продажба или друго обстоятелство, обясни Ангел Попов. \r\nТой обясни, че има и други страни, които са се отказали от този регионален принцип на номерата.  \r\n\"Знаете, че в Европа регистрацията на един автомобил е изключително елементарна и проста операция, за разлика от България. Средно на ден само в София се регистрират между 800 и 900 автомобила на ден - това е изключително тежка процедура, която нарушава определени правила. Всеки автомобил, който влезе в България за първа регистрация, той трябва да премине на технически преглед, тоест да се установи неговата годност - техническа и екологична. Това в момента не се правеше и от там излезе идеята това да бъде разпределено в определени пунктове за технически прегледи, върху които да бъде сложена изключително тежка регулация с тежки критерии по отношение на тяхната обезпеченост, на средствата, с които се извършва тази проверка. Агенция \"Автомобилна администрация\" има система за контрол на техническите пунктове, ние сме я надградили и сме създали една система, която автоматично да контролираме всички показатели на уредите, които са вътре в тези технически пунктове\", заяви Попов. \r\nТака тези пунктове освен първоначалния преглед, ще издават и номерата, поясни той и допълни, че идеята е дългите опашки да изчезнат и да бъде по-лесно за хората.", "date": "2018.07.03", "title": "Зам.-министър Ангел Попов: Ще бъдат подменяни само номерата на автомобилите първа регистрация"}
{"url": "http://www.focus-news.net/news/2018/07/03/2541094/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-4-yuli.html", "text": "„Софийска вода” временно ще прекъсне водоснабдяването в някои части на столицата на 4 юли. Това съобщиха от пресцентъра на  дружеството . \r\nВъв връзка с пресвързване на довеждащ водопровод над с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: с. Мърчаево. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада до кметството  . \r\nВъв връзка с ремонт на водомерен възел на бул. „Сливница“, Център , се налага спиране на водоподаването от 09:00 до 13:00 часа на клиентите на „Софийска вода”, живеещи в района на: бул. „Сливница“ от бул. „Стефан Стамболов“ до бул. „Княгиня Мария Луиза“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Княгиня Мария Луиза“ ъгъла с бул. „Сливница“. \r\nВъв връзка с изпълнение на инвестиционен проект за реконструкция на уличен водопровод на ул. „Първа българска армия“ жк. „Военна рампа“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. “Първа българска армия“ от река Суходолска до ул. „Милан Делчев“; ул. „Нешо Бончев“ от ул. „Петър Борисов Величков“ до ул. „Планинско цвете“; ул. „Разлог“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Първа българска армия“ ъгъла с ул. „Нешо Бончев“. След възстановяване на водоснабдяването е възможно временно повишаване мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Христо Ботев“, с. Яна, се налага спиране на водоподаването от 10:00 до 16:30 часа на клиентите на „Софийска вода”, живеещи в района на: бул. „Ботевградско шосе“, ул. „Буховско шосе“, ул. „Заводска“, ул. „Старо Буховско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ пред пощата. След реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.07.03", "title": "„Софийска вода” временно ще прекъсне водоснабдяването в някои части на столицата на 4 юли"}
{"url": "http://www.focus-news.net/news/2018/07/03/2541095/nova-makedoniya-makedoniya-povisheni-sa-nivata-na-doyranskoto-i-ohridskoto-ezero.html", "text": "Повишени са нивата на Дойранското и Охридското езеро, съобщава електронното издание на първия македонски вестник -  „Нова Македония“ . \r\nПо данни на местната Служба по хидрометеорология, нивата на Дойранското езеро са с 13 сантиметра над максимално допустимите стойности, а на Охридското – с четири сантиметра на максимума.  \r\nПовишени са и нивата на водите на реките на Вардар в близост до Велес и Зайчев Рид, на река Черна край Новаци и на Треска в близост до Македонски Брод. Намаляване на нивата на водите в сравнение със средната стойност за юли се наблюдава само в Черни Дрин близо до Лъжани. Тереза Герова", "date": "2018.07.03", "title": "„Нова Македония“ (Македония): Повишени са нивата на Дойранското и Охридското езеро"}
{"url": "http://www.focus-news.net/news/2018/07/03/2541096/slavcho-neykov-energien-ekspert-ima-nuzhda-ot-promyana-na-zakona-za-energetikata-no-popravkata-chez-sazdava-ogromni-riskove-za-darzhavata-biznesa-i-grazhdanite.html", "text": "Има нужда от промяна на Закона за енергетиката, но „Поправката ЧЕЗ“ създава огромни рискове за държавата, бизнеса и гражданите. Това каза в интервю за сутрешният блок  „Добро утро, България“  на  Радио „Фокус“  енергийният експерт Славчо Нейков, като се мотивира с това, че в поправката липсват ясни, обективни мотиви в реално неизпълним текст, което поражда безпокойство у инвеститорите. Според експерта текстът трябва да бъде отменен колкото може по-скоро, защото генерира проблеми в няколко направления.  \r\n„КЕВР е поставена в следната ситуация: От една страна, тя трябва да изпълни текста, но от друга страна, не може. А това естествено удря върху реномето на държавността, защото държавата е създала правна рамка, която реално е неизпълнима от нейна институция. Същевременно, ако бизнесът поиска произнасяне от страна на енергийния регулатор, то той ще изпадне в положение да не може да получи реакция от страна на държавата, а това ще се отрази на неговите търговски взаимоотношения. Така че и за бизнесът не е добре. Естествено това не е добре и за гражданите, защото в крайна сметка при една такава ситуация, в която бизнесът не може да получи обслужване, което му се полага, той може да потърси отговорност от страна на държавата. В крайна сметка тази отговорност може да приеме юридически измерения чрез арбитражни или съдебни дела“, обясни експертът.  \r\nСлавчо Нейков добави, че върху енергийния регулатор КЕВР не трябва да се оказва натиск, заплахи, действия на прокуратурата, а що се отнася до въпроса за непроизнасяне от страна на регулатора по темата за цените, манипулирането се изразява в смесване на две ключови теми –ценообразуването и социалната политика. Проблемът със социално слабите български граждани обаче, според експерта, е свързан с доходите като цяло, а не с конкретни техни параметри поотделно. Нейков уточни, че КЕВР става все по-независим, благодарение на политическата воля, но е необходимо гарантиране на независимостта му като регулатор.", "date": "2018.07.03", "title": "Славчо Нейков, енергиен експерт: Има нужда от промяна на Закона за енергетиката, но „Поправката ЧЕЗ“ създава огромни рискове за държавата, бизнеса и гражданите"}
{"url": "http://www.focus-news.net/news/2018/07/03/2541085/die-presse-sled-postiganeto-na-probiv-v-pregovorite-mezhdu-hds-i-hss-avstriyskoto-pravitelstvo-nalaga-merki-za-zashtita-na-yuzhnata-granitsa.html", "text": "След пробива в преговорите между двете „сестрински“ партии от управляващия в Берлин Съюз (ХДС/ХСС) за промяна в бежанската политика правителството във Виена взе решение за налагане на допълнителни мерки за охрана на южната граница на страната. Това бе обявено в съвместно изявление от канцлера Себастиан Курц, вицеканцлера Хайнц-Кристиан Щрахе и министъра на вътрешните работи Херберт Кикл, съобщава австрийският национален ежедневник  Die Presse . \r\nВиена очаква бързо разясняване на позицията на германското правителство, става ясно от разпространеното изявление, в което се допълва още, че Австрия е подготвена за всички възможни сценарии на развитие на ситуацията. „Договорът на ХДС и ХСС предполага, че Германия иска да въведе национални мерки за борба с миграционните потоци. Ако това споразумение отразява позицията на германското правителство, то то ще доведе до действия за предотвратяване на неблагоприятните последици от бежанския поток за Австрия и гражданите й. Ето защо федералното правителство (във Виена) е готово да предприеме мерки за защита по-специално на нашите южни граници\", се казва в изявлението на австрийското правителство. \r\n„Очакваме бързо изясняване на германската позиция. Нейните съображения за пореден път доказват важността на опазването на общата европейска външна граница и австрийската позиция, че Европа без вътрешни граници може да има само с функциониращи външни граници\", се казва още в документа на Виена.  Тереза Герова", "date": "2018.07.03", "title": "Die Presse: След постигането на пробив в преговорите между ХДС и ХСС: Австрийското правителство налага мерки за защита на южната граница"}
{"url": "http://www.focus-news.net/news/2018/07/03/2541097/burgas-sas-zakupen-bilet-za-dzhaz-v-burgas-mozhete-da-spechelite-bezplatno-poseshtenie-na-sveta-anastasiya.html", "text": "Със закупен билет за \"Джаз в Бургас\" можете да спечелите ваучер за безплатно посещение на остров Света Анастасия и археологическия комплекс \"Акве калиде\". За тази цел във всяка една от фестивалните вечери през месеците юли и август ще бъде разигравана малка томбола. Това съобщиха от пресцентъра на  Общината .  \r\nБилетите за \"Джаз в Бургас 2018\" вече са в продажба. Търсете ги в касата на експо център \"Флора\", Лятна каса \"Часовника\", в мрежите на Eventim и Grabo. \r\nКакто обявихме по-рано, първите три дни на джаз фестивала (12, 13 и 14 юли) тази година ще зарадват почитателите на стилната музика с изпълнения на проектите: \"So nice ...south jazz\", \"Golden project \", \"Zootcase\", \"Jazz fusion trio PLAYIS \", \"Lilly Ilieva & \"The Minimum Quartet\", \"Джазта-праста трио\" и \"Хилда Казасян квинтет\". \r\nВтората порция джаз очаквайте през август, когато на 03.08 (петък) на откритата сцена в експо център \"Флора\" ще изгреят зашеметяващият квинтет \"Фънкалеро\" и проектът с американско участие \"Two Cities One World\". \r\nКулминационен завършек на \"Джаз в Бургас 2018\" ще поставят музикантите от \"Стик\", Теодосий Спасов и Людмил Крумов Дуо, а за доброто настроение до малките часове на всяка една от фестивалните вечери ще допринася фестивален джемсешън. \r\n * Информация за фестивала, музикалните проекти и пълна програма на събитието търсете тук: https://www.facebook.com/events/1873721836261295/?active_tab=discussion \r\n \"Джаз в Бургас\" се осъществява с любезната подкрепа на Фондация \"Америка за България\", чрез Програмата \"ИЗКУСТВО В ДВИЖЕНИЕ\", администрирана от Фондация \"Арт Офис\", банка ДСК, Арт ателие, All the Jazz. За поредна година фестивалът ще бъде домакин на най-добрите български музиканти в този стил, както и на световно доказани техни колеги от Холандия, Германия и САЩ. \r\n Билети - ценови категории: \r\n- за ден - 15.00 лв. \r\n- за два дни - 25.00 лв. \r\n- за три дни - 30.00 лв. \r\n- за четири дни - 40.00 лв. \r\n- за пет дни - 45.00 лв.", "date": "2018.07.03", "title": "Бургас: Със закупен билет за \"Джаз в Бургас\" можете да спечелите безплатно посещение на Света Анастасия"}
{"url": "http://www.focus-news.net/news/2018/07/03/2541098/gabrovo-dvizhenieto-se-osashtestvyava-v-edna-lenta-po-pat-i-4-sevlievo-balgarene-pri-razklona-za-selo-petko-slaveykovo-poradi-patnotransportno-proizshestvie.html", "text": "Движението се осъществява в една лента по път I-4 Севлиево – Българене при разклона за село Петко Славейково поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост.", "date": "2018.07.03", "title": "Габрово: Движението се осъществява в една лента по път I-4 Севлиево – Българене при разклона за село Петко Славейково поради пътнотранспортно произшествие"}
{"url": "http://www.focus-news.net/news/2018/07/03/2541093/plovdiv-prokuraturata-razsledva-ubiystvo-vav-vrazka-s-pochinaliya-mazh-v-rayona-na-voennata-bolnitsa.html", "text": "Прокуратурата разследва убийство във връзка с починалия снощи 71-годишен мъж в близост до Военна болница в Пловдив. Това съобщи за  Радио „Фокус” - Пловдив  зам. окръжният прокурор Галин Гавраилов. „Мъжът е бил пребит и е починал в резултат от побой”, каза прокурор Гавраилов. Той е бил открит около 21.30 часа, близо до автомобила си, с множество травматични увреждания и наранявания по цялото тяло. „Коя от раните е довела до смъртта му ще стане ясно след аутопсията”, каза още прокурор Галин Гавраилов. \r\nЦветана ТОНЧЕВА", "date": "2018.07.03", "title": "Пловдив: Прокуратурата разследва убийство във връзка с починалия мъж в района на Военната болница"}
{"url": "http://www.focus-news.net/news/2018/07/03/2541101/plovdiv-chetiri-sela-ot-oblastta-sa-bez-voda-zaradi-avarii.html", "text": "Четири села от областта са без вода заради аварии. Това съобщиха за  Радио „Фокус“ – Пловдив  от водоснабдителното дружество. Без вода са домакинствата в селата Тополов, Мало Крушево, Слатина и Ситово.  \r\nЕкипи от водоснабдителното дружество работят по отстраняването на аварии и на територията на град Пловдив. до 16.30 часа без вода ще бъдат живущите на бул. „Дунав“ между №90 и №92. Авария на водопроводно отклонение е причината да няма вода в жк. „Тракия“, бл. №151. Без вода са и домакинствата в района на индустриална зона „Изток“ заради авария на пожарен хидрант на ул. „Нестор Арабаджиев“ преди „Сантинели“ АД. От водоснабдителното дружество не посочват краен час на отстраняване на авариите. \r\nВесела КРЪСТЕВА", "date": "2018.07.03", "title": "Пловдив: Четири села от областта са без вода заради аварии"}
{"url": "http://www.focus-news.net/news/2018/07/03/2541099/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.07.03", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2018/07/03/2541102/b92-sarbiya-politsiyata-v-makedoniya-zalovi-18-migranti-prevozvashtiyat-gi-shofyor-izbyaga.html", "text": "Полицията в Македония залови 18 мигранти от Пакистан и Афганистан в превозно средство, движещо се по регионалния път Неготино-Радовиш, предава сръбското радио  B92 . Уточнява се, че превозното средство е било с регистрационни номера от град Щип. Водачът му е избягал, но е в ход издирването му.  \r\nСлед залавянето им мигрантите са били отведени до полицейското управление в Неготино. Тереза Герова", "date": "2018.07.03", "title": "B92 (Сърбия): Полицията в Македония залови 18 мигранти, превозващият ги шофьор избяга"}
{"url": "http://www.focus-news.net/news/2018/07/03/2541106/api-do-1700-chasa-dvizhenieto-se-osashtestvyava-v-izprevarvashtata-lenta-po-avtomagistrala-trakiya-pri-km-42-km-43-v-posoka-burgas-poradi-remont.html", "text": "До 17.00 часа днес движението се осъществява само в изпреварващата лента в участъка км 42 - км 43 в посока Бургас на автомагистрала \"Тракия\" поради ремонти работи. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки пътната сигнализация.", "date": "2018.07.03", "title": "АПИ: До 17.00 часа движението се осъществява в изпреварващата лента по автомагистрала \"Тракия\" при км 42 - км 43 в посока Бургас поради ремонт"}
{"url": "http://www.focus-news.net/news/2018/07/03/2541104/komisiyata-za-zashtita-ot-diskriminatsiya-se-samosezira-vav-vrazka-s-blagoevgradsko-uchilishte-koeto-obyavi-che-ne-priema-uchenitsi-ot-romski-proizhod.html", "text": "Деветчленният състав на Комисията за защита от дискриминация (КЗД) взе решение институцията да се самосезира по казуса с 9-о основно училище в Благоевград, което обяви, че ще приема първокласници, но при едно условие - да не са от ромски произход. Това съобщиха от пресцентъра на  КЗД . На вниманието на членовете на КЗД бе представен доклад за самосезиране, изготвен от Баки Хюсеинов, зам.-председател на Комисията, свързан със станалата обществено достояние информация за благоевградското училище. Въз основа на решението на деветчленния състав ще бъде образувано производство.", "date": "2018.07.03", "title": "Комисията за защита от дискриминация се самосезира във връзка с благоевградско училище, което обяви, че не приема ученици от ромски произход"}
{"url": "http://www.focus-news.net/news/2018/07/03/2541105/blagoevgrad-obshto-19-ekzemplyara-kostenurki-ot-zashtiten-vid-sa-bili-otkriti-po-vreme-na-proverka-na-zhilishten-imot-v-s-mikrevo.html", "text": "В резултат на извършена на 2 юли в с. Микрево, общ. Струмяни проверка на жилищен имот, полицейски служители на РУ-Сандански са намерили 13 екземпляра шипобедрена и 6 екземпляра шипоопашата костенурки, които са предадени на служители на РИОСВ-Благоевград. Това съобщиха от  ОДМВР-Благоевград . За случая е уведомена ОП-Благоевград. Образувано е досъдебно производство.", "date": "2018.07.03", "title": "Благоевград: Общо 19 екземпляра костенурки от защитен вид са били открити по време на проверка на жилищен имот в с. Микрево"}
{"url": "http://www.focus-news.net/news/2018/07/03/2541103/dobrich-rimskata-banya-v-grada-e-pochistena.html", "text": "Ценен паметник на културата, който се намира в центъра на Добрич, години наред бе занемарен и неподдържан. Това съобщиха от пресцентъра на  Общината . С усилията на Община Добрич вече могат да се видят останките от римска баня, която е част от древната история на Добруджа. Въз основа на откритите при разкопките на банята монети се смята, че банята е била ползвана през втората половина на 3 век и първата на 4 век. По това време Добруджа е част от Римската империя - провинция Скития. Римската баня в Добрич има 6 помещения, всяко от тях със специфични функции – съблекалня, басейни за студени, умерени на температура и горещи процедури, горивна камера. Размерите на цялата късноримска баня са около 23 на 11 метра. Строена е по всички закони на римската архитектура - имала е пещ, гореща част, басейн за хладка вода и съблекалня. Запазената мраморна облицовка напомня за грандиозна и изискана постройка. Римската баня е паметник на културата и е неразделна част от историята на Добруджа.  \r\nОбщина Добрич апелира към гражданите да опазват и ценят историческото богатство.", "date": "2018.07.03", "title": "Добрич: Римската баня в града е почистена"}
{"url": "http://www.focus-news.net/news/2018/07/03/2541108/blagoevgrad-blagotvoritelen-folkloren-kontsert-pod-nadslov-zaedno-po-patya-na-mechtite-shte-se-provede-v-zala-peyo-yavorov-na-7-yuli.html", "text": "Община Благоевград, Православен информационен център и Неврокопска света митрополия организират благотворителен фолклорен концерт под надслов „Заедно по пътя на мечтите“. Това съобщиха от пресцентъра на  Общината . Инициативата ще се проведе на 7 юли в зала „Пейо Яворов“ от 17.30 часа. Входът ще бъде символичен и с цена 3 лева. Събраните средства ще бъдат дарени за лечението на 12-годишната Криси, която се нуждае от операция в турска клиника. \r\nУчастие в благотворителния концерт ще вземат изпълнители като Гуна Иванова, Иван Гоцев, Стойка Германова, Николай Кирчев и Никола Тодоров. На сцената ще се качат и Фолклорна формация „Леб и вино“- Сандански, Фолклорна група „Фантазия“ - Симитли, Фолклорните групи на селата Брежани и Крупник, както и Детска фолклорна група към читалище „Изгрев“ - село Баничан. \r\nВсеки, който иска да подпомогне благотворителната кауза, може да го направи и чрез откритата дарителска сметка.  \r\nIBAN: BG34UBBS80021451625210  \r\nBIC: UBBS BGSF  \r\nДесислава Ангелова Чанева  \r\nPayPal: https://www.paypal.me/DesislavaChaneva", "date": "2018.07.03", "title": "Благоевград: Благотворителен фолклорен концерт под надслов „Заедно по пътя на мечтите“ ще се проведе в зала „Пейо Яворов“ на 7 юли"}
{"url": "http://www.focus-news.net/news/2018/07/03/2541100/pg-na-volya-vnese-v-parlamenta-zakona-za-lichnata-pomosht-izgotven-ot-ekipa-na-ombudsmana-maya-manolova.html", "text": "Парламентарната група на \"Воля\" изпълни още едно свое обещание и внесе в парламента законопроекта за личната помощ, изготвен от екипа на Мая Манолова. Това съобщиха от  пресцентъра на партията . \"Воля\" е единствената, поне засега, която е подкрепила проекта. Целта е той да бъде гласуван максимално бързо в пленарна зала, за да могат майките на деца с увреждания, които протестират от седмици в цялата страна, да могат да се приберат при децата си възможно най-скоро. ПГ на ВОЛЯ се надява също така да бъдат прекратени и опитите на политически партии да употребяват за свои рекламни цели страданието на децата и техните родители.", "date": "2018.07.03", "title": "ПГ на \"Воля\" внесе в парламента Закона за личната помощ, изготвен от екипа на омбудсмана Мая Манолова"}
{"url": "http://www.focus-news.net/news/2018/07/03/2541113/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Постигнатият пробив в преговорите между двете „сестрински“ партии от Съюза (ХДС/ХСС) за промяна в бежанската политика бе посрещнат с яростна критика от опозицията и срещна недоволството на германските социалдемократи, които са част от управляващата голяма коалиция, пише националният ежедневник  Die Frankfurter Allgemeine Zeitung . \r\n„ХДС и ХСС извадиха споразумение от 2015 г. и ни го представиха като постигнато съгласие“, подчерта председателят на партията „Зелени“ Роберт Хабек. Същевременно от ГСДП също изразиха недоволство от постигната сделка, отбелязват от редакцията.  \r\nСлед среща, продължила по-малко от час, председателят на Християнсоциалния съюз (ХСС) и федерален министър на вътрешните работи на Германия Хорст Зеехофер и Ангела Меркел, канцлер на ФРГ и лидер на Християндемократическия съюз (ХДС) постигнаха пробив в преговорите за промяна на бежанската политика, пише водещото издание  Der Spiegel . \r\n\"Споразумяхме се\", бе краткият коментар на Зеехофер след срещата в Берлин с германския канцлер.  \r\nКъм настоящия момент параметрите на постигнатата сделка все още са неясни, но вече се разбра, че лидерите на двете сестрински партии са се договорили за създаването на транзитни центрове на германско-австрийската граница. В тях ще бъдат настанявани мигрантите, които вече са регистрирани в други държави от Европейския съюз. Така те няма да бъдат връщани обратно в страните, където са били приети първоначално, но и няма да бъдат допускани във вътрешността на Германия. От тези центрове мигрантите все пак ще бъдат изпращани обратно в страните от Общността, в които са регистрирани. \r\n***  След пробива в преговорите между двете „сестрински“ партии от управляващия в Берлин Съюз (ХДС/ХСС) за промяна в бежанската политика правителството във Виена взе решение за налагане на допълнителни мерки за охрана на южната граница на страната. Това бе обявено в съвместно изявление от канцлера Себастиан Курц, вицеканцлера Хайнц-Кристиан Щрахе и министъра на вътрешните работи Херберт Кикл, съобщава австрийският национален ежедневник  Die Presse . \r\nВиена очаква бързо разясняване на позицията на германското правителство, става ясно от разпространеното изявление, в което се допълва още, че Австрия е подготвена за всички възможни сценарии на развитие на ситуацията. „Договорът на ХДС и ХСС предполага, че Германия иска да въведе национални мерки за борба с миграционните потоци. Ако това споразумение отразява позицията на германското правителство, то то ще доведе до действия за предотвратяване на неблагоприятните последици от бежанския поток за Австрия и гражданите й. Ето защо федералното правителство (във Виена) е готово да предприеме мерки за защита по-специално на нашите южни граници\", се казва в изявлението на австрийското правителство. \r\n„Очакваме бързо изясняване на германската позиция. Нейните съображения за пореден път доказват важността на опазването на общата европейска външна граница и австрийската позиция, че Европа без вътрешни граници може да има само с функциониращи външни граници\", се казва още в документа на Виена. \r\n***  Председателят на младшия коалиционен партньор в гръцкото правителство - партията „Независими гърци“ (АНЕЛ), Панос Каменос, даде индикации за задълбочаваща се криза в управлението, като заяви, че сделката за името на Македония е „лоша“ и може да бъде одобрена единствено чрез референдум или нови избори в страната, съобщава електронното издание на гръцкия вестник  Kathimerini . \r\nВ рамките на пресконференция в Министерството на отбраната, начело на което е Каменос, лидерът на „Независими гърци“ бе категоричен, че „няма да позволим сделката да се придвижи напред без одобрението на гръцкия народ\". \r\n„Не може да бъдат задействани процедури с НАТО, преди референдумът в Македония (в източника – БЮРМ) не бъде завършен и сделката не бъде одобрена в гръцкия парламент\", припомни Каменос позицията на партията си.  \r\nКакто и по-рано, Каменос предложи при гласуването на договора за името в гръцкия парламент да се изисква квалифицирано, а не обикновено мнозинство. В противен случай „Независими гърци“ ще настояват за допитване до гражданите.  \r\n„Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос. \r\n***  САЩ са завършили успешно летателен тест за квалификация на своя ядрена бомба Б61 – 12, като част от амбициозен проект на стойност 1.2 трилиона долара, одобрен от президента на САЩ Доналд Тръмп, за да се бори с опасността от „ревизионистични сили“ като Китай и Русия, пише британският всекидневник  The Daily Express . \r\nВоенновъздушните сили, заедно с Националната администрация по ядрена сигурност към министерството на енергетиката, са провели опити в началото на юни в Невада, според прессъобщение, публикувано в петък. \r\nБомбените опити са част от „Програма за удължаване на живота на Б61 – 12“, която е насочена към „подновяване, повторна употреба или замяна на всички ядрени и неядрени компоненти на бомбите“, както и удължаването на живота им с поне още 20 години. \r\nВ „Преглед на ядреното състояние“, публикуван през януари от министерството на отбраната, Пентагонът подчертава нуждата от модернизиране на ядрената си триада, заради заплахите идващите от ревизионистични сили като Китай и Русия. \r\nВ него се казва: „Русия и Китай преследват асиметрични начини и средства за контриране на американските конвенционални възможности, по този начин увеличавайки риска от погрешна сметка и от потенциала за военна конфронтация със САЩ, своите съюзници и партньори. \r\n„Русия демонстрира готовността си да използва сила за промяна на картата на Европа и налагане на волята си над своите съседи, подкрепени от косвени и преки ядрени заплахи“, се казва още в прегледа. \r\nОсвен разполагането на бомби Б61 – 12 върху модерни бомбардировачи като Б-2А „Spirit“, САЩ планират да направят бомбите съвместими с петото поколение изтребители Ф-35 „Lightining“. \r\nСлед като бомбата е в завършен вид, Пентагонът планира да я разположи във военните си бази в Германия, Италия, Белгия, Холандия и Турция. \r\nПредишният президент Барак Обама оторизира програмата за ядрена модернизация, докато все още беше в офиса си. \r\nНастоящият президент Доналд Тръмп ревизира програмата, превръщайки я в амбициозен 30-годишен проект, който ще коства поне 1.2 трилиона долара, за да бъде завършен. \r\nОколо 800 милиарда долара ще бъдат изразходени върху поддръжката на тактическите ядрени сили, докато около 400 милиарда ще бъдат изразходени върху тяхната модернизация. \r\nПоследният тест в Невада е бил третият в серия, която ще бъде завършена за периода на следващите три години.Три успешни опита са били извършени през 2015 година. \r\nБригаден генерал Майкъл Лутън, главен-асистент заместник-администратор за военно кандидатстване към Националната администрация по ядрена сигурност, заяви: „Тези летателни опити за квалификация демонстрират, че дизайнът на бомбите Б61 – 12 отговаря на системните изисквания и илюстрира продължителният прогрес на удължителната програма „Б61 12“, която да отговори на изискванията за национална сигурност.“ \r\nЯдрената бомба Б61, разположена от бази на Веонновъздушните сили на САЩ и тези на НАТО, е в служба от близо 50 години, „правейки я най-старото и най-гъвкавото оръжие в резерва“. \r\n***", "date": "2018.07.03", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/07/03/2541109/burgas-44-godishen-mazh-e-zadarzhan-za-krazhba-na-kutiya-za-dareniya-v-koyato-se-sabirali-pari-za-lechenie-na-bolno-dete.html", "text": "На 2 юли, около 16.00 ч. във Второ Районно управление - Бургас е получено съобщение от 30-годишен бургазлия за това, че за времето от 13.20 ч. до 13.40 ч. от входа на футболно игрище \"Звездичка арена\" в к-с \"Славейков\" е извършена кражба на пластмасова кутия за дарения, в която се събирали пари за лечение на болно дете. Това съобщиха от  ОДМВР-Бургас . В резултат на бързите полицейски действия е установен и задържан извършителя на деянието – това е : 44 годишния П.Ц. от Бургас, който направил пълни самопризнания и върнал отнетата кутия за дарения и част от сумата в нея. Работата по случая продължава от служители на Второ Районно управление – Бургас.", "date": "2018.07.03", "title": "Бургас: 44-годишен мъж е задържан за кражба на кутия за дарения, в която се събирали пари за лечение на болно дете"}
{"url": "http://www.focus-news.net/news/2018/07/03/2541110/blagoevgrad-8-000-kasa-tsigari-bez-banderol-sa-izzeti-ot-zavedenie-v-razlog.html", "text": "На 2 юли в гр. Разлог полицейски служители на РУ-Разлог са извършили проверка на заведение за бързо хранене, стопанисвано от Н.Н./41г./ от същия град. В хода на проверката са намерени и иззети около 8 000 къса цигари без задължителен бандеролен знак. Н.Н. е задържан със заповед за задържане до 24 часа. Това съобщиха от  ОДМВР-Благоевград . По случая е образувано досъдебно производство.", "date": "2018.07.03", "title": "Благоевград: 8 000 къса цигари без бандерол са иззети от заведение в Разлог"}
{"url": "http://www.focus-news.net/news/2018/07/03/2541115/nyama-postradali-balgarski-voennosluzheshti-pri-raketen-obstrel-na-bazata-na-letishte-kandahar-v-afganistan.html", "text": "Базата на международните коалиционни сили на летище \"Кандахар\" в Афганистан е била подложена на ракетен обстрел на 2 юли 2018 г. в 23.36 часа местно време (22.06 часа българско време). Това съобщиха от пресцентъра на  Министерство на отбраната . Няма пострадали български военнослужещи.", "date": "2018.07.03", "title": "Няма пострадали български военнослужещи при ракетен обстрел на базата на летище \"Кандахар\" в Афганистан"}
{"url": "http://www.focus-news.net/news/2018/07/03/2541112/prezidentat-rumen-radev-komplimentite-za-predsedatelstvoto-ne-tryabva-da-ni-zabluzhdavat-sastoyanieto-na-es-e-takova-che-bryuksel-mozhe-da-si-pozvoli-samo-polozhitelni-samootsenki.html", "text": "Комплиментите за Председателството не трябва да ни заблуждават. Състоянието на ЕС е такова, че Брюксел може да си позволи само положителни самооценки. Това каза президентът Румен Радев на конференция на тема „Българското председателство на Съвета на ЕС- време за равносметка“, предаде репортер на  Агенция „Фокус“ . „Броят на целувките и прегръдките, броят на лидерите, позирали на Моста на влюбените, стотиците срещи и документи накрая остават статистика“, посочи той. „Онова, което ще запомни историята, е какво се случи с ЕС, по време на Председателството“, обяви президентът. „Изминаха 3 дни от края на Председателството, медиите вече бълват анализи, някои от тях могат да се окажат с кратък срок на годност. По времето на първото Председателство се случиха критични за ЕС събития, самото време беше критично“, коментира държавният глава. „Налице са центробежни сили, които поставят под въпрос сегашната му архитектура, а според някои и неговото съществуване“, заяви Румен Радев. „Благодаря на всички сънародници, които вложиха усилия в логистичен план. Администрацията ни реши проблемите и беше на висотата на отговорностите“, каза още президентът. \r\nБиляна ИВАНОВА", "date": "2018.07.03", "title": "Президентът Румен Радев: Комплиментите за Председателството не трябва да ни заблуждават - състоянието на ЕС е такова, че Брюксел може да си позволи само положителни самооценки"}
{"url": "http://www.focus-news.net/news/2018/07/03/2541118/montana-46-godishen-mazh-e-zaloven-da-shofira-s-kontsentratsiya-345-promila-alkohol-v-izdishaniya-ot-nego-vazduh.html", "text": "46-годишен мъж е заловен да шофира с концентрация 3.45 промила алкохол в издишания от него въздух. Това съобщиха от  ОДМВР-Монтана . На 02 юли около 20.20 ч. служители група за охрана на обществения ред при РУ-Монтана са спрели за проверка на кръстовището на ул. \"Д. Подвързачов\" и ул. \"Елин Пелин\" в гр. Монтана лек автомобил \"Хонда CR-V\", управляван от С.И./46 г./ от същия град. При извършената проба с техническо средство \"Алкотест\" е установена концентрация 3.45 промила алкохол в издишания от водача въздух. На С.И. е съставен акт и издаден талон за медицинско изследване. По случая е образувано бързо производство в РУ Монтана.", "date": "2018.07.03", "title": "Монтана: 46-годишен мъж е заловен да шофира с концентрация 3.45 промила алкохол в издишания от него въздух"}
{"url": "http://www.focus-news.net/news/2018/07/03/2541116/aktsenti-v-predavaneto-zdravey-peshtera-na-radio-fokus-pazardzhik.html", "text": "В съвместното предаване на  Радио „Фокус“ – Пазарджик  и Община Пещера „Здравей, Пещера“ днес ще чуете повече за Европейските програми, по които ще кандидатства Общината през тази година и направленията, в които са те. Събеседник по темата ще бъде Веселин Джелатов, директор на Дирекция „Европейски фондове, стратегическо планиране и обществени поръчки“ в Община Пещера. Ще научите повече и за намерението на община Пещера да промени статута на летовище Свети Константин, като го превърне в отделно населено място. В предаването ще разберете повече и за културната проява „Перистера в музика“, която се подготвя на античната крепост. Повече за музикалната програма и гостуващите изпълнители ще ни разкаже Димитър Павлов, експерт по културата в родопската община. Телефоните за връзка със студиото са 0885 606692 и 034 420020.", "date": "2018.07.03", "title": "Акценти в предаването „Здравей, Пещера“ на Радио „Фокус“ – Пазарджик"}
{"url": "http://www.focus-news.net/news/2018/07/03/2541114/gabrovo-tovaren-avtomobil-e-katastrofiral-na-patya-sevlievo-balgarene-v-rayona-selo-petko-slaveykovo-nyama-postradali.html", "text": "Товарен автомобил е катастрофирал на пътя Севлиево – Българене на разклона село  Петко Славейково. Това съобщи за  Радио „Фокус“ – Велико Търново  дежурният в Областна дирекция на МВР – Габрово. По първоначална информация при инцидента няма пострадали. Катастрофата се е случила, след като шофьор на куриерски автомобил е заспал на пътя, превозното средство е излязло от платното и се е обърнало, при отбивната за село Петко Славейково. Дежурният увери, че е осигурен пропускателен режим и колата ще бъде отстранена всеки момент. \r\nЛуиза ТРАНЧЕВА", "date": "2018.07.03", "title": "Габрово: Товарен автомобил е катастрофирал на пътя Севлиево – Българене в района село Петко Славейково, няма пострадали"}
{"url": "http://www.focus-news.net/news/2018/07/03/2541107/panos-kamenos-dogovorat-za-imeto-na-makedoniya-mozhe-da-bade-odobren-samo-chrez-referendum-ili-novi-izbori.html", "text": "Председателят на младшия коалиционен партньор в гръцкото правителство - партията „Независими гърци“ (АНЕЛ), Панос Каменос, даде индикации за задълбочаваща се криза в управлението, като заяви, че сделката за името на Македония е „лоша“ и може да бъде одобрена единствено чрез референдум или нови избори в страната, съобщава електронното издание на гръцкия вестник  Kathimerini . \r\nВ рамките на пресконференция в Министерството на отбраната, начело на което е Каменос, лидерът на „Независими гърци“ бе категоричен, че „няма да позволим сделката да се придвижи напред без одобрението на гръцкия народ\". \r\n„Не може да бъдат задействани процедури с НАТО, преди референдумът в Македония (в източника – БЮРМ) не бъде завършен и сделката не бъде одобрена в гръцкия парламент\", припомни Каменос позицията на партията си.  \r\nКакто и по-рано, Каменос предложи при гласуването на договора за името в гръцкия парламент да се изисква разширено, а не обикновено мнозинство. В противен случай „Независими гърци“ ще настояват за допитване до гражданите.  \r\n„Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос. Тереза Герова", "date": "2018.07.03", "title": "Панос Каменос: Договорът за името на Македония може да бъде одобрен само чрез референдум или нови избори"}
{"url": "http://www.focus-news.net/news/2018/07/03/2541119/dobrich-narusheno-e-vodopodavaneto-v-nyakolko-naseleni-mesta-ot-oblastta-zaradi-avarii.html", "text": "Нарушено е водоподаването в няколко населени места от областта заради аварии, съобщиха от  ВиК - Добрич . В община Добрич екипи работят по отстраняване на аварии по ул. „Хан Аспарух“ 18, в жк. „Строител“ бл. 71, по ул. „Цар Освободител“ и ул. „Емона“, ул. „Ружа“ 14, в местността Лозята – „ 2-ри път“ и по ул. „Иван Кършовски“ 94. В областта с нарушено водоподаване са в община Добричка - с. Воднянци, с. Минково, с. Победа, Помпена станция - Оброчище, СК - Росеново, в община Балчик - ул. „Георги Бенковски“ в морския град, в община Каварна - напор Селце, в община Тервел – Резиденцията и с. Орляк, в община Крушари - с. Поручик Кърджиево, в община Генерал Тошево – с. Василево и с. Пчеларово, в община Шабла -  ул. „Добруджа“ в морския град и с. Граничар.", "date": "2018.07.03", "title": "Добрич: Нарушено е водоподаването в няколко населени места от областта заради аварии"}
{"url": "http://www.focus-news.net/news/2018/07/03/2541120/sport-predstoyat-poslednite-machove-ot-osminafinalite-na-mondial-2018.html", "text": "Днес ще бъдат изиграни последните две срещи от осминафиналите на Световното първенство по футбол в Русия.  \r\nПрограмата ще открият отборите на Швеция и Швейцария. Мачът помежду им ще се играе в Санкт Петербург от 17:00 часа. \r\nОт 21:00 часа започва и последният осминафинален двубой. Англия, която завърши на второ място в Груга G, ще играе срещу отбора на Колумбия. Мачът ще се играе в Москва.", "date": "2018.07.03", "title": "Спорт: Предстоят последните мачове от осминафиналите на Мондиал 2018"}
{"url": "http://www.focus-news.net/news/2018/07/03/2541117/api-do-1700-chasa-dvizhenieto-se-osashtestvyava-v-aktivnata-lenta-ot-km-78-do-km-80-v-posoka-sofiya-poradi-kosene.html", "text": "До 17.00 часа днес движението се осъществява само в активната лента в участъка км 78 - км 80 в посока София на автомагистрала \"Тракия\" (от пътен възел \"Калугерово\" до пътен възел \"Церово\") поради косене. Това съобщиха от пресцентъра на  Агенция „Пътна инфраструктура“ . Шофьорите да карат с повишено внимание, спазвайки въведеното ограничение на скоростта - до 90 км/час, спазвайки пътната сигнализация.", "date": "2018.07.03", "title": "АПИ: До 17.00 часа движението се осъществява в активната лента от км 78 до км 80 в посока София поради косене"}
{"url": "http://www.focus-news.net/news/2018/07/03/2541125/aktsenti-v-predavaneto-dobre-doshli-v-svishtov-na-radio-fokus-veliko-tarnovo.html", "text": "16 лица с увреждания от Свищов започнаха работа по един от най-новите социални проекти на местната администрация. Той се финансира чрез Министерство на труда и социалната политика по ОП „Развитие на човешките ресурси“. Повече за дейностите по него ще научите в предаването „Добре дошли в Свищов“ на  Радио „Фокус“ – Велико Търново  от Ася Михайлова, ръководител и директор на Центъра за обществена подкрепа в Свищов. И още през миналата седмица, по повод Деня на река Дунав, в Свищов трябваше да се проведе екоинициатива, посветена на празника. Тя се организира съвместно от Общината и фирмата, отговаряща за разделното събиране на отпадъци в региона. Мероприятието бе отложено поради лоши метеорологични условия и ще се случи утре. Какво предвижда програмата и кой може да се включи, ще научите от Анна Минева, експерт общински проекти към фирма – партньор на Община Свищов. В последните минути на днешното предаване ще Ви разкажем за традиционните летни занимания, които се провеждат в Градската библиотека в Свищов. \r\nВодещ на предаването днес е Луиза Транчева. Телефонът за връзка със студиото е 0885 303 375.", "date": "2018.07.03", "title": "Акценти в предаването „Добре дошли в Свищов“ на Радио „Фокус“ – Велико Търново"}
{"url": "http://www.focus-news.net/news/2018/07/03/2541121/d-r-chavdar-angelov-natsionalen-park-muzey-shipka-buzludzha-hadzhi-dimitar-i-stefan-karadzha-sa-primer-za-sledvashtoto-pokolenie-revolyutsioneri.html", "text": "Хаджи Димитър и Стефан Караджа са пример за следващото поколение революционери. Това каза в интервю за сутрешния блок „Добро утро, България“ на  Радио „Фокус“  историкът д-р Чавдар Ангелов, директор на Националния парк-музей „Шипка-Бузлуджа“ по повод честването на 150 години от подвига на Хаджи Димитър и Стефан Караджа в Казанлък. Той добави, че двамата правят всичко възможно българите от Мизия, Тракия, Македония, Добруджа да живеят под една обща стряха. Д-р Ангелов каза още, че тези герои на българската история заслужават всяка година да се отдава заслуженото внимание пред паметта им. По повод изложбата, която ще бъде представена тази вечер от 18.00 часа в град Казанлък, д-р Ангелов обясни, че веществените следи не са чак толкова много, но с помощта на колеги от цялата страна, са успели да направят изложбата. „В нея акцентите са двете револверни саби на войводите, десет литографии, свързани с четата на Хаджи Димитър, различни юбилейни вестници, които през годините назад са били издавани, но вече са библиографска рядкост. На изложбата ще бъдат представени и два великолепни портрета на Хаджи Димитър и Стефан Караджа, които се съхраняват във фонда на Националния парк-музей „Шипка-Бузлуджа“ и достатъчно текстова информация и снимков материал, които онагледяват целия път на четата, дават информация за по-бележитите фигури в четата, начело с двамата воеводи и съм сигурен, че всеки, който посети изложбата, ще остане удовлетворен. Тя ще бъде на вниманието на казанлъшката публика и на гостите на града от днес до 30 юли“, обясни д-р Ангелов. Той каза още, че на изложбата ще бъде представен и юбилейният вестник „Дойде като буря, като сън премина“, посветен изцяло на 150-та годишнина, подготвен от екипа на Националния парк-музей „Шипка-Бузлуджа“. Историкът призова по-често да посещаваме паметниците на Хаджи Димитър и Стефан Караджа и да се замислим какво са ни завещали и какво им дължим ние.", "date": "2018.07.03", "title": "Д-р Чавдар Ангелов, Национален парк-музей „Шипка-Бузлуджа“: Хаджи Димитър и Стефан Караджа са пример за следващото поколение революционери"}
{"url": "http://www.focus-news.net/news/2018/07/03/2541126/blagoevgrad-uvelichen-e-kapatsitetat-za-priem-na-detsa-v-parva-grupa-v-detskite-gradini-v-grada.html", "text": "Увеличен е капацитетът за прием на деца в първа група в детските градини в Благоевград. Това каза за  Радио „Фокус“ - Пирин  Радослав Тасков, председател на Общински съвет - Благоевград. Той уточни, че това решение е взето на последната редовна сесия на Съвета миналата седмица, тъй като е било крайно наложително. По думите му всяка година по това време местният парламент гласува подобно решение за увеличаване на капацитета. „Общият брой на децата, които към момента все още не са приети в детските градини е 56. В ДГ №1 не са приети 3 деца, ДГ №2 – 7 неприети деца, ДГ №3 – 5 неприети деца, ДГ №4 – 8 неприети деца, ДГ №6 – 5 неприети деца, ДГ №8 – 6 неприети деца, ДГ №10 – 3 неприети деца, ДГ №12 – 8 неприети деца, ДГ „Синчец“ – 4 неприети деца, ДГ „Детски свят“ – 7 неприети деца. На практика проектът предвижда увеличаване на броя на местата в групите от 25 на 29“, коментира Радослав Тасков. Председателят на ОбС - Благоевград подчерта, че това увеличаване на капацитета няма да претовари педагогическия персонал или материално-техническата база, тъй като според анализите за учебната 2017-2018 година средната посещаемост на детските учебни заведения е 17 деца, тъй като винаги има отсъстващи по една или друга причина. \r\nНатали СТЕФАНОВА", "date": "2018.07.03", "title": "Благоевград: Увеличен е капацитетът за прием на деца в първа група в детските градини в града"}
{"url": "http://www.focus-news.net/news/2018/07/03/2541122/targovishte-okrazhniyat-sad-nalozhi-30-godini-zatvor-na-mazh-izvarshil-dve-ubiystva-na-vazrastni-hora-chrez-palezhi-s-tsel-prikrivane-na-krazhbi-ot-domovete-im.html", "text": "Окръжната прокуратура в Търговище постигна 30-годишна ефективна присъда за 20-годишния Атанас А., който е бил признат за виновен от състав на Търговищкия окръжен съд за две убийства за възрастни хора, извършени чрез палежи с цел да прикрие кражби от домовете им. Това съобщиха от пресцентъра на  Апелативна прокуратура - Варна . За извършените две умишлени убийства Търговищкият окръжен съд му наложи наказание доживотен затвор, което на основание член 58а, ал. 2 от НК замени с наказание 30 години лишаване от свобода при строг режим. Присъдата е била постановена при условията на съкратено съдебно следствие, при което подсъдимият признал вината си.   \r\nПрез 1 август 2017 год. проникнал в дома на 81-годишния А.П., откъдето откраднал 60 лева и две тонколони. В кръчмата на селото дочул, че съселянинът му се оплаква за извършената кражба, и Атанас решил да си отмъсти. Възползвал се, че старецът се прибрал в дома си пийнал и заспал, и на 12 срещу 13 септември 2017 г. подсъдимият влязъл в дома му отново. Намерил 40 лева, след това с кибрит запалил вещите в дома на стареца, който изгорял при пожара.  \r\nСъс същата цел на 14 срещу 15 октомври 2017 г. проникнал в дома на 85-годишния Т.И. Намерението му било да открадне от възрастния мъж машини и железни инструменти, както и парите от пенсията му. Подсъдимият знаел, че няколко дни по-рано съселянинът му е получил пенсията си. Влизането през нощта било усетено. Възрастният мъж го разпознал и за да не бъде издаден в полицията, Атанас А. го ударил в главата, след това запалил цигара и я хвърлил върху вестници и дрехи, които разпилял при тършуването за пари. След като огънят бил потушен, било открито мъртвото тяло на 85-годишния мъж.  \r\nСъдът одобри частично и гражданските искове на наследниците на починалите възрастни хора. Присъдата на Търговищкия окръжен съд подлежи на обжалване пред Апелативния съд във Варна. В тежест на осъдения Атанас са и направените по делото съдебни разноски. Той е приведен в плевенския затвор.", "date": "2018.07.03", "title": "Търговище: Окръжният съд наложи 30 години затвор на мъж, извършил две убийства на възрастни хора чрез палежи с цел прикриване на кражби от домовете им"}
{"url": "http://www.focus-news.net/news/2018/07/03/2541123/todor-yanakov-e-izbran-za-predsedatel-na-abv-za-obshtina-petrich-ot-oblastnata-organizatsiya-na-partiyata-v-blagoevgrad-initsiirat-debat-po-temata-makedoniya.html", "text": "Тодор Янаков беше избран за председател на АБВ - Петрич. Това се случи по време на редовната общинска конференция на партията в най-южния български град, която се проведе на 02 юли 2018 г. Това съобщиха от пресцентъра на  ПП АБВ . На форума, който излъчи и 7-членен ръководен състав, присъстваха 54 делегати, както и множество симпатизанти на партията. Официални гости бяха лидерът на АБВ Румен Петков и областният председател на политическата формация за Благоевград Росен Николов.  \r\nПред делегатите Янаков заяви, че ще работи за разрешаването на наболелите въпроси на община Петрич, както и че регионалната структура започва активна подготовка за предстоящите избори. Областният председател на АБВ-Благоевград обяви, че подготвят дебат пo въпроса с името на Р Македония.", "date": "2018.07.03", "title": "Тодор Янаков е избран за председател на АБВ за община Петрич, от областната организация на партията в Благоевград инициират дебат по темата Македония"}
{"url": "http://www.focus-news.net/news/2018/07/03/2541129/politika-sarbiya-spored-patriarh-iriney-ne-e-vreme-za-poseshtenie-na-papata-v-sarbiya-za-ivitsa-dachich-podobna-vizita-bi-bila-polezna.html", "text": "Според предстоятеля на Сръбската православна църква (СПЦ) патриарх Ириней моментът не е подходящ за посещение на папа Франциск в страната, докато първият дипломат на Белград определя подобна визита като полезна, отбелязва електронното издание на водещия сръбски ежедневник  „Политика“ . \r\nГоворейки пред местно издание за неотдавнашната си среща с държавния секретар на Ватикана, кардинал Пиетро Паролин, който бе на посещение в западната ни съседка, Ириней поясни, че не е повдиган въпросът за възможна папска визита в Сърбия.  \r\nОт редакцията отбелязват, че по-рано тази година предстоятелят на СПЦ заяви, че е настъпил моментът за посещение на папата в страната, „заради това, което се е случило в миналото, както и заради огромния брой на разселените лица от Хърватия“.  \r\nМинистърът на външните работи Ивица Дачич на свой ред изрази увереност, че пътуването на Франциск до Сърбия ще донесе ползи на страната. „Моята позиция като държавник е, че е в интерес на Сърбия да има посещение на папата, особено в контекста на непризнаването на Косово. В бъдеще едва ли ще има папа, който да прояви по-голямо разбиране към нас от Франциск“, коментира Дачич. Тереза Герова", "date": "2018.07.03", "title": "„Политика“ (Сърбия): Според патриарх Ириней не е време за посещение на папата в Сърбия, за Ивица Дачич подобна визита би била полезна"}
{"url": "http://www.focus-news.net/news/2018/07/03/2541128/pazardzhik-sastavi-ot-4-strani-shte-uchastvat-v-mezhdunarodniya-mladezhki-tantsov-festival-pastar-svyat-v-panagyurishte.html", "text": "Танцови състави от България, Беларус, Коста Рика, Мексико и Сърбия ще вземат участие в петото издание на Международния младежки танцов фестивал „Пъстър свят“, който ще се проведе от 13 до 16 юли в Панагюрище. Това каза за  Радио „Фокус“ – Пазарджик  Радка Костуркова от Общината. Тя обясни, че това е петото издание на фестивала. „Пъстрота от младост, красота и талант ще изпълни Панагюрище през месец юли. Танцови състави от четири страни ще пристигнат в Панагюрище за Международния младежки танцов фестивал „Пъстър свят“. Своята национална култура в танци ще представят изпълнителите от Беларус, Коста Рика, Мексико и Сърбия. Целите на фестивала са обвързани с идеята той да развива културния обмен между народите и етносите, да популяризира българския фолклор в страната и чужбина, да съхранява, развива и представя специфичните танци на народите; да запазва многообразието на световното културно наследство, да поощрява творческите способности на личностите и общностите; да представя пред гражданите и гостите на Панагюрище културата и националните танци на различните групи, етноси и народи, както и да запознае гостите с богатото културно наследство на Панагюрище и да стимулира младите творци за създаване на авторски произведения“, допълни Костуркова. \r\nВаня НИКОЛОВА", "date": "2018.07.03", "title": "Пазарджик: Състави от 4 страни ще участват в Международния младежки танцов фестивал „Пъстър свят“ в Панагюрище"}
{"url": "http://www.focus-news.net/news/2018/07/03/2541131/mariela-yordanova-sdruzhenie-na-zarnoproizvoditelite-ot-ludogorieto-dobivite-ot-esennitsite-sa-s-15-30-po-niski-spryamo-minalata-godina.html", "text": "Добивите от есенниците в Лудогорието към момента са с 15 - 30% по-ниски спрямо миналата година. Това каза пред  Радио „Фокус“ - Шумен  Мариела Йорданова, председател на Сдружението на зърнопроизводителите от Лудогорието. При пшеницата добивът е с 20 - 30% по-нисък. „Ечемикът успя да хване добре пролетната влага и не е толкова засегнат, пшеницата пострада повече, а по-ниските добиви са вследствие на климатичните условия - сериозни температурни амплитуди, засушаване, както и заради болести“, заяви Мариела Йорданова. Там, където дъждовете през изминалата седмица са били интензивни има поразени посеви с рапица и пшеници, като по-сериозно е положението в Добруджа, с измерени валежи от 80 - 100 л/кв. м паднали за кратко време. „По-сериозно е в Добруджа, но влизат да жънат. В Лудогорието положението не е толкова драматично, от вчера комбайните са отново на полето, до края на седмицата ще стане ясно колко сме засегнати от валежите, но там, където няма градушки, положението е приемливо“, коментира Йорданова. Тя посочи, че на този етап за  тотални щети или напълно пропаднали площи с есенници в Лудогорето не се съобщава, но има полегнали или завлачени посеви. Ожънат е ечемикът в Разградско, голяма част от стопаните са прибрали и реколтата от рапица преди дъждовете. В момента масово се жъне пшеницата. \r\nИвелина ИВАНОВА", "date": "2018.07.03", "title": "Мариела Йорданова, Сдружение на зърнопроизводителите от Лудогорието: Добивите от есенниците са с 15 - 30% по-ниски спрямо миналата година"}
{"url": "http://www.focus-news.net/news/2018/07/03/2541111/premierat-boyko-borisov-obeshtahme-v-nachaloto-na-nasheto-predsedatelstvo-i-tarsihme-konsensus-mezhdu-darzhavite-i-institutsiite-dori-i-kogato-imashe-golemi-protivorechiya.html", "text": "Министър-председателят Бойко Борисов разговаря с председателя на Европейския парламент Антонио Таяни преди да представи резултатите от работата на Българското председателство на Съвета на Европейския съюз в пленарната зала в Страсбург. Това съобщиха от  правителствената информационна служба . \r\n“Приоритетите, които заложи Българското председателство, успяха”, каза председателят на ЕП. Той благодари за доброто сътрудничество по време на председателството. “Работихме много успешно лично с теб, твоя екип и министрите”, подчерта Таяни пред премиера Борисов.  \r\n“Обещахме в началото на нашето Председателство и това направихме - търсихме консенсус между държавите и институциите, дори и когато имаше големи противоречия”, каза министър-председателят. Той изрази увереност, че темата за развитието на страните от Западните Балкани ще остане сред приоритетните политики на ЕП. “Нашите успехи са и ваши, защото ако не работихме заедно, никога нямаше да се случат“, подчерта премиерът. Той акцентира върху важността на проектите за инфраструктурна, транспортна и дигитална свързаност, посочвайки че това ще бъде гарант за сигурността и мира в региона, включително и по темата с миграцията.", "date": "2018.07.03", "title": "Премиерът Бойко Борисов: Обещахме в началото на нашето председателство и търсихме консенсус между държавите и институциите, дори и когато имаше големи противоречия"}
{"url": "http://www.focus-news.net/news/2018/07/03/2541130/sliven-nyakolko-rayona-na-grada-sa-bez-voda-zaradi-avariya.html", "text": "Единадесет сливенски квартала са без вода поради авария, съобщиха от  ВиК – Сливен . До 12.00 часа е прекъснато водоподаването в кв. „Стоян Заимов“. Още десет квартала са без вода поради строителни дейности на кръгово кръстовище. Водата е спряна до 18.00 часа в кварталите:  Централна градска част, кв. „Руски“, кв. „Младост“, кв. „Дружба“, местност Рамануша, кв. „Даме Груев“, кв. „Стоян Заимов“, кв. „Индустриален“ и кв. „Надежда.", "date": "2018.07.03", "title": "Сливен: Няколко района на града са без вода заради авария"}
{"url": "http://www.focus-news.net/news/2018/07/03/2541133/silistra-politsiyata-razsledva-sluchay-na-ubiystvo-na-kuche.html", "text": "Полицията разследва случай на проявена жестокост към животно. Това съобщиха от  ОДМВР - Силистра . Вчера в 15.42 часа на тел.112 е получен сигнал за намерен труп на куче в района на сектор „Пътна полиция“ в село Калипетрово. На адреса е изпратена дежурна оперативна група, която е извършила оглед. Според данните от направената аутопсия, смъртта на животното е настъпила вследствие на удар от моторно превозно средство. Образувано е досъдебно производство.", "date": "2018.07.03", "title": "Силистра: Полицията разследва случай на убийство на куче"}
{"url": "http://www.focus-news.net/news/2018/07/03/2541134/pregled-na-osnovnite-temi-vav-varnenskiya-pechat.html", "text": "„Не може с лекарство да победиш дрогата“ е челното заглавие на днешния брой на вестник  „Черно море“ . Изданието цитира проф. Христо Кожухаров, ръководител на психиатричната клиника в УМБАЛ „Св. Марина“. Според специалиста наркотиците са бичът на съвременното общество. Той се позовава на световната статистика, която показва, че около 200 млн. млади хора употребяват наркотици най-малко веднъж годишно. Сред тях 25 млн. се считат за страдащи от зависимост. България продължава да бъде на едно от водещите места в Европа по употреба на наркотици сред младото поколение. „Получаваме възможност за самоотчет на потреблението на ток. Това е във връзка с новите цени на електрическата енергия от 1.VІІ.2018 г.“, четем на втора страница на броя. Във връзка с обявените от Комисията за енергийно и водно регулиране нови цени на електроенергията „Енерго-Про“ предоставя на своите клиенти възможност да извършат самоотчет на потребените от тях количества. Данните от показанията на електромерите ще могат да бъдат подавани до 7 юли на денонощната телефонна линия на „Електроразпределение-север“, допълва изданието. „Молби за топлото се подават до 31 октомври“, гласи друга публикация на страниците на вестника. Редакцията цитира директора на дирекция „Социално подпомагане“ – Варна Адриана Григорова, че е започнал приемът на молби-декларации за целева помощ за отопление за сезон 2018-2019 година. „От 2 юли приемат документи за еднократната помощ за първолаци“ е друга новина на социална тематика. Отново по данни на Адриана Григорова, от 2 юли до 15 октомври във всички офиси на дирекция „Социално подпомагане“ – Варна се приемат заявления от семейства, чиито деца ще бъдат първокласници и ще бъдат записани в държавни и общински училища за първи път през тази година. „Велоалеята във „Виница“ се превърна в 24-часов паркинг“, гласи водещото заглавие на трета страница на „Черно море“. В новината се посочва, че съоръжението е изградено като част от мащабния ремонт, извършен на бул. „Цар Борис  III“, но вместо по него да минават колоездачи, мястото е заето от паркирали автомобили. „Ролята на съда в преодоляването на Синдрома на родителското отчуждение обсъдиха магистрати“, е поредното водещо заглавие в броя. Новината е от провелата се във Варна съвместна среща специализираните съдии по проблемите със злоупотребата с родителска власт при Синдрома на родителското отчуждение. „В УМБАЛ „Света Марина“ спасиха полски турист“, четем на четвърта страница в броя. Според информацията полски турист е бил върнат към живот в реанимацията на УМБАЛ „Света Марина“ след давене в морето. На същата страница редакцията съобщава за откриването на изложба в Регионалната библиотека „Пенчо Славейков“ във Варна за делото на арх. Камен Горанов.", "date": "2018.07.03", "title": "Преглед на основните теми във варненския печат"}
{"url": "http://www.focus-news.net/news/2018/07/03/2541135/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Според предстоятеля на Сръбската православна църква (СПЦ) патриарх Ириней моментът не е подходящ за посещение на папа Франциск в страната, докато първият дипломат на Белград определя подобна визита като полезна, отбелязва електронното издание на водещия сръбски ежедневник  „Политика“ . \r\nГоворейки пред местно издание за неотдавнашната си среща с държавния секретар на Ватикана, кардинал Пиетро Паролин, който бе на посещение в западната ни съседка, Ириней поясни, че не е повдиган въпросът за възможна папска визита в Сърбия.  \r\nОт редакцията отбелязват, че по-рано тази година предстоятелят на СПЦ заяви, че е настъпил моментът за посещение на папата в страната, „заради това, което се е случило в миналото, както и заради огромния брой на разселените лица от Хърватия“.  \r\nМинистърът на външните работи Ивица Дачич на свой ред изрази увереност, че пътуването на Франциск до Сърбия ще донесе ползи на страната. „Моята позиция като държавник е, че е в интерес на Сърбия да има посещение на папата, особено в контекста на непризнаването на Косово. В бъдеще едва ли ще има папа, който да прояви по-голямо разбиране към нас от Франциск“, коментира Дачич. \r\n***  Председателят на младшия коалиционен партньор в гръцкото правителство - партията „Независими гърци“ (АНЕЛ), Панос Каменос, даде индикации за задълбочаваща се криза в управлението, като заяви, че сделката за името на Македония е „лоша“ и може да бъде одобрена единствено чрез референдум или нови избори в страната, съобщава електронното издание на гръцкия вестник  Kathimerini . \r\nВ рамките на пресконференция в Министерството на отбраната, начело на което е Каменос, лидерът на „Независими гърци“ бе категоричен, че „няма да позволим сделката да се придвижи напред без одобрението на гръцкия народ\". \r\n„Не може да бъдат задействани процедури с НАТО, преди референдумът в Македония (в източника – БЮРМ) не бъде завършен и сделката не бъде одобрена в гръцкия парламент\", припомни Каменос позицията на партията си.  \r\nКакто и по-рано, Каменос предложи при гласуването на договора за името в гръцкия парламент да се изисква квалифицирано, а не обикновено мнозинство. В противен случай „Независими гърци“ ще настояват за допитване до гражданите.  \r\n„Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос. \r\n***  Повишени са нивата на Дойранското и Охридското езеро, съобщава електронното издание на първия македонски вестник -  „Нова Македония“ . \r\nПо данни на местната Служба по хидрометеорология, нивата на Дойранското езеро са с 13 сантиметра над максимално допустимите стойности, а на Охридското – с четири сантиметра на максимума.  \r\nПовишени са и нивата на водите на реките на Вардар в близост до Велес и Зайчев Рид, на река Черна край Новаци и на Треска в близост до Македонски Брод. Намаляване на нивата на водите в сравнение със средната стойност за юли се наблюдава само в Черни Дрин близо до Лъжани. \r\n***  „Да си мислим, че без признаването на независимостта на Косово само ние губим, е голяма грешка“, заяви министър-председателят на Косово Рамуш Харадинай в интервю за базирания в Сараево ежедневник „Avaz“, цитиран от  Gazeta Express . \r\nХарадинай отбеляза, че Косово има по-добри отношения с Китай, отколкото със съседна Босна. \r\n„Нашите граждани пътуват до Китай и китайските власти признават нашите паспорти. Те дори си имат свое бюро за връзка в Прищина. И ако останем с този подход, Косово има по-добри отношенията с Китай, който е значително по-далеч от съседна Босна и Херцеговина“, заяви премиерът. Според него не остава много време за Сърбия да признае реалността, че Косово е независима и европейска държава, ориентирана към Европейския съюз и НАТО. Харадинай изрази готовността си да посети Сараево. \r\nБосна и Херцеговина не е признала независимостта на Косово. \r\n***", "date": "2018.07.03", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/07/03/2541139/sliven-kmetat-stefan-radev-shte-provede-sreshta-s-eksperti-za-vzemane-na-merki-za-podobryavane-sastoyanieto-na-stariya-bryast.html", "text": "Кметът на Общината Стефан Радев кани експерти на среща, на която да бъдат обсъдени мерки за подобряване състоянието на Стария бряст. Това съобщиха от  Община Сливен . „Общината полага всички усилия и не пести средства за съхраняване и опазване по-дълго време на Стария бряст. Очакваме на тази среща експертите да изразят професионалното си мнение как може да се помогне на дървото, което е на една достолепна възраст“, коментира кметът. Срещата ще се проведе на 9 юли от 14.00 часа в зала 105 на Община Сливен. На нея ще присъстват и представители на фирмата, която обследва и консултира дървото. Заявки за участие в срещата могат да бъдат направени на тел. 044/ 611- 112.", "date": "2018.07.03", "title": "Сливен: Кметът Стефан Радев ще проведе среща с експерти за вземане на мерки за подобряване състоянието на Стария бряст"}
{"url": "http://www.focus-news.net/news/2018/07/03/2541138/targovishte-31-godishna-zhena-e-stanala-zhertva-na-telefonna-izmama-sas-sumata-ot-2-000-lv.html", "text": "31-годишна жена от Търговище е станала жертва на телефонна измама. Това съобщиха от  ОДМВР - Търговище . Вчера в  РУ - Търговище е получен сигнал, че за времето от 11.00 часа до 12.00 часа в гр. Търговище неизвестен извършител чрез обаждане на стационарния ѝ телефон е въвел в заблуждение 31-годишна жена от същия град и под предлог за необходимост да окаже съдействие на органите на МВР е извършил спрямо нея измама, като ѝ е нанесъл имотна вреда в размер на 2 000 лв. Обаждащият се е представил като комисар Попов от полицията. По случая е образувано досъдебно производство по чл. 209 от Наказателния кодекс по описа на РУ - Търговище. Същият ден са регистрирани още няколко опита за измами на територията, обслужвана от РУ - Търговище. От полицията отново напомнят на гражданите да не се доверяват на непознати по телефона и да не предоставят под никакъв предлог пари или ценности, поискани им по телефона. Ако получат подобно обаждане, е необходимо да прекъснат разговора и своевременно да се свържат с близките си и да подадат сигнал в полицията на телефон 112.", "date": "2018.07.03", "title": "Търговище: 31-годишна жена е станала жертва на телефонна измама със сумата от 2 000 лв."}
{"url": "http://www.focus-news.net/news/2018/07/03/2541137/d-r-vanya-kastreva-ruo-sofiya-grad-8-256-uchenitsi-sa-se-klasirali-na-parviya-etap-ot-priema-sled-7-klas-v-sofiya-neklasirani-sa-obshto-640.html", "text": "8 256 ученици са се класирали на първия етап от приема след 7 клас в София, некласирани са общо 640. Това каза началникът на Регионалното управление на образованието – София-град д-р Ваня Кастрева по време на брифинг за класирането на учениците след 7-ми клас, предаде репортер на  Агенция „Фокус“ . „Свободните места, оставащи след 1-ви етап на класиране, са общо 729“, каза д-р Кастрева. Тя добави, че има некласирани 640 ученици и 1 194 неподали заявление. „Ще проследим колко от учениците, завършили 7 клас, са на поправителна сесия“, коментира д-р Кастрева. Тя посочи, че след анализа към настоящият момент са закрити общо 15 профилирани паралелки и 16 професионални. „Тези 31 паралелки са 8% от държавния план-прием“, коментира д-р Кастрева. По думите ѝ тази тенденция все още не може да бъде преодоляна във времето. „Надявам се, че на втория етап от класирането, когато учениците, непопаднали на първия етап на класиране, ще запълнят свободните места. На трети етап на класиране могат да участват всички ученици, които до този момент не са подали заявления за участие“, поясни д-р Кастрева. „Приемът след завършен 7-ми клас е много чакана тема. Специфичното е, че трябва да бъдат обхванати всички седмокласници, защото реално погледнато продължаването им в гимназиален етап е следващата степен на образованието и е важно да не остане нито едно дете необхванато“, каза тя и обясни, че тази година в столицата се обучават 10 071 седмокласници. Д-р Кастрева обърна внимание, че освен общински и държавни неспециализирани училища на територията на София – град има училище към Министерство на културата, много частни училища и към Министерство на младежта и спорта. „Трябва да отбележа ръст на подаването на заявленията за първи етап на класиране. Общо подалите заявления са 8 896 ученици, 36% от тези заявления са подадени през електронната платформа“, каза д-р Кастрева. Тя поясни, че се увеличава се броят на кандидатстващите ученици от страната и тази година те са 621. „Ако проследим желанията на учениците, трябва да отбележим обстоятелството, че най-много учениците споменават профилираните паралелки. Тази година най-много споменавана е паралелката на 22-ро СУ „Г. С Раковски“ – профил „Чужди езици“, за която са подали заявления 2 098 ученици. След нея на второ място е паралелката отново на 164-та Гимназия с преподаване на испански език „Мигел де Сервантес“ с профил „Чужди езици“, за която са подали заявления 1 969 ученици. На трето място е Първа английска езикова гимназия – профил „Чужди езици“, за която са кандидатствали 1 793 ученици. По отношение на професионалните паралелки д-р Кастрева поясни, че както миналата година, така и тази година е желана най-много паралелката „Банково дело“ в Националната търговско-банкова гимназия, а на второ място е специалност „Електронна търговия“ отново в същата гимназия. „На трето място е Софийската професионална гимназия по електроника „Джон Атанасов“ със специалността „Системно програмиране“ с изучаване на английски език, за която са кандидатствали - 1 177 ученици“, допълни директорът на РУО – София-град. \r\nДеница КИТАНОВА", "date": "2018.07.03", "title": "Д-р Ваня Кастрева, РУО – София град: 8 256 ученици са се класирали на първия етап от приема след 7 клас в София, некласирани са общо 640"}
{"url": "http://www.focus-news.net/news/2018/07/03/2541140/prezidentat-rumen-radev-pravitelstvoto-se-posveti-na-zapadnite-balkani-no-zagarbi-vazhni-vzrivoopasni-protsesi-v-stranata.html", "text": "Правителството се хвърли изцяло във външната политика и се посвети на Западните Балкани, но загърби важни взривоопасни процеси вътре в страната. Това каза президентът Румен Радев на конференция на тема „Българското председателство на Съвета на ЕС- време за равносметка“, предаде репортер на  Агенция „Фокус“ . „Нормално е в процеса на подготовката и провеждането на Председателството България да стане по-демократична европейска страна, с независими и ефективни институции, с ясно разделение на властите, с върховенство на закона, със свобода на словото“, коментира Радев. „България затвърди положението си на най-периферна за ЕС страна и по отношение на структурите, и по отношение на воденето на основния дебат“, заяви държавният глава. „Едно от най-големите постижения на Председателството, наред с връщането на фокуса върху Западните Балкани, е че администрацията ни придоби познания в механизмите на ЕС и на вземането на решения“, обяви Румен Радев. „Но стана ли от това България по-европейска, като интегриране в европейските институции и структури, в механизмите за вземане на решения“, попита той. „Председателството се използваше за вътрешнополитически ПР във времена, когато протестите се множат, а властта не отговаря“, заяви президентът. „Властта трябва по-бързо да се освободи от еуфорията от този изкуствено граден образ и възможно най-бързо тялом и духом да се върне в суровата българска действителност“, каза още Румен Радев. \r\nБиляна ИВАНОВА", "date": "2018.07.03", "title": "Президентът Румен Радев: Правителството се посвети на Западните Балкани, но загърби важни взривоопасни процеси в страната"}
{"url": "http://www.focus-news.net/news/2018/07/03/2541143/varna-chast-ot-grada-i-mestnostta-pchelina-sa-bez-voda-zaradi-avarii.html", "text": "Хиляди абонати в кварталите „Левски“ и „Възраждане“, и в местността Пчелина във Варна ще бъдат с нарушено водоподаване днес. Това съобщават от  дружеството . Без вода до 15.00 часа ще бъдат блоковете по ул. “Дубровник“ и ул. “Петър Райчев“. С нарушено водоподаване до 16.00 часа ще са част от курортния комплекс Чайка, районът около хотел „Журналист“ и местността Кабакум. Вода няма да има и в местността Пчелина, в част от квартал „Възраждане“ – 1-ви и 2-ри микрорайон, в квартал „Младост“, между бул. “Цар Освободител“ и ул. „Хан Савар“ и на ул. “Мургаш“, в района на КАТ. Очаква се водоподаването нам да бъде възстановено до 17.00 часа. Без вода в часовия пояс от 20.00 до 24.00 часа ще бъдат домакинствата в жилищен комплекс „Възраждане“, по ул.“Поп Димитър“, блокове с номера от 67 до 72 и бл.3. \r\nДиана СТОЕВА", "date": "2018.07.03", "title": "Варна: Част от града и местността Пчелина са без вода заради аварии"}
{"url": "http://www.focus-news.net/news/2018/07/03/2541142/burgas-6-miliona-leva-sa-zalozheni-za-patni-remonti-v-byudzheta-na-obshtinata-za-tazi-godina.html", "text": "6 милиона лева са заложени за пътни ремонти в бюджета на Община Бургас за тази година. Това съобщиха за  Радио „Фокус“ – Бургас  от пресцентъра на Общината. Част от тях вече са изразходени. С част от средствата е обновена обновена цялата улица „Струга“. Това е ежегодна рутинна работа, която продължавала и в момента из всички комплекси, квартали и съставни селища на общината. След скорошните дъждове няма сериозни поражения по инфраструктурата в Бургас. Очаквало се до есента да бъдат преведени пари по фонд „Солидарност“ за възстановяване на някои щети от предишното наводнение. \r\nВеселина НИКОЛОВА", "date": "2018.07.03", "title": "Бургас: 6 милиона лева са заложени за пътни ремонти в бюджета на Общината за тази година"}
{"url": "http://www.focus-news.net/news/2018/07/03/2541127/prezidentat-rumen-radev-po-vreme-na-predsedatelstvoto-balgariya-ne-vidya-kakvo-se-sluchva-na-zapad-ot-zapadnite-balkani.html", "text": "България не видя какво се случва на запад от Западните Балкани. Това каза президентът Румен Радев на конференция на тема „Българското председателство на Съвета на ЕС- време за равносметка“, предаде репортер на  Агенция „Фокус“ . „Без наше участие бе сформирана нова група за военни интервенции, която включва само 9 държави“, посочи той. „Редно беше България да постави въпроса каква е истинската цел на тази група, какви са критериите, на какъв принцип са поканени тези държави“, заяви президентът. „Изплуват нови въпроси и тревоги за отношението между Косово и Сърбия, за ситуацията около Македония, за реалната стойност на Софийската декларация“, коментира държавният глава. „Противоречията остават и няма гаранция кога ще бъдат решени“, обясни той. „Имаше стремеж Председателството да се използва за вътрешнополитически пиар със всички произтичащи от това последствия“, каза още Румен Радев. \r\nБиляна ИВАНОВА", "date": "2018.07.03", "title": "Президентът Румен Радев: По време на Председателството България не видя какво се случва на запад от Западните Балкани"}
{"url": "http://www.focus-news.net/news/2018/07/03/2541132/prezidentat-rumen-radev-zapadnite-balkani-ostanaha-prioritet-za-sofiya-izpadnaha-ot-fokusa-na-obedinena-evropa.html", "text": "Западните Балкани останаха приоритет за София, изпаднаха от фокуса на Обединена Европа. Това каза президентът Румен Радев на конференция на тема „Българското председателство на Съвета на ЕС - време за равносметка“, предаде репортер на  Агенция „Фокус“ . „Миграцията открои дълбоки разломи в ЕС, които застрашават единството му и открояват редица институционални слабости“, заяви Радев. „Европа сама не смогва да следва дневния си ред. Къде остана Бялата книга, която трябва да има решение поне през 2019 година“, попита президентът. „Накъде отива Европа и успяхме ли по време на Председателството ни да търсим отговори на този въпрос - уви не“, коментира Румен Радев. „Надпреварата за закриване на досиета, може да доведе до закриване на самия ЕС“, посочи той. Според президента пропуск на Председателството е, че Дунавската стратегия не е намерила подобаващо място. „Пропуснахме голям шанс, тъй като 3 последователни ротационни председатели на Съвета на ЕС - България, Австрия и Румъния са Дунавски държави с отношение към този проблем“, каза още държавният глава. \r\nБиляна ИВАНОВА", "date": "2018.07.03", "title": "Президентът Румен Радев: Западните Балкани останаха приоритет за София - изпаднаха от фокуса на Обединена Европа"}
{"url": "http://www.focus-news.net/news/2018/07/03/2541146/al-jazeera-balkans-ferma-za-midi-provokira-nov-spor-v-piranskiya-zaliv.html", "text": "Ферма за миди провокира нов спор в Пиранския залив, предава  Al Jazeera  в балканската си редакция, като отбелязва, че според медиите в Любляна съоръжението е разположено и от двете страни на словенско-хърватската граница. \r\nСлучаят е разследван от Националния инспекторат по околната среда и пространственото планиране на Словения. Съобщава се, че при инспекция на района е установено, че площта на фермата е увеличена значително за последната година: ако през април 2017 г. броят на буйовете, маркиращи местоположението на мидите, е бил осем, то към юни тази година той е бил 90.  \r\n„Фермата за миди несъмнено навлиза в словенските води\", се казва в доклад на словенска телевизия. Съгласно медийните съобщения, хърватската полиция придружава с кораби работниците, наети за поддържане на фермата.  Агенция „Фокус“ припомня: \r\nХърватия и Словения спорят за морската граница в Пиранския залив от 1991 г. насам и заради този спор Любляна бе наложила вето за членството на Хърватия в ЕС. Двете страни се съгласиха на арбитраж през 2009 г., след което Словения отмени ветото. Базираният в Нидерландия арбитражен съд постанови на 29 юни 2017 г., че три четвърти от спорния Пирански залив в Адриатическо море принадлежи на Словения, която със специален акт получи  коридор през хърватските териториални към международните води. Решението на Арбитражния съд обаче така и не бе зачетено от Загреб.  Тереза Герова", "date": "2018.07.03", "title": "Al Jazeera (Balkans): Ферма за миди провокира нов спор в Пиранския залив"}
{"url": "http://www.focus-news.net/news/2018/07/03/2541144/mvr-dvama-dushi-sa-privlecheni-kato-obvinyaemi-za-prane-na-pari.html", "text": "Двама души са привлечени като обвиняеми за пране на пари . Това съобщиха от пресцентъра на  МВР . В хода на продължително разследване на схема за пране на пари, служители на отдел „Разследване на общата престъпност“ предприели оперативни действия за задържането на двамата извършители на престъпната схема. Вчера 48-годишна и нейният 34-годишен помагач са задържани на територията на столицата. По първоначални данни, от март 2017 до юни т.г., дамата и нейният помощник са извършили финансови операции с цел прикриване на произхода на парични средства, придобити от престъпления, извършвани в Белгия и Франция. Измамата е ставала чрез регистриране на множество търговски дружества в София, по чиито сметки да постъпват парични средства - трансфери от чужбина, без да са налице реално извършени търговски сделки.  \r\nС постановление на Софийска градска прокуратура (СГП), те са привлечени като обвиняеми и мярката им за задържане е удължена до 72 часа. Предстои искане до съда за налагане на постоянното им задържане под стража. Работата по случая продължава под наблюдението на прокуратурата.", "date": "2018.07.03", "title": "МВР: Двама души са привлечени като обвиняеми за пране на пари"}
{"url": "http://www.focus-news.net/news/2018/07/03/2541124/prezidentat-rumen-radev-balgariya-bezkritichno-i-bez-vazrazhenie-prie-novoto-ime-severna-makedoniya-koeto-protivorechi-na-pozitsiite-na-pravitelstvoto-ot-predi-vreme.html", "text": "България безкритично и без възражение прие новото име- Северна Македония. Нещо, което противоречи на позициите на правителството от преди време. Това каза президентът Румен Радев на конференция на тема „Българското председателство на Съвета на ЕС- време за равносметка“, предаде репортер на  Агенция „Фокус“ . „Настоявам за търсене на допълнителни гаранции чрез вписване на ангажиментите от договора между България и Македония в гл. 35 на бъдещата договорна рамка за процеса на преговори между Македония и ЕС“, заяви той. „България и Македония са най-близките държави на Балканите. Не трябва да създаваме предпоставки между страните ни да има ново изкуствено разделение“, обяви президентът. „България побърза да сключи веднага договора с Македония. Според мен трябваше да се направи преценка на състоянието на отношенията към наши дни, че рано или късно между Македония и Гърция ще се сключи договор“, обясни Румен Радев. „Да се подготви договор, който да отчита днешните условия. Побързахме да вземем декларацията от 1999 година, да я преформатираме в договор“, посочи президентът и допълни, че между договора на България с Македония и този на Гърция с Македония има значителни разлики. „Договорът ни с Македония подлежи на промяна, което допуска възможността за обратимост на процесите. А този с Гърция е безсрочен и не търпи промяна“, поясни държавният глава. „Гърция реши проблемите със своята идентичност, история и език на високо политическо ниво“, заяви Румен Радев. „В нашия договор оставихме проблемите да се решават от комисия, която има правомощия само в историята“, каза още той. \r\nБиляна ИВАНОВА", "date": "2018.07.03", "title": "Президентът Румен Радев: България безкритично и без възражение прие новото име Северна Македония, което противоречи на позициите на правителството от преди време"}
{"url": "http://www.focus-news.net/news/2018/07/03/2541148/pazardzhik-zabranyavat-stroitelstvoto-na-letovishte-sveti-konstantin-kray-peshtera-ot-15-yuli-do-kraya-na-avgust.html", "text": "С оглед осигуряване спокойствието и почивката на летовище „Свети Константин” през активния летен сезон се забранява всякакъв вид строителство и подготовка за строителство през периода 15 юли до 30 август. Това съобщиха за  Радио „Фокус“ – Пазарджик  от Община Пещера. Забраната е наложена със заповед на кмета на община Пещера Николай Зайчев. При констатиране на нарушения да се образуват административно-наказателни преписки срещу виновните лица за налагане на предвидените  в цитираната наредба санкции.", "date": "2018.07.03", "title": "Пазарджик: Забраняват строителството на летовище „Свети Константин“ край Пещера от 15 юли до края на август"}
{"url": "http://www.focus-news.net/news/2018/07/03/2541149/dobrich-zhatvata-v-oblastta-zapochna-po-rano-ot-obichaynoto-zaradi-visokite-temperaturi-prez-yuni.html", "text": "Жътвата в областта започна по-рано от обичайното заради високите температури през юни според специалистите, предаде кореспондент на  Радио „Фокус” – Варна . Пшеница се жъне във всичките осем общини на областта, съобщи Веселин Овчаров, старши експерт в Дирекция „Аграрно развитие“ към Областната дирекция по земеделие в Добрич. Няма регистрирани към момента пропаднали площи с тази земеделски култура, засети са 1 221 971 дка, реколтирани са около 11%. Най-напреднала е жътвата на пшеница в Община Каварна – ожънати са почти 20% при среден добив 580 кг/дка. Следват общините Балчик – почти 19% и среден добив 565 кг/дка, Генерал Тошево и Добричка с 15% ожънати площи с пшеница със среден добив между 540 и 520 кг/дка. Средният добив за цялата област към момента е 546 кг/дка, производството е 73 594 тона. В полетата с пшеница работят 150 зърнокомбайна. Все още не е започнало прибирането на лавандула. Ечемикът е прибран на 88%. Общи засетите площи с тази земеделска култура са 18 664 дка, няма регистрирани площи с пропаднала реколта. Средният добив в областта е 538 кг/дка. Най-висок към момента е отчетен в общините Каварна, Добрич-селска и Балчик, съответно – 590 кг/дка, 560 кг/дка и 553 кг/дка. Ечемикът е прибран на 100% навсякъде освен в общините Генерал Тошево и Тервел, където е ожънат на около 60%. Производството на ечемик в областта към този момент е 8 878 тона. Започнало е прибирането и маслодайна рапица, реколтирани са 12% от площите с тази стопанска култура. Най-напреднала е жътвата на рапица в Община Добрич (почти 45%). Жъне се също в общините Генерал Тошево (13.36%), Добрич-селска (16.46%) и Крушари (14.72%). Производството на маслодайна рапица в района към момента е 5 448 тона, средният добив – 264 кг/дка. В този период на жътвената кампания от Областна дирекция по земеделие в добруджанския град отчитат добиви като миналогодишните. При трайните насаждения в ход е прибирането на реколтата от череши. Получената продукция към края на миналия месец е около 368 тона, средният добив 316 кг/дка, плододаващите площи са 1 719 дка.  \r\nЖулиета НИКОЛОВА", "date": "2018.07.03", "title": "Добрич: Жътвата в областта започна по-рано от обичайното заради високите температури през юни"}
{"url": "http://www.focus-news.net/news/2018/07/03/2541150/varna-apelativniyat-sad-potvardi-aresta-na-mazh-razsledvan-za-ubiystvo-v-dobrich.html", "text": "Състав на Варненския апелативен съд потвърди първоначалното задържане под стража на Пламен Манов, привлечен като обвиняем по досъдебно производство на ОДМВР - Добрич затова, че на 21 срещу 22 юни т.г., при условията на опасен рецидив, умишлено е убил 69-годишен мъж от Добрич. Това съобщиха от пресцентъра на  Апелативна прокуратура - Варна . Миналата седмица Окръжен съд – Добрич определи най-тежката мярка за процесуална принуда спрямо обвиняемия, а днес въззивната апелативна инстанция я потвърди като правилна и законосъобразна. Според разследващите Манов е бил в дома на загиналия и между двамата възникнал конфликт. Обвиняемият нанесъл няколко удари на възрастния мъж, в резултат на които той починал. Тялото му било открито на 22 юни сутринта в жилището му в Добрич. \r\nСъставът на Апелативен съд – Варна сподели изводите на съда в Добрич за наличието на обосновано подозрение, че Пламен е съпричастен към престъпното деяние. Това е тежко умишлено престъпление, извършено при условията на опасен рецидив, за което се предвижда наказание лишаване от свобода от 15 до 20 години, доживотен затвор или доживотен затвор без замяна. Обвиняемият, който отрича участието си в убийството е осъждан трикратно, като последната му присъда е от 2011 година. Той често сменял населените места, в които живее и работи. Както за първата, така и за втората съдебна инстанция този факт води до извода, че на този етап от разследването е реална опасността мъжът да се укрие от наказателно преследване или да извърши престъпление. \r\nОпределението на Варненския апелативен съд, с което се потвърждава първоначалното задържане под стража на Пламен Манов, привлечен като обвиняем по досъдебно производство на ОД на МВР - Добрич затова, че при условията на опасен рецидив, умишлено е убил 69-годишен мъж  е окончателно.", "date": "2018.07.03", "title": "Варна: Апелативният съд потвърди ареста на мъж, разследван за убийство в Добрич"}
{"url": "http://www.focus-news.net/news/2018/07/03/2541147/burgas-nadprevara-po-redene-na-pazeli-shte-se-provede-pred-ekspozitsionen-tsentar-florata.html", "text": "Участниците в Международното математическо състезание – BIMC` 2018, което вчера бе официално открито с церемония в Летния театър, отправят интересно и забавно предизвикателство към бургазлии – редене на пъзели. Това съобщиха от  Община Бургас . \r\nСлед същинското математическо състезание, което се провежда в момента в ППМГ „Акад. Никола Обрешков“ и „Александър Георгиев Коджакафалията“, 300 от топ математиците, разпределени в 16 отбора, ще се включат днес от 15.00 часа пред Експо център „Флора“ в съревнование за нареждане на 16 различни вида логически пъзели. \r\nЛично председателят на Изпълнителния комитет на Международното математическо състезание д-р Вен-Хсиен Сун ще съветва всички участници в увлекателното състезание. Още при пристигането си на летището в петък д-р Сун донесе два големи кашона с игри и пъзели. \r\nНадпреварата цели да изпробва уменията и бързината на математиците по изключително забавен начин. Освен това, тези логически игри тренират мисълта, развиват творчеството и алгоритмичното мислене както при децата, така и при възрастните. \r\nЕто защо малките гении предизвикват всеки жител или гост на Бургас, който иска, да се включи в забавната надпревара заедно с тях. Тези от тях, които се справят с игрите на мисълта, ще получат подарък пъзел.", "date": "2018.07.03", "title": "Бургас: Надпревара по редене на пъзели ще се проведе пред експозиционен център „Флората“"}
{"url": "http://www.focus-news.net/news/2018/07/03/2541136/premierat-boyko-borisov-bezsporno-nay-golemiyat-uspeh-na-balgarskoto-predsedatelstvo-e-temata-za-evropeyskata-perspektiva-na-stranite-ot-zapadnite-balkani.html", "text": "Постигнехм 45споразумения с ЕП от 105, които наследихме. Още толкова затворихме в Съвете ,за да могат нашите австрийски колеги да започнат преговорите с вас още през юли. Българското европредседателство си постави четири основни приоритета и постигнахме успех и напредък по всички от тях. Безспорно най-големият ни успех бе постигането на темата за европейската перспектива на страните от Западните Балкани.Това каза премиерът Бойко Борисов, който представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“ . „Заложихме на това, защото разбираме присъединяването им към ЕС като условия за по-доброто развитие и сигурността на цяла Европа. Не може да има мир и просперитет на континента, докато цяла Европа не бъде обединена. Мисля, че нашите усилия имаха резултат - Срещата на върха в София на 17 май помогна на Атина и Скопие да постигнат споразумение за името. Това е исторически момент и постижение, с който всички трябва да се гордеем. Оставям го последно, но то даде старата - Споразумението за добросъседство между България и Македония, с което отворихме темата и дадохме личен пример\", заяви още премиерът Борисов.", "date": "2018.07.03", "title": "Премиерът Бойко Борисов: Безспорно най-големият успех на Българското председателство  е темата за европейската перспектива на страните от Западните Балкани"}
{"url": "http://www.focus-news.net/news/2018/07/03/2541151/ep-predsedatelstvoto-na-saveta-na-es-debati-s-balgarskiya-premier-boyko-borisov-i-avstriyskiya-kantsler-sebastian-kurts.html", "text": "Евродепутатите ще обсъдят законодателния процес в Съвета на ЕС с българския премиер Бойко Борисов и австрийския канцлер Себастиан Курц в отделни дебати във вторник сутрин, се казва в съобщение от  пресслужбата на ЕП. \r\nЛидерите на политическите групи ще оценят постигнатото от първото Българско председателство на Съвета на ЕС с българския премиер Бойко Борисов и с председателя на Европейската комисия Жан-Клод Юнкер във вторник сутрин, в 10:00 ч. българско време.  \r\nПо време на втория дебат, от 11:00 ч. българско време, австрийският канцлер Себастиан Курц ще представи приоритетите на предстоящото Председателство. Австрия вече е поемала ротационното председателство на Съвета на ЕС през 1998 и 2006 г.  \r\nВъв връзка с прегледа на Българското председателство на Съвета на ЕС, ще се проведе пресконференция около 11:10 ч. българско време, на която се очаква да участват министър-председателят Бойко Борисов и министър Лиляна Павлова, отговаряща да Председателството.  \r\nПредседателят на ЕП Антонио Таяни и австрийският канцлер Себастиян Курц ще проведат съвместно изявление пред медиите след дебата, около 13:00 ч. българско време.", "date": "2018.07.03", "title": "ЕП: Председателството на Съвета на ЕС: Дебати с българския премиер Бойко Борисов и австрийския канцлер Себастиан Курц"}
{"url": "http://www.focus-news.net/news/2018/07/03/2541154/stara-zagora-v-yubileyna-izlozhba-v-kazanlak-shte-bade-pokazano-orazhieto-na-dvamata-voevodi-hadzhi-dimitar-i-stefan-karadzha.html", "text": "Юбилейна изложба по повод 150 години от гибелта на Хаджи Димитър и Стефан Караджа ще бъде открита от 18.00 часа в залите на Художествената галерия в Казанлък. Това каза за  Радио „Фокус“  директорът на Национален парк-музей „Шипка – Бузлуджа“ Чавдар Ангелов. Сред експонатите в изложбата ще бъдат изложени и сабите на двамата воеводи. Сабята на Стефан Караджа е предоставена специално за изложбата от Регионален исторически музей – Русе, а на Хаджи Димитър от Регионален исторически музей – Варна. Изложбата съдържа и десет литографии предоставени от Музея в Сливен, които отразяват бойния път на четата и са издавани в годините назад. Идеята е подкрепена и от Държавен архив – Стара Загора, от фондовете на който ще бъдат изложени два любопитни документа, които имат отношение към определяне личния състав на четата и полагане на основния камък за изграждане на параклиса, който е трябвало да бъде построен в района на сражението на връх Бузлуджа. В изложбата ще бъдат показани и материали от фонда на Национален парк-музей „Шипка – Бузлуджа“.  \r\nПри откриването на изложбата ще се състои и премиерата на традиционния за Национален парк – музей „ Шипка – Бузлуджа“ юбилеен вестник, подготвен по повод годишнината, от екипа на музея. В него са включени материали на музейни специалисти, на проф. Пламен Митев, проф. Петко Петков, доц. Огняна Маждракова. Всеки вестник ще има уникален номер сам за себе си.  \r\nСлавяна ГАЙДАРОВА", "date": "2018.07.03", "title": "Стара Загора: В юбилейна изложба в Казанлък ще бъде показано оръжието на двамата воеводи Хаджи Димитър и Стефан Караджа"}
{"url": "http://www.focus-news.net/news/2018/07/03/2541157/ministar-ekaterina-zaharieva-shte-se-sreshtne-s-ministara-na-vanshnite-raboti-na-sotsialisticheska-republika-vietnam-fam-bin-min.html", "text": "Вицепремиерът и министър на външните работи Екатерина Захариева ще приеме на 4 юли в сградата на министерството заместник министър-председателя и министър на външните работи на Социалистическа република Виетнам Фам Бин Мин, който пристига на официално посещение в България по нейна покана. Това съобщиха от пресцентъра на  Министерството на външните работи . Двамата ще разговарят на четири очи, след което ще има пленарна среща между двете делегации. Сред основните цели на разговорите е активизирането на политическия диалог и изграждане на стратегическо партньорство в духа на Съвместната декларация от 2013 г. Разговорите ще бъдат последвани от общи изявления на двамата министри в 12.30 часа. Посещението на министър Фам е първата визита на външен министър на Социалистическа република Виетнам у нас след демократичните промени в България.", "date": "2018.07.03", "title": "Министър Екатерина Захариева ще се срещне с министъра на външните работи на Социалистическа република Виетнам Фам Бин Мин"}
{"url": "http://www.focus-news.net/news/2018/07/03/2541152/ministar-ekaterina-zaharieva-nay-golemiyat-uspeh-na-predsedatelstvoto-e-che-napravihme-zapadni-balkani-ot-natsionalen-prioritet-obsht-evropeyski.html", "text": "Приоритетът Западни Балкани всъщност е основно национален български приоритет. Най-големият успех на Председателството, който се изрече от редица лидери и посланици на ЕС, е че България успя да направи един свой национален приоритет - общ европейски приоритет. Това каза вицепремиерът и министър на външните работи Екатерина Захариева на конференция на тема „Българското председателство на Съвета на ЕС - време за равносметка“, предаде репортер на  Агенция „Фокус“ . „Позволете ми изобщо да не се съглася с оценката на президента Радев, че Балканите останаха приоритет на София“, коментира тя. „В началото на мандата на тази ЕК Жан-Клод Юнкер каза, че разширяването не е приоритет, че по никакъв начин няма да се случва напредък по време на разширяването“, припомни Екатерина Захариева. „3 години по-късно ЕК направи за основен приоритет във външната политика страните от Западните Балкани“, обяви министърът. „Дали сме постигнали нещо конкретно - оценките могат да се разминават, но Софийска декларация с дневен ред, с пари на масата, от заключение на Съвета за разширяване, е повече от конкретика“, каза още Екатерина Захариева. \r\nБиляна ИВАНОВА", "date": "2018.07.03", "title": "Министър Екатерина Захариева: Най-големият успех на Председателството е, че направихме Западни Балкани от национален приоритет общ европейски"}
{"url": "http://www.focus-news.net/news/2018/07/03/2541156/ivaylo-hristov-vik-petrich-prez-lyatoto-krazhbi-na-voda-se-sreshtat-pochti-navsyakade-osobeno-po-selata.html", "text": "През лятото кражби на вода се срещат почти навсякъде, особено по селата. Това каза за  Радио „Фокус“ - Пирин  Ивайло Христов, управител на ВиК - Петрич. Той обясни, че по селата масово хората имат градини, като някои дори се прехранват с тях и след като ги поливат с вода, кражбите са огромни. „Хващаме нарушители и ги глобяваме, но ресурсът, с който разполагаме, е ограничен, тъй като през лятото има повече аварии и фактически средствата, с които разполагаме се съсредоточават в ремонтите на водопроводите, и затова не достигат хора, които да наблюдават за такива кражби“, коментира Христов. Той посочи, че има различни начини за кражба на вода: единият от тях е чрез правене на байпас – отклонение преди водомера; другият вариант е да манипулират самия водомер. Ивайло Христов отбеляза, че някои дори правят нови пломби, връщат водомерите назад, не допускат отчетниците до самите водомерни възли и т.н. \r\nНатали СТЕФАНОВА", "date": "2018.07.03", "title": "Ивайло Христов, ВиК - Петрич: През лятото кражби на вода се срещат почти навсякъде, особено по селата"}
{"url": "http://www.focus-news.net/news/2018/07/03/2541158/dobrich-nad-60-predstaviteli-na-universiteti-i-obrazovatelni-organizatsii-uchastvat-v-nauchna-konferentsiyata-savremennata-nauka-biznesat-i-obrazovanieto.html", "text": "Над 60 представители на университети и образователни организации от България, Канада, Китай, Виетнам, Украйна, Унгария и Румъния участват в научна конференцията в Добрич. Това съобщи Павел Йорданов от отдел „Маркетинг“ към Висшето училище в добруджанския град, домакин на престижния форум, предаде кореспондентът на  Радио „Фокус” – Варна . Това е XIV-то издание на Международната научна конференция „Съвременната наука, бизнесът и образованието“. От българска страна участват докторанти, доценти и професори от академичните среди в цяла България. В рамките на форума предстои да бъдат представени доклади в три секции: „Образователен мениджмънт и проблеми на образованието“, „Икономика и управление“ и „Туризъм“. Предвидени са дискусии в сферата на робономиката, ще бъде направен сравнителен анализ на българската и финландска образователна система. За поредна година са включени доклади на студенти и преподаватели от Висшето училище по мениджмънт (ВУМ) в Добрич с теми, свързани с използването на новите технологии в туристическата индустрия и на системи за управление на качеството при разработване на софтуер. Виетнамски студенти заедно с преподаватели от ВУМ ще представят доклад на тема „Практики за запазване на служителите в компанията“, студент от магистърска програма на висшето училища са подготвили доклад с тема ребрандирането на мобилните оператори. \r\nЖулиета НИКОЛОВА", "date": "2018.07.03", "title": "Добрич: Над 60 представители на университети и образователни организации участват в научна конференцията „Съвременната наука, бизнесът и образованието“"}
{"url": "http://www.focus-news.net/news/2018/07/03/2541159/veliko-tarnovo-16-litsa-s-uvrezhdaniya-sa-naznacheni-na-rabota-v-obshtinski-strukturi-v-svishtov-i-obshtinata.html", "text": "16 лица с увреждания започнаха работа в Община Свищов и някои от кметствата в региона. Длъжностите, които заемат, бяха разкрити като част от изпълнението на проект „Право на труд – право на достоен живот“. Това каза в предаването „Добре дошли в Свищов“ на  Радио „Фокус“ – Велико Търново  Ася Михайлова, ръководител проекта и директор на Центъра за обществена подкрепа в града.  Финансовият ресурс, който е осигурен за тези 16 лица, е в размер на 324 166 лв. „Основната цел на проекта е да се разширят възможностите за подобряване качеството на живот на хората с увреждания и техните семейства, като се осигурят условия за включване и достъп до услугите. Предвидено бе по проекта да бъдат назначени 15 лица с увреждания, като всички те са преминали социално-консултативния процес в Социалния център, но желаещите да започнат работа бяха повече. Това наложи да проведем разговор с Управляващия орган и имаме одобрението, след което бяха назначени 16 лица. От тях 7 са в кметствата и 9 в града“, добави Ася Михайлова. Работещите са официално назначени от вчера, договорите им са за 4-часов работен ден и ще приключат в края на годината. \r\nЛуиза ТРАНЧЕВА", "date": "2018.07.03", "title": "Велико Търново: 16 лица с увреждания са назначени на работа в общински структури в Свищов и общината"}
{"url": "http://www.focus-news.net/news/2018/07/03/2541163/die-westdeutsche-zeitung-germanskata-politsiya-arestuva-futbolen-fen-otpraznuval-klasiraneto-na-rusiya-za-chetvartfinalite-na-mondial-2018-s-kalashnikov-v-raka.html", "text": "Фен на руския национален отбор по футбол отпразнува победата на тима срещу Испания не само развявайки флага на страната си, но и с...автомат в ръка, съобщава германският вестник  Die Westdeutsche Zeitung . \r\nИнцидентът се е случил в град Есен. След края на осминафиналния двубой между Русия и Испания свидетели са сигнализирали за бял автомобил „Мерцедес“ в центъра на града, в който освен руското знаме се забелязвало ясно и наличието на автомат. При проверка на полицията се оказало, че в автомобила има петима фенове на руския национален отбор, празнуващи класирането на тима за четвъртфиналите на Мондиал 2018. Сред тях е било 11-годишно дете. Органите на реда са установили, че в ръцете на един от запалянковците има автомат „Калашников“. Оръжието е било неизползваемо. Срещу лицето обаче ще бъдат повдигнати обвинения.  Тереза Герова", "date": "2018.07.03", "title": "Die Westdeutsche Zeitung: Германската полиция арестува футболен фен, отпразнувал класирането на Русия за четвъртфиналите на Мондиал 2018 с „Калашников“ в ръка"}
{"url": "http://www.focus-news.net/news/2018/07/03/2541161/kyustendil-poveche-ot-5-miliona-leva-sa-neobhodimi-za-tsyalostno-vazstanovyavane-na-vsichki-komprometirani-ulitsi-v-obshtinata.html", "text": "Повече от 5 милиона лева са необходими за цялостно възстановяване на всички компрометирани улици в Кюстендил. Това съобщиха за  Радио „Фокус” – Кюстендил  от Община Кюстендил. Извършен е детайлен анализ на състоянието на уличната мрежа и необходимостта от извършване на неотложни текущи ремонти по всички засегнати улици на територията на цялата община. В резултат на анализа е установено, че за възстановяването на всички компрометирани участъци от уличната мрежа са необходими са необходими повече от 5 милиона лева, която сума е непосилна за общинския бюджет. Поради тази причина е изготвен списък с улиците, чийто ремонти са най-наложителни и са подбрани тези, чието състояние повишава риска от пътни произшествия. С решение на Общинския съвет е направено компенсиране на капиталовите разходи от целевата субсидия за 2018 година със средства в размер на 856 400 лева, които средства ще бъдат вложени за ремонт на улиците в общината. \r\nВенцеслав ИЛЧЕВ", "date": "2018.07.03", "title": "Кюстендил: Повече от 5 милиона лева са необходими за цялостно възстановяване на всички компрометирани улици в общината"}
{"url": "http://www.focus-news.net/news/2018/07/03/2541153/suhopatnite-voyski-prodalzhavat-da-okazvat-pomosht-na-naselenieto-v-grad-smolyan-sled-obilnite-valezhi.html", "text": "Над 20 военнослужещи от 101-ви алпийски полк - Смолян участват днес с техника във възстановяване на инфраструктурата на града. Това съобщиха от пресцентъра на  Министерство на отбраната . Те почистват улици, пострадали от обилните валежи, паднали през миналата седмица. В град Чепеларе с две водоноски военнослужещи доставят вода за детските градини.", "date": "2018.07.03", "title": "Сухопътните войски продължават да оказват помощ на населението в град Смолян след обилните валежи"}
{"url": "http://www.focus-news.net/news/2018/07/03/2541162/ministar-ekaterina-zaharieva-uveryavam-grazhdanite-che-sme-se-pogrizhili-da-se-priklyuchi-s-nepriznavaneto-na-ochevidni-istoricheski-fakti.html", "text": "Уверявам гражданите, че българските дипломати и министри, са се погрижили за това в целия преговорен процес да има ясно условие, че договорите ще се изпълняват на практика, че ще приключим с порочните практики от миналото за непризнаване на очевидни исторически факти, за изкривяване на учебните програми по история. Това каза вицепремиерът и министър на външните работи Екатерина Захариева на конференция на тема „Българското председателство на Съвета на ЕС - време за равносметка“, предаде репортер на  Агенция „Фокус“ . „Дали е трябвало да забавим договора с Македония - спомням си, че тогава всички го приветствахме. Може би договорът трябва да се чете по-внимателно“, коментира тя. „В него има основа от декларацията от 1999 година, но със сигурност не се изчерпва само с нея“, посочи Екатерина Захариева. „Сигурно бих могла да изброя повече неща, които искам да видя в договора с Македония, от президента“, обяви тя. „Дали е трябвало да предвидим разпоредба за прекратяване - това решение е взето от експертите и то по наше настояване. Точно защото не сме искали да се повтори случаят с декларацията от 1999 година“, обясни министърът. „С договора с Македония България „отпуши“ процеса за помиряване в целия регион. Това е оценка не на българските политици и анализатори, а на държавите. Това даде кураж, смелост и желание регионът най-после да приключи с процеса на помиряване. Да започне да гледа напред в бъдещето“, заяви Екатерина Захариева. „В заключението от Съвет разширяване има текст за историята, включен по настояване на Българското председателство, който изисква ангажимент за признаване на историята и за неизползването ѝ в отношенията със съседите“, каза още тя.  \r\nБиляна ИВАНОВА", "date": "2018.07.03", "title": "Министър Екатерина Захариева: Уверявам гражданите, че сме се погрижили да се приключи с непризнаването на очевидни исторически факти"}
{"url": "http://www.focus-news.net/news/2018/07/03/2541141/premierat-boyko-borisov-balgarskoto-predsedatelstvo-raboti-mnogo-za-svarzanostta-mezhdu-stranite-na-balkanite.html", "text": "Българското председателство работи много за свързаността между страните на Балканите. Това каза премиерът Бойко Борисов, който  представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“  . „Ние сме прагматични. Работихме много за свързаността на региона, защото политическите декларации са важни, но гражданите тябва да видят реалните резултати в своето ежедневие“, заяви Борисов. Той отбеляза, че транспортнтие коридорите 4,8 и 10, дигиталната инфраструткура, жп линиите и пристанищата - ще даде възможност за много по-голям просперитет, свързаност и вдигане на БВП на целите Балкани. \r\n„На срещата в  Софя се договорихме да се осигурят допълнителни средства за свързаност, 11 транспортни проекта за цифрова програма на Блаканите, за енергийна свързаност, за младежите чрез Еразъм +“, отчете премиерът Борисов.", "date": "2018.07.03", "title": "Премиерът Бойко Борисов: Българското председателство работи много за свързаността между страните на Балканите"}
{"url": "http://www.focus-news.net/news/2018/07/03/2541145/premierat-boyko-borisov-balgariya-otstoyava-interesite-na-grazhdanite-na-evropa-i-se-postara-da-bade-balansyor-i-chesten-posrednik-v-otnosheniyata-s-turtsiya.html", "text": "Отстоявахме интересите на гражданите на Европа и се постарахме да бъдем балансьори и честни посредници. Предложихме и организирахме среща ЕС-Турция във Варна на 26 март, за да седнем заедно на една маса и да решим натрупаните проблеми. Това каза премиерът Бойко Борисов, който  представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“  . „Възстановихме диалога с Турция. Споразумението с Турция работи - имаме нулев миграционен натиск. Това ни дава основание да предлагаме за решаване на проблемите на миграцията да се търсят такива политически решения и с други страни. \r\nПостигнахме голям напредък като подобрихме Шенгенската информационна система, визовият кодекс и Шенгенския граничен кодекс, както и оперативанта съвместимост. По темата за миграцията Европа е свършила много, ЕК е свършила много и ние също се опитахме да дадем нашия принос“, каза още Бойко Борисов.", "date": "2018.07.03", "title": "Премиерът Бойко Борисов: България отстоява интересите на гражданите на Европа и се постара да бъде балансьор и честен посредник в отношенията с Турция"}
{"url": "http://www.focus-news.net/news/2018/07/03/2541164/plovdiv-prebitiyat-do-smart-mazh-pred-voenna-bolnitsa-e-prof-stefan-neykov-ot-instituta-po-rastitelni-i-genetichni-resursi-v-sadovo.html", "text": "Пребитият до смърт мъж пред Военна болница в Пловдив е проф. Стефан Нейков, бивш преподавател в Института по растителни и генетични ресурси в Садово, специалист по зеленчукопроизводство. Новината потвърдиха за  Радио „Фокус” - Пловдив  от Института в Садово и от Община Садово. Професорът е в пенсия. Засега няма яснота за причините за побоя. Води се разследване за убийство, съобщиха от прокуратурата. \r\nЦветана ТОНЧЕВА", "date": "2018.07.03", "title": "Пловдив: Пребитият до смърт мъж пред Военна болница е проф. Стефан Нейков от Института по растителни и генетични ресурси в Садово"}
{"url": "http://www.focus-news.net/news/2018/07/03/2541169/sport-kike-sanches-flores-shte-poeme-rakovodstvoto-na-natsionalniya-otbor-po-futbol-na-ispaniya.html", "text": "Бившият старши треньор на каталунския Еспаньол Кика Санчес Флорес ще поеме ръководството на националния отбор по футбол на Испания. \r\nПо информация на сайта Sport.es, Кралската федерация по футбол на Испания се е спряла на Флорес, след като селекционерът Хулен Лопетеги бе уволнен два дни преди началото на Световното футболно първенство по футбол в Русия.  \r\nИспанците отпаднаха на осминафиналите на Мондиал 2018, до които достигнаха под временното ръководство на Фернандо Йеро.", "date": "2018.07.03", "title": "Спорт: Кике Санчес Флорес ще поеме ръководството на националния отбор по футбол на Испания"}
{"url": "http://www.focus-news.net/news/2018/07/03/2541160/premierat-boyko-borisov-vanshnopoliticheskata-obstanovka-za-evropa-e-dinamichna-i-slozhna-i-tova-povliya-i-na-balgarskoto-predsedatelstvo.html", "text": "Външнополитическата обстановка за Европа е динамична и сложна и това повлия и на Българското председателство. Това каза премиерът Бойко Борисов, който  представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“  .Борисов подчерта някои от факторите, които ще останат в европейския дневен ред - САЩ и решенията на президента Доналд Тръмп за търговското споразумение с ЕС и излизането от спораузението с Иран; Брекзит - който е не само вътрешен, но и геополитически проблем и резултатът от преговорите не трябва да застраша сигурността на Европа и на гражданите; ситуацията в Африка, която е източникът на миграционният натиск към Европа; както и тероризмът, който остава сериозна заплаха. \r\n„България ще продължи да подкрепя ЕС в борбата с тези предизвикатеслтва. Вярвам, че по време на председателството си можахме да уловим пулса на събитията и давамв много добра основа на колегите си от Австрия, така както получихме от Естнското председателство“, каза още Борисов.", "date": "2018.07.03", "title": "Премиерът Бойко Борисов: Външнополитическата обстановка за Европа е динамична и сложна и това повлия и на Българското председателство"}
{"url": "http://www.focus-news.net/news/2018/07/03/2541155/premierat-boyko-borisov-balgarskoto-predsedatelstvo-tarseshe-konsesus-mezhdu-darzhavite-i-institutsiite-dori-kogato-imashe-golemi-protivorechiya.html", "text": "Българското председателство търсеше консесус между държавите и институциите, дори когато имаше големи противоречия. Това каза премиерът Бойко Борисов, който  представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“ . „По реформата на Дъблинското споразумение, системата за убежище инвестирахме много усилия. Не оставихме камък непосместен и постигнахме доста с ваша подкрепа. 4 от шестте отворени досиета са на финалната права. Благодаря, че ЕП показа гъвкавост и беше ключов партньор, но общото решение предстои да бъде взето и затова до ранни зори на Евопейския съвет търсихме компромиси. Горд съм, че успяхме. За пореден път Европа показа, че е готова да работи единно и да намира европейски решения. Дълбоко сме убедени, че с нашата работа поставихме основите на едно добро и устойчиво решение“, заяви Борисов. \r\nБългарският премиер заяви, чее в името на по-доброто бъдеще на Европа по време на българското председателство са постигнати резултати в редица сфери като социалния стълб, енергийния съюз, банковия съюз, единния цифров пазар и подготовката за европейските избори през 2019г. „Приехме също първата промишлена програма на ЕС за военни способности“, отчете Борисов. „Нашите успехи са и ваши, защото ако не работехме заедно, никога нямаше да се случат. Това обещахме в началото на нашето председателство, това направихме - търсехме консесус между държавите и институциите, дори когато имаше големи противоречия“, каза още той.", "date": "2018.07.03", "title": "Премиерът Бойко Борисов: Българското председателство търсеше консесус между държавите и институциите, дори когато имаше големи противоречия"}
{"url": "http://www.focus-news.net/news/2018/07/03/2541171/blagoevgrad-obshtinata-i-sportnite-klubove-organizirat-bezplatni-zanimaniya-za-uchenitsite-prez-lyatnata-vakantsiya.html", "text": "Община Благоевград и спортните клубове на територията на града предоставят безплатни занимания по различни видове спорт за учениците през лятната ваканция, която вече започна.Това съобщиха от пресцентъра на  Община Благоевград . Всеки ден в рамките на два месеца (юли и август) по утвърден график децата ще могат да упражняват любимите си спортни занимания, както и да открият нови такива. В спортен комплекс „Пирин“ ще се провеждат тренировки по естетическа гимнастика, спортна гимнастика, самбо, лека атлетика, футбол, хокей на трева и борба. В зала „Скаптопара“ децата ще имат възможност да посещават тренировки по баскетбол. В Обсерваторията при парк „Ловен дом“ ще се провежда ориентиране и лека атлетика, а в Младежки дом- спортни танци. В сградата на бившия Младежки дом децата ще имат възможност да посещават и тренировки по естетическа гимнастика. Заниманията по спортна стрелба ще бъдат в стрелбището, което са намира на ул. „Антон Чехов“ №1, тренировките по художествена гимнастика ще се провеждат в обновения физкултурен салон на  III ОУ „Димитър Талев“. Занимания  по шахмат ще има в „Шах клуб Виктори“ на ул. „Тодор Александров“ №23, а в IV ОУ „Димчо Дебелянов“ ще има тренировки  по баскетбол. Тенис на корт, учениците ще може да играят на кортовете на спортен комплекс на Американски университет, а във фитнес зала „Голдън джим“ ще се провеждат заниманията по канадска борба. Учениците от всички училища на територията на община Благоевград ще могат напълно безплатно да посещават спортните занимания, към които имат интерес при отлични условия. Община Благоевград предоставя най-добрите условия за провеждане на заниманията, като е подсигурила и лицензирани треньори.", "date": "2018.07.03", "title": "Благоевград: Общината и спортните клубове организират безплатни занимания за учениците през лятната ваканция"}
{"url": "http://www.focus-news.net/news/2018/07/03/2541168/api-dvizhenieto-po-pat--84-yundola-yakoruda-v-rayona-na-gara-avramovo-se-osashtestvyava-v-edna-lenta-poradi-patnotransportno-proizshestvie.html", "text": "Движението по път ІІ-84 Юндола – Якоруда в района на гара \"Аврамово\" се осъществява в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на \"Пътна полиция\".", "date": "2018.07.03", "title": "АПИ: Движението по път ІІ-84 Юндола – Якоруда в района на гара \"Аврамово\" се осъществява в една лента поради пътнотранспортно произшествие"}
{"url": "http://www.focus-news.net/news/2018/07/03/2541170/gabrovo-vazstanoveno-e-dvizhenieto-v-dvete-lenti-po-pat-i-4-sevlievo-balgarene-pri-razklona-za-selo-petko-slaveykovo.html", "text": "Възстановено е движението в двете ленти по път I-4 Севлиево – Българене при разклона за село Петко Славейково. Това съобщиха от пресцентъра на  Агенция „Пътна инфраструктура“ .", "date": "2018.07.03", "title": "Габрово: Възстановено е движението в двете ленти по път I-4 Севлиево – Българене при разклона за село Петко Славейково"}
{"url": "http://www.focus-news.net/news/2018/07/03/2541173/yordanka-fandakova-kmet-na-sofiya-zapochnahme-podgotovka-na-protsedura-za-zakupuvane-na-20-hibridni-avtobusa.html", "text": "Започнахме подготовка на процедура за закупуване на 20 хибридни автобуса. Това каза кметът на София Йорданка Фандъкова по време на представянето на първия тестови хибриден автобус, който ще се движи в градския транспорт на София по маршрута на линия 10-ТМ, предаде репортер на  Агенция \"Фокус\" . \"До средата на месец август, Столичния електротранспорт ще приема документи за нови 15 електробуса с опцията да се добавят още 15 при наличие на необходимото финансиране. Заедно с 20-те електробуса, които очакваме да дойдат до края на тази година, в програмата заложихме и включването на хибридни автобуси, които до този момент не са тествани. Автобусът е производство на чешката фирма \"Соларис\". Каня всеки производител, който има интерес към българския пазар, да дойде със своя хибриден автобус, да го пусне по линиите на София и да участват в нашите процедури\", допълни тя. \"10 дни ще бъде тестовият период на хибридния автобус. Ще бъде проследен цялостно как автобусът се движи и колко емисии отделя\", каза още Фандъкова.", "date": "2018.07.03", "title": "Йорданка Фандъкова, кмет на София: Започнахме подготовка на процедура за закупуване на 20 хибридни автобуса"}
{"url": "http://www.focus-news.net/news/2018/07/03/2541165/premierat-boyko-borisov-balgariya-shte-prodalzhi-da-gleda-napred-i-da-raboti-za-palnoto-si-chlenstvo-v-evrozonata-i-shengen.html", "text": "България ще продължи да гледа напред и да работи за пълното си членство във всички политики на ЕС - Шенген и еврозоната. Това каза премиерът Бойко Борисов, който  представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“  . „Ние постигнахме висок икономически растеж от 4%, безработицата падна под 6%, нисък външен дълг 24% от БВП към днешна дата. Имаме значим финансов резерв и напрактика нулев бюджетен дефицит“, отбеляза Бойко Борисов. \r\nПоказали сме, че сме лоялен партньор и сме търпеливи. Аз вярвам в дипломацията, а не в практиката да се налага вето. Всички знаем как свършва това. Девизът на българското председателство беше „Съединението прави силата“ и днес, след 6 месеца, можем да кажем, че силата на съединението е бъдещето на Европа“, каза бъгарският премиер. \r\n\"Първото ни председателство по общото мнение беше успешно и България се чувства горд член на ЕС\", заяви Борисов.", "date": "2018.07.03", "title": "Премиерът Бойко Борисов: България ще продължи да гледа напред и да работи за пълното си членство в еврозоната и  Шенген"}
{"url": "http://www.focus-news.net/news/2018/07/03/2541167/d-r-vanya-kastreva-ruo-sofiya-grad-tazi-godina-imame-uchenik-s-maksimalen-bal-500-tochki-ot-sofiyskata-matematicheska-gimnaziya.html", "text": "Тази година имаме ученик с максимален бал 500 точки от Софийската математическа гимназия. Това каза началникът на Регионалното управление на образованието – София-град д-р Ваня Кастрева по време на брифинг за класирането на учениците след 7-ми клас, предаде репортер на  Агенция „Фокус“ . Кастрева добави, че паралелката с най-висок бал е профил „Математически\" с немски език в Софийска математическа гимназия.  По думите ѝ в тази паралелка минималният бал е 479 точки. „Миналата година най-висок минимален бал има отново в Софийска математическа гимназия профил математически, но с изучаването на английски език и там балът на последният приет ученик е бил 472.5 точки. Сега е по-висок“, отчете д-р Кастрева. Тя обясни, че на първо място по най-висок минимален бал на училището е Софийска математическа гимназия, на второ 91-ва Немска езикова гимназия. Д-р Кастрева добави, че в сравнение с миналата година баловете са паднали. „Причините надали са в резултатите от националното външно оценяване. В крайна сметка изборът на родителите е този, който предопределя желанията на учениците“, каза д-р Кастрева. По думите ѝ родителите в повечето случаи се водят от интересите на своите деца. „Това предопределя техния избор. В крайна сметка системата е ориентирана към желанията на учениците, съизмерими с техния бал“, допълни д-р Кастрева. Началникът на РУО – София-град поясни, че училищата с най-нисък бал са 24-то училище, 66-то, 27-мо, 37-мо, 15-то училище, 90-то, 40-то и Професионалната гимназия по селско стопанство. По думите ѝ заявлението с най-голям брой желания на ученик включва 119 такива, като въпросният ученик е приет на 104-то желание. „Имаме около 10 училища, в които нямаме нито едно класирано дете“, каза още д-р Кастрева и обясни, че на територията на София – град има защитени професии. „Към тях сме подходили изключително толерантно и закриването на паралелките е обвързано с броят на класираните ученици, изключвайки защитените професии, сме се постарали да закрием паралелки, които към първо класиране са имали класирани не повече от 8 ученици“, поясни Кастрева. Старши експертът в отдел „Организация“ на средното образование“ към РУО – София град Ваня Станчева допълни, че много малко ученици са пожелали паралелки, за които от инспектората са били убедени, че ще бъдат реализирани. „Като пример мога да дам „Електрообзавеждане на подемна и асансьорна техника“, нещо за което се говори непрекъснато, но за съжаление нула ученици са класирани в тази паралелки“, каза Станчева и поясни, че няма класирани и за професията „Подемно-транспортна техника, монтиране на пътнотранспортни средства“, както и за професията „Каменоделство“. „Друга нова привлекателна професия, за която с изненада установихме, че не е пожелана, е в Професионалната гимназия по фризьорство и козметика, свързана с извършване на процедури в балнеоложки и възстановителни центрове“, заяви Станчева и уточни, че там са класирани само 5 ученици и тя няма как да бъде реализирана. „Закрити са още паралелки, свързани с производство на сладкарни изделия и напитки и производство и обслужване в заведенията за хранене и развлечения в Професионалната гимназия по туризъм „Алеко Константинов“ в Банкя, както и специалностите „Автоматизацията на непрекъснатите производства“ в Професионалната гимназия по електроника и автоматика. „Производството на тапицирани изделия“ е търсена и перспективна професия  на пазара на труда, но с нула класирани“, допълни още експертът. По думите ѝ на третия етап от инспектората са длъжни да закрият паралелките с под 18 ученици. От РУО – София-град припомниха, че второто класиране трябва да излезе на 12 юли 2018 г., като за второ класиране участват учениците, подали заявления за втория етап.  \r\nДеница КИТАНОВА", "date": "2018.07.03", "title": "Д-р Ваня Кастрева, РУО – София град: Тази година имаме ученик с максимален бал 500 точки от Софийската математическа гимназия"}
{"url": "http://www.focus-news.net/news/2018/07/03/2541176/blic-sarbiya-chernogorskiyat-parlament-obsazhda-izprashtane-na-voennosluzheshti-v-kosovo.html", "text": "Черногорският парламент обсъжда изпращане на военнослужещи в Косово, съобщава електронното издание на белградския  Blic , като подчертава, че министърът на отбраната на Сърбия Александър Вулин е реагирал остро на дебата. \r\nРешението за изпращане на военнослужещи в Косово в знак за подкрепа на независимостта му, а не за гарантирането на сигурността на сръбското малцинство в страната, не може да бъде определено от Белград за приятелски ход на Подгорица, са думите на Вулин, цитирани от изданието.  \r\n„Съжалявам, че политическото ръководство на Черна гора постоянно забравя, че в Косово има сърби и интереси на Сърбия“, подчерта военният министър на Белград.  \r\nСъгласно разпространената информация, депутатите в законодателния орган в Подгорица ще обсъдят изпращането на 40 военнослужещи в най-младата държава на Балканите. Всички те са участвали в международната мисия „Решителна подкрепа“ в Афганистан.  Тереза Герова", "date": "2018.07.03", "title": "Blic (Сърбия): Черногорският парламент обсъжда изпращане на военнослужещи в Косово"}
{"url": "http://www.focus-news.net/news/2018/07/03/2541166/pazardzhik-obshtinskiyat-savet-v-peshtera-reshi-da-bade-sazdadeno-novo-naseleno-myasto-s-imeto-sveti-konstantin.html", "text": "Общинският съвет в Пещера даде „зелена светлина“ за изготвяне на мотивирано предложение за създаването на ново населено място под името Свети Константин. Това съобщи за  Радио „Фокус“ – Пазарджик  Цветан Христов, директор “Административноправно и информационно обслужване” в Общината. С решението си местните депутати възложиха на кмета на Община Пещера да извърши всички необходими правни и фактически действия във връзка с изпълнение на решението. Решението на Общински съвет ще бъде изпратено до Областния управител за изготвяне на мотивирано предложение за създаването на ново населено място и внасяне в Министерски съвет за издаване на решение и Указ на Президента за определяне на наименованието му. „Предложението на общинската администрация е да бъде създадено ново населено място в Община Пещера, област Пазарджик с наименование „Свети Константин“. Територията, на която се предлага да се създаде новото населено място, е обявена за курорт по смисъла на Закона за здравето през 1963 г. и за нея има изготвен, одобрен и влязъл в сила подробен устройствен план. На съответната територия има изградена социална инфраструктура, както и постоянно живеещо население. Eдни oт ocнoвнитe пpoблeми, ĸoитo могат дa се peшaт c пpeoбpaзyвaнeтo нa ĸypopтa в населено място, e дa ce пoдoбpи инфpacтpyĸтypaтa, дa ce изгpaди ĸaнaлизaция и дa ce пoдoбpят ycлoвиятa зa oтдиx в ĸypopтa. Слeд ĸaтo cтaнe населено място, щe имa и пoвeчe възмoжнocти дa ce пpивлeĸaт cpeдcтвa oт eвpoпeйcĸите пpoeĸти, ĸoитo ce paзpaбoтвaт“, уточни Христов. Той допълни, че след обявяването му за населено място, Св. Константин ще запази курортния си характер. \r\nАлбена ЖИЛЕКОВА", "date": "2018.07.03", "title": "Пазарджик: Общинският съвет в Пещера реши да бъде създадено ново населено място с името Свети Константин"}
{"url": "http://www.focus-news.net/news/2018/07/03/2541175/noi-vavezhdat-se-novi-obraztsi-na-dokumenti-za-izplashtane-na-bolnichni-i-maychinstvo.html", "text": "Националният осигурителен институт (НОИ) информира, че от 1 юли 2018 г. влизат в сила изменения и допълнения в Кодекса на труда, Кодекса за социално осигуряване и Наредбата за паричните обезщетения и помощи от държавното обществено осигуряване (НПОПДОО), по отношение на отпуска и паричните обезщетения на осиновителите на деца до 5-годишна възраст. Това съобщиха от пресцентъра на  НОИ . От 1 юли 2018 г. правото на отпуск и обезщетение при осиновяване на дете до 5-годишна възраст е за период от 365 дни от деня на предаване на детето за осиновяване, но не по-късно от навършване на 5-годишната му възраст. Осиновителите на деца до 5-годишна възраст, които не ползват отпуска или прекъснат неговото ползване, ще получават 50 на сто от полагащото се обезщетение след изтичането на 90 дни от деня на предаване на детето за осиновяване до изтичане на 365 дни или навършване на 5-годишна възраст.  \r\nУтвърдени са нови образци на документите за изплащане на паричните обезщетения, приложения към НПОПДОО. На интернет страницата на НОИ в рубриката „За потребителя“, подрубрики „Формуляри“, „Формуляри за временна неработоспособност и майчинство“ ще се публикуват утвърдените нови образци на заявления-декларации и удостоверения за изплащане на паричните обезщетения и помощи от държавното обществено осигуряване.  \r\nДо 15 юли 2018 г. включително в НОИ ще се приемат старите образци на удостоверения за изплащане на парични обезщетения, отнасящи се за периоди преди 1 юли 2018 г. От 16 до 18 юли 2018 г. ще бъде преустановено приемането на удостоверения поради актуализирането на програмните продукти и системи, обслужващи приемането и валидирането на данни за изплащане на паричните обезщетения. След 18 юли 2018 г. ще се приемат само новите образци на Приложения № 9, 10 и 11 към НПОПДОО. Изискванията към структурата, формата, използваните номенклатури и контрола на подаваните данни по новите образци са публикувани в рубриката „Е-услуги“, подрубрики „За разработчици на софтуер“, „Електронен обмен на данни за изплащане на парични обезщетения от ДОО“. \r\nНяма промяна в реда и начина на изчисляване и изплащане на паричните обезщетения и помощи от държавното обществено осигуряване, както и в срока за подаване на документите.", "date": "2018.07.03", "title": "НОИ: Въвеждат се нови образци на документи за изплащане на болнични и майчинство"}
{"url": "http://www.focus-news.net/news/2018/07/03/2541174/dobrich-obshtinata-obyavi-grafika-na-predstoyashtiya-planov-priem-prez-esenta-za-detskite-yasli.html", "text": "Общината обяви графика на предстоящия планов прием през есента за детските ясли, предаде кореспондент на  Радио „Фокус” – Варна . На 28 юни в 10,00 часа бе отворена електронната система за регистрация и редакция на заявления. До 9 юли включително тя ще е отворена. На 12 юли ще бъде обявено класирането за месеците септември, октомври и ноември. От Общината обръщат особено внимание при попълването на заявления. В случай, че родителите желаят децата им да постъпят в детска ясла през есента, трябва в електронния формуляр да бъде посочено в графа „месец за участие в класирането“ месец юли 2018 г. Срокът за записване на класираните деца е от 13 юли до 27 юли 2018 година включително. Всяко следващо класиране за места в детските ясли ще се извършва ежемесечно при наличие на свободни места. Актуална информация ще се публикува в рубриката „Новини“. 49 са свободните места за планов прием през юли 2018 г. \r\nЖулиета НИКОЛОВА", "date": "2018.07.03", "title": "Добрич: Общината обяви графика на предстоящия планов прием през есента за детските ясли"}
{"url": "http://www.focus-news.net/news/2018/07/03/2541172/kaloyan-pargov-bsp-sofiya-es-prodalzhava-da-bade-ikonomicheski-kolos-na-glineni-politicheski-kraka.html", "text": "Европейският съюз продължава да бъде икономически колос на глинени политически крака. Това заяви лидерът на БСП - София Калоян Паргов в изказването си по време на конференцията на тема \"Българското председателство на Съвета на ЕС - време за равносметка\", съобщиха от пресцентъра на  БСП - София . Форумът беше организиран от Института за икономика и международни отношения и Фондация \"Фридрих Еберт\". В конференцията участваха президентът Румен Радев, вицепремиерът и министър на външните работи Екатерина Захариева и Гергана Паси, бивш министър по европейските въпроси. \r\n\"В ЕС липсват основни общи и единни системи за управление - финансова, данъчна, отбранителна, по сигурността, по социалната политика. Това положение става все по-нетърпимо, каза Калоян Паргов. - Моделът на регламенти, директиви и санкции при тяхното неизпълнение без единни системи за управление изчерпа своите възможности. Политическата форма на Съюза все повече влиза в противоречие със съдържанието на протичащите икономически процеси. Не само, че не помага на икономиката, но започва да й пречи. В историята знаем как се решават подобни противоречия - със смяна на политическата форма. Как ще протече тази промяна е трудно да бъде предвидено. Но тя обективно се налага и предстои. И колкото повече се отлага, толкова по-болезнен ще бъде начинът, по който това ще стане. Такива са уроците на историята\". \r\nКалоян Паргов отбеляза, че по време на българското председателство тези проблеми продължиха да стоят встрани от вниманието, въпреки че са фундаментални. \"Причината за това е съвсем ясна и очевидна - те са трудни за решаване и изискват радикални подходи и промени. България обективно не беше в състояние да направи нещо в тази посока. Ние като че ли преекспонирахме както нашите очаквания, свързани с европредседателството, така и нашите възможности\", анализира той. \r\nСпоред лидера на БСП - София българското председателство е било успешно по една-единствена причина - по принцип няма неуспешно председателство. \"ЕС като конструкция е сложна система, коментира Калоян Паргов. - Особено що се отнася до взимането на решения. Не може да очакваме, че в рамките на 6 месеца би могло да се случи нещо, което не е подготвено много преди това. Освен, разбира се, в извънредни ситуации. По време на нашето председателство темите и проблемите следваха логиката на съюзното управление. Затова и няма да бъде запомнено\".  \r\nКалоян Паргов добави, че страните, председателстващи Съвета на ЕС, не са тези, от които зависят решенията. \"В повечето случаи успешните председателства се дължат на изместване на фокуса на дневния ред към неконфликтни проблеми, към теми, по които има единно мнение, към проблеми от технологичен характер или към периферни проблеми, като се загърбват големите проблеми на Съюза, които са в резултат на принципни и фундаментални противоречия, обясни той. - По-скоро сега трябва да се запитаме дали стана по-единен ЕС. Според мен е точно обратното. Разделителните линии се задълбочават, а опитите да бъдат преодолени противоречията по фундаментални въпроси и да се стигне до общи и единни политики не успяват. Противоречията са по много сериозни теми - Брекзит, мигрантите, общата система за сигурност, в това число и за опазване на границите, разширяването на еврозоната, бъдещето на Шенген. От принципен и концептуален характер са съществените различия в разбирането за акцентите за следващия програмен период, особено по отношение на това каква да бъде кохезионната политика. Макар и формално единни, страните са разединени по отношение на санкциите срещу Русия. Противоречия се появиха и по въпроса за присъединяването на Западните Балкани - тема, която именно България сложи на масата. Дали присъединяването на Западните Балкани ще завърши с успех или ще бъде поредната отвличаща вниманието инициатива, маскираща нежеланието и неспособността да се решават големите проблеми пред Съюза, е въпрос, на който предстои да видим отговора. В крайна сметка доказан е фактът, че колкото по-шумни са декларациите и лозунгите за единство, толкова по-ясно личи, че Съюзът е в криза и то от принципиален характер\".", "date": "2018.07.03", "title": "Калоян Паргов, БСП - София: ЕС продължава да бъде икономически колос на глинени политически крака"}
{"url": "http://www.focus-news.net/news/2018/07/03/2541177/veliko-tarnovo-dobrovoltsi-pochistvat-mestnostta-pametnitsite-kray-svishtov.html", "text": "Организирано почистване на брега на река Дунав в местността Паметниците край Свищов организират днес. Поводът е Международният ден на река Дунав, който отбелязваме в края на юни. Кампанията бе отложена заради лошото време и ще се случи в късния следобед. Тя се организира от Община Свищов и фирмата, отговаряща за разделно събиране на отпадъци в града. Това каза в предаването „Добре дошли в Свищов“ на  Радио „Фокус“ – Велико Търново  Анна Минева, отговаряща за общински проекти във фирмата. Партньор в организацията е и Басейнова дирекция „Дунавски район“. До момента заявка за участие са дали около 60 ученици от СУ „Димитър Благоев“ в Свищов. „Поканени да се включат са и всички жители и гости да града. Ние ще им предоставим чували, ръкавици и интересни образователни материали. Подготвили сме и много изненади за участниците“, каза още Анна Минева. Акцията ще започне в 16.00 часа и в нея, освен доброволците ще чистят и представители на Община Свищов. \r\nЛуиза ТРАНЧЕВА", "date": "2018.07.03", "title": "Велико Търново: Доброволци почистват местността Паметниците край Свищов"}
{"url": "http://www.focus-news.net/news/2018/07/03/2541179/evgeni-krusev-zam-kmet-na-sofiya-razhodat-na-gorivo-na-hibridniya-avtobus-e-dva-pati-po-nisak-ot-tozi-na-normalen-dizelov.html", "text": "Разходът на гориво на хибридния автобус е два пъти по-нисък от този на нормален дизелов автобус. Това каза заместник-кметът по транспорт в София Евгени Крусев по време на представянето на първия тестови хибриден автобус, който ще се движи в София по маршрута на линия 10-ТМ, предаде репортер на", "date": "2018.07.03", "title": "Евгени Крусев, зам.-кмет на София: Разходът на гориво на хибридния автобус е два пъти по-нисък от този на нормален дизелов"}
{"url": "http://www.focus-news.net/news/2018/07/03/2541182/blagoevgrad-avtomobil-e-katastrofiral-na-vtoroklasen-pat-84-yundola-yakoruda-v-rayona-na-gara-avramovo.html", "text": "Автомобил е катастрофирал в района на гара Аврамово на второкласен път 84 Юндола - Якоруда. Това съобщи за  Радио „Фокус“ - Пирин  дежурният служител от Областно пътно управление - Благоевград. Автомобилът се е преобърнал на пътното платно, като към момента не е известна причината за това. Няма данни има ли пострадали при пътнотранспортното произшествие. Движението в участъка се осъществява в една лента. \r\nНатали СТЕФАНОВА", "date": "2018.07.03", "title": "Благоевград: Автомобил е катастрофирал на второкласен път 84 Юндола - Якоруда в района на гара \"Аврамово\""}
{"url": "http://www.focus-news.net/news/2018/07/03/2541185/kyustendil-816-sedmoklasnitsi-sa-klasirani-na-parvi-etap-v-uchilishtata-na-teritoriyata-na-oblastta.html", "text": "816 седмокласници са класирани на първи етап в училищата на територията на областта. Това съобщиха за  Радио „Фокус” – Кюстендил  от Регионално управление на образованието – Кюстендил. За първи етап на класиране 862 седмокласници са подали заявления за 936 места в паралелките от област Кюстендил, от тях класираните са 816, а некласираните – 46. В област Кюстендил училищата с прием в VIII клас са 18 с утвърден държавен план-прием от 38 паралелки. Поради липса на посочени желания от кандидатите и недостатъчен брой класирани със заповед на началника на Регионално управление на образованието – Кюстендил е преустановен приема в две паралелки. Едната паралелка е с профил „Предприемачески” в средно училище „Христо Ботев” – Кочериново, а втората паралелка е „Машини и системи” в Професионална гимназия „Джон Атанасов” – Кюстендил. С най-висок бал са приети ученици в Езикова гимназия „Д-р Петър Берон” – Кюстендил – 460. Следват Средно училище „Свети Паисий Хилендарски” – Дупница и ПМГ „Професор Емануил Иванов” – Кюстендил. Най-ниският минимален бал за прием е в Средно училище „Христо Ботев” – Бобов дол – 30. Следват Професионалната гимназия по селско стопанство – Кюстендил и Професионална гимназия по лека промишленост „Владимир Димитров – Майстора” – Кюстендил. \r\nВенцеслав ИЛЧЕВ", "date": "2018.07.03", "title": "Кюстендил: 816 седмокласници са класирани на първи етап в училищата на територията на областта"}
{"url": "http://www.focus-news.net/news/2018/07/03/2541184/blagoevgrad-vazstanoveno-e-dvizhenieto-v-dvete-lenti-po-pat--84-yundola-yakoruda-v-rayona-na-gara-avramovo.html", "text": "Възстановено е движението в двете ленти по път ІІ-84 Юндола – Якоруда в района на гара Аврамово. Това съобщиха от пресцентъра на  Агенция „Пътна инфраструктура“ .", "date": "2018.07.03", "title": "Благоевград: Възстановено е движението в двете ленти по път ІІ-84 Юндола – Якоруда в района на гара Аврамово"}
{"url": "http://www.focus-news.net/news/2018/07/03/2541183/plovdiv-ot-dnes-otnovo-e-v-sila-parkiraneto-v-sinya-zona-po-ulitsa-otets-paisiy.html", "text": "От днес отново е в сила паркирането в „Синя зона“ по улица „Отец Паисий“ в Пловдив, която вече е отворена за движение след ремонта. Това съобщи кметът Иван Тотев, предаде репортер на  Радио „Фокус“ - Пловдив . Движението по  реконструираната улица е еднопосочно, като влизането от бул. „Цар Борис ІІІ Обединител“ към „Патриарх Евтимий“ се забранява. Кметът Иван Тотев уточни, че  доставените от Испания улични стълбове ще бъдат монтирани в движение. Подземните контейтери вече са монтирани. \r\nДо 18 юли трябва да са приключили и ремонтите на бул. „6 септември“, бул. „Руски“ и „Коматевско шосе“. Изцяло затворена за движение през месец август ще бъде ул. „Гладстон“. Това се налага във връзка със старта на ремонта на подлеза под Пощата, който ще се осъществява в рамките на проекта за реконструкция на площад „Централен“. \r\nЦветана ТОНЧЕВА", "date": "2018.07.03", "title": "Пловдив: От днес отново е в сила паркирането в „Синя зона“ по улица „Отец Паисий“"}
{"url": "http://www.focus-news.net/news/2018/07/03/2541180/ministar-ekaterina-zaharieva-ochevidno-otsenkata-na-grazhdanite-za-predsedatelstvoto-se-razminava-s-tazi-na-prezidenta.html", "text": "Оценката на българските граждани за Председателството очевидно се разминава с оценката на президента. Това каза пред журналисти вицепремиерът и министър на външните работи Екатерина Захариева по повод критиките на президента Румен Радев за Председателството, предаде репортер на  Агенция „Фокус“ . „Съжалявам, че в речта на президента единственото положително, което чух за Председателството, е, че администрацията се била научила как работят институциите“, коментира тя. „Понякога е хубаво и самите ние да осъзнаем какво сме направили. Сигурно сме допускали някакви грешки - който не работи, той не греши“, посочи Екатерина Захариева. „Оценката на гражданите е изключително позитивна. Само 1% от българите считат, че България се е справила лошо“, заяви министърът. „Досиетата не са техника, това е законодателният процес. Всяко министерство показа, че има административния капацитет и че може да приключва законодателни инициативи, важни за всеки европейски гражданин“, посочи Екатерина Захариева и уточни, че България стои по друг начин след Председателството. \r\nБиляна ИВАНОВА", "date": "2018.07.03", "title": "Министър Екатерина Захариева: Очевидно оценката на гражданите за Председателството се разминава с тази на президента"}
{"url": "http://www.focus-news.net/news/2018/07/03/2541189/varna-apelativniyat-sad-potvardi-zadarzhaneto-pod-strazha-na-balgarin-osaden-v-germaniya-i-izdirvan-s-evropeyska-zapoved-za-arest.html", "text": "Апелативният съд във Варна потвърди задържането под стража на Ивайло Стефанов, задържан от Варненския окръжен съд на основание Европейска заповед за арест, издадена от прокуратурата в германския град Потсдам. Това съобщиха от пресцентъра на  Апелативна прокуратура - Варна . Българинът е бил осъден на 2 години и 4 месеца затвор за грабеж от игрална зала, извършен в съучастие с друго лице и за противозаконно отнемане на автомобил. Стефанов дори е присъствал на делото, водено спрямо него в Република Германия, а ефективната присъда е влязла в сила на 16 ноември 2017 година. \r\nДнес Апелативният съд във Варна остави без уважение жалбата на Ивайло срещу първоначалното му задържане. И въззивният съд намира, че компетентните власти на Германия са изпратили всички документи, които ЗЕЕЗА  изисква. Въпреки изразеното  доброволно съгласие да изтърпи присъдата си в немски затвор, съдът уточни на задържаното лице, че тази декларация той може да направи утре пред Окръжен съд – Варна. Тогава първата съдебна инстанция ще разгледа по същество искането на немските власти за предаването на българина в Република Германия. \r\nОпределението на Апелативен съд – Варна, с което се потвърждава първоначалния арест на Ивайло Стефанов, задържан на основание ЕЗА, издадена от прокуратурата в град Потсдам заради влязла в сила присъда на германски съд, не подлежи на обжалване.", "date": "2018.07.03", "title": "Варна: Апелативният съд потвърди задържането под стража на българин, осъден в Германия и издирван с Европейска заповед за арест"}
{"url": "http://www.focus-news.net/news/2018/07/03/2541191/gazeta-express-predstaviteli-na-srabskata-obshtnost-napuskat-kss-pod-natiska-na-belgrad.html", "text": "Осем членове на силите за сигурност на Косово (КСС) от сръбската общност са поискали демобилизиране или прекратяване на договора им с аргумента, че те са притиснати от Белград да не бъдат включвани в състава на бъдещата армия, съобщава електронното издание  Gazeta Express . \r\nВластите в най-младата държава на Балканите поясниха, че искането на сърбите за освобождаването им от служба е бъде разгледано в рамките на шест месеца, за да бъде взето окончателно решение. \r\nОт редакцията подчертават, че в последно време сръбските членове на КСС са подложени на натиск от страна на официален Белград да напуснат редиците им. Неотдавна бе съобщено и за нападения срещу сърби от КСС.  \r\nВластите в Прищина работят върху трансформирането на КСС в армията – стъпка, на която сръбските власти се противопоставят остро. За завършването на процеса обаче управляващите се нуждаят от подкрепата на депутатите, защитаващи интересите на сръбската общност в страната. Към настоящия момент обаче те блокират процеса.  . Тереза Герова", "date": "2018.07.03", "title": "Gazeta Express: Представители на сръбската общност напускат КСС под натиска на Белград"}
{"url": "http://www.focus-news.net/news/2018/07/03/2541181/zhan-klod-yunker-ek-balgariya-se-pogrizhi-evropeyskata-politika-da-otrazi-i-perspektivata-svarzana-sas-zapadnite-balkani-i-se-spravi-otlichno-sas-zashtitata-na-granitsata.html", "text": "България се погрижи европейската политика да отрази и перспективата, свързана със Западните Балкани и се справи отлично със защитата на границата. Това каза председателят на ЕК Жан-Клод Юнкер, след като премиерът Бойко Борисов представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“ . \r\nБългария се погрижи за това европейската политика да отрази и перспективата, свързана със Западните Балкани - тази тема да бъде по-добре разбрана. Постигнхме съгласие, че ще се предприемат мерки и сега това, което не беше изяснено по темата Западни Балкани вече е изяснетно, каза Юнкер. \r\n„Искам да блгадоря и за вашата работа , свързана със защитата на външните граници. Бойко отлично се справи“, каза Юнкер.", "date": "2018.07.03", "title": "Жан-Клод Юнкер, ЕК: България се погрижи европейската политика да отрази и перспективата, свързана със Западните Балкани и се справи отлично със защитата на границата"}
{"url": "http://www.focus-news.net/news/2018/07/03/2541190/pavel-hristov-pp-gerb-varna-balgarskoto-evropredsedatelstvo-priklyuchi-uspeshno.html", "text": "„Българското председателство на Съвета на Европа приключи успешно. То допринесе за създаването на по-различен, положителен имидж за България на европейската сцена“. Това коментира по време на среща с граждани във варненския район „Приморски” народният представител от ПП ГЕРБ - Варна Павел Христов. Това съобщават от пресцентъра на  ГЕРБ – Варна . На срещата присъстваха районният кмет Петя Проданова, районният ръководител на ГЕРБ Лилия Христова, общински съветници и граждани. Според Павел Христов едно от най-големите постижения на Българското европредседателство е поставянето на темата за евроинтеграцията на Западните Балкани. „Като особен успех можем да тълкуваме приемането на три от четирите основни приоритета от Австрия в качеството й на председателстваща Съвета на Европа. Голямата гордост за България безспорно е приоритетът „Западни Балкани“. В рамките на председателството бе поставена и определена дата за начало на преговорите за присъединяване към ЕС на републиките Македония и Албания – нещо, което е стратегически важно за страната ни“, добави Павел Христов. Народният представител разгледа постигнатите успехи в две основни плоскости – статистически и политически. „Статистическите показват, че по прогнозни очаквания за посещения от 20 000 делегата на 284-те организирани събития, крайният резултат е, че делегатите, които са ги посетили, са над 35 000. Това е почти двоен интерес спрямо предварително заявеният. Медиите имаха нагласа, че ще презентират онлайн събитията, а действително те посетиха многократно България”, коментира Христов. По време на срещата той постави акцент върху Закона за водите, който бе гласуван на второ четене преди седмица. Депутатът обясни, че е създаден регламент, чрез който водният ресурс от находища, попадащи на територията на няколко общини и райони едновременно, да се ползва от всички. Новите законови текстове ще позволят на общините Варна, Аврен, Аксаково, Белослав, Долни чифлик и Суворово да разгърнат своя потенциал в областта на балнеологията, СПА и уелнес туризма. „Община Варна не можеше да използва и стопанисва над 90 % от ресурса си, тъй като подземните водни тела, минаващи под нашата община, имат трансграничен характер и попадат в обхвата на три области – Варна, Добрич и Шумен. Беше много трудно да се установи коя е общината, която трябва да стопанисва този ресурс. След законовите промени този проблем вече е разрешен. И администрацията ще има възможност да реализира един от основните приоритети на кмета на Варна Иван Портних, а именно – „Варна – туристическа дестинация на четири сезона“, добави Христов. По време на срещата народният представител от ГЕРБ коментира още въпроси на граждани, свързани с предстоящото членство на България в Еврозоната, както и теми, засягащи мигрантската политика на ЕС.", "date": "2018.07.03", "title": "Павел Христов, ПП ГЕРБ - Варна: Българското европредседателство приключи успешно"}
{"url": "http://www.focus-news.net/news/2018/07/03/2541178/zhan-klod-yunker-ek-blagodarya-na-premiera-borisov-i-na-negoviya-ekip-za-izklyuchitelno-uspeshnoto-predsedatelstvo.html", "text": "Благодаря на премиера Борисов и на неговия екип за изключително успешното председателство. Това каза председателят на ЕК Жан-Клод Юнкер, след като премиерът Бойко Борисов представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“ . Юнкер отбеляза, че Бойко Борисов носи отговорността за това успешно председателство. „Благодаря на Лиляна Павлова,която е инженер на това председателство. Благодаря на посланика и на всички, които работят с премиера в България, в София и по други места. Браво отлично, много ви благодаря“, заяви Юнкер. \r\n„Мотото на вашето председателство беше „Съединението прави силата“. Това резюмира и начина, по който подходихте към председателството - всяка секунда всяка минута работихте така и за мен беше удоволствие да работя с Българското председателство. Надявам се тази добра традиция, която започна Естония и продължи България, ще продължи и по време Австрийското председателство“, каза председателят на ЕК.  \r\n„Построихте мостове, събрахте хора и в отделните отрасли постигнехте успехи“ каза още той и добави, че със стимъла на българския еврокомисар Мария Габриел и Българското председатрелство цифровизацията е напреднала.  \r\n„Много се гордея с това, че успяхте, особено в тези сложни обстоятелства, и работихте добре и по командированите работници. Постигнахте повече от други в сложни обстоятелства“, коментира той.", "date": "2018.07.03", "title": "Жан-Клод Юнкер, ЕК: Благодаря на премиера Борисов и на неговия екип за изключително успешното председателство"}
{"url": "http://www.focus-news.net/news/2018/07/03/2541192/dobrich-osaden-v-polsha-balgarski-grazhdanin-shte-iztarpyava-nakazanieto-si-v-nashata-strana.html", "text": "Окръжен съд - Добрич е уважил молбата на осъден в Полша български гражданин да изтърпи наложеното му наказание от 2 години „лишаване от свобода“ в български затвор. Това съобщиха от пресцентъра на  Окръжен съд - Добрич . Съдебният състав е счел, че са налице основанията, визирани в Европейското законодателство, въз основа на които може да откаже да изпълни издадената спрямо 31-годишния С.С. от Каварна Европейска заповед за арест, като приведе в изпълнение у нас наложеното с полската присъда наказание на мъжа. В Полша българският гражданин е бил осъден за това, че на 25 юли 2015 г., в местността Кринки, община Броди, умишлено е нарушил правилата за движение по пътищата, в резултат на което е настъпило пътно-транспортно произшествие, довело до смъртта на един човек и причиняване на телесни повреди на други двама души. Постановената спрямо мъжа присъда е влязла в сила през декември 2017 г., а на 20 юни тази година той е бил обявен за международно издирване с Европейска заповед за арест, издадена от Окръжния съд в полския град Киелце, с която се претендира предаване на лицето с цел изтърпяване на наложеното наказание. Окръжен съд - Добрич, след преценка на събраните по делото доказателства и становищата на страните, е приел за основателно заявеното от мъжа искане да търпи наказанието си в български затвор, близо до семейството си, за да може да бъде посещаван от своите роднини. По делото е установено, че той има постоянен адрес в Каварна, където живее на съпружески начала с майката на двете си деца. Съдебният състав счита, че в случая се иска предаване на български гражданин, който трайно се е интегрирал в българското общество, създал е фактически връзки – семейни и икономически, които биха увеличили в значителна степен шансовете му за социална реинтеграция, след като изтърпи наказанието си у нас. Съдът взема предвид и обстоятелството, че присъдата в Полша е постановена за деяние, извършено преди близо 3 години, като в този период мъжът е бил преимуществено в нашата страна, без да е извършвал престъпления. Воден от тези съображения Окръжният съд е отказал да изпълни Европейската заповед за арест, приел е да приведе в изпълнение наложеното с присъдата в Полша наказание на българския гражданин. Решението подлежи на обжалване и протест в 5-дневен срок пред Апелативен съд - Варна.", "date": "2018.07.03", "title": "Добрич: Осъден в Полша български гражданин ще изтърпява наказанието си в нашата страна"}
{"url": "http://www.focus-news.net/news/2018/07/03/2541188/milena-damyanova-gerb-tryabva-da-sprem-da-govorim-za-sistemata-na-vissheto-obrazovanie-kato-za-neuspeshna.html", "text": "Трябва да спрем да говорим за системата на висшето образование като за неуспешна и която произвежда кадри, които не могат да се реализират. Това каза председателят на Комисията по образованието и науката към Народното събрание депутат от ПГ на ГЕРБ Милена Дамянова по време на националната среща на тема „Проблеми и перспективи пред висшето образование у нас“ в парламента, предаде репортер на  Агенция „Фокус“ . Според Дамянова трябва да се спре да се говори за системата като такава, която продуцира само дипломи. „Да, лоши примери има, но в никакъв случай те не трябва да преобръщат и да градят имиджа на системата на висшето образование. Също така не можем да кажем, че няма какво да се прави оттук нататък. Смятам, че имаме доста работа“, поясни Дамянова. „Поставили сме си днес за задача да чуем посоките, в които според вас трябва да се развива оттук нататък системата на висшето образование в България“, обърна се председателят на Образователната комисия към присъстващите на дискусията. Тя поясни, че целта на днешния форум е представителите на висшите учебни заведения да се обединят около общ план. „Искам да фокусирам дискусията върху три основни момента – на първо място промяна в системата на акредитация, на системата на управление на висшите училища и дистанционното обучение, което да смени задочната форма на обучение“, коментира тя. Дамянова заяви, че разчита, че министър Красимир Вълчев ще сподели докъде е стигнала работната група по промените в Закона за висшето образование и каква е посоката за развитие. \r\nДеница КИТАНОВА", "date": "2018.07.03", "title": "Милена Дамянова, ГЕРБ: Трябва да спрем да говорим за системата на висшето образование като за неуспешна"}
{"url": "http://www.focus-news.net/news/2018/07/03/2541195/arh-ognyan-kamenov-nyama-konstruktivni-prechki-pametnikat-na-pochivka-vav-varna-da-bade-vazstanoven.html", "text": "„Няма конструктивни пречки Паметникът на българо-съветската дружба в района на „Почивка“ във Варна да бъде възстановен и да може да се посещава от хората. Това каза в интервю за  Радио „Фокус“ – Варна  арх. Огнян Каменов, който е син на проектанта на съоръжението – арх. Камен Горанов. По думите на специалиста, паметникът на „Почивка“ практически е здрав, тъй като е изграден изцяло от бетон и стомана. „В момента паркът се посещава от много хора и това е много хубаво, но паметникът, който притежава много интересни пространства и панорамна тераса, е забравен и оставен на произвола на съдбата“, посочи архитект Каменов. Според него  съоръжението се отличава с невероятно интересни и ценни архитектурни пространства, които заслужават да бъдат видяни от повече хора, а Варна дължи едно по-голямо внимание на този обект. Той призна, че различни млади негови колеги са имали проекти за бъдещето на съоръжението през годините, но всички те са останали в сферата на архитектурните представи, без реализация. Според сина на Камен Горанов, паметникът е даденост, с която малко градове в България и дори в света разполагат. \r\nДиана СТОЕВА", "date": "2018.07.03", "title": "Арх. Огнян Каменов: Няма конструктивни пречки Паметникът на „Почивка“ във Варна да бъде възстановен"}
{"url": "http://www.focus-news.net/news/2018/07/03/2541194/veliko-tarnovo-zadarzhan-e-mazhat-ograbil-benzinostantsiya-v-lyaskovets.html", "text": "Заловиха мъжът, обрал бензиностанция в Лясковец. Това съобщиха от  Областна дирекция на МВР – Велико Търново . С определение на Районен съд – Горна Оряховица на 29-годишния С. А. от същия град е наложена мярка за неотклонение „задържане под стража“. Срещу него в Районно управление – Горна Оряховица се води досъдебно производство за грабеж на пари от бензиностанция в град Лясковец. „Фокус“ припомня , че миналата седмица в полицията постъпил сигнал за обир на бензиностанция в Лясковец. По данни на тъжителя в бензиностанцията са влезли двама маскирани, като единият му е нанесъл побой, а другият е влязъл в незаключен склад и е задигнал оборотните пари, които възлизали на 2 200 лева. На местопроизшествието е извършен оглед. По случая бе започнато досъдебно производство.", "date": "2018.07.03", "title": "Велико Търново: Задържан е мъжът, ограбил бензиностанция в Лясковец"}
{"url": "http://www.focus-news.net/news/2018/07/03/2541187/ministar-ekaterina-zaharieva-po-nikakav-nachin-ne-sme-izpolzvali-predsedatelstvoto-za-vatreshnopoliticheski-pr-i-da-zamitame-problemi.html", "text": "По никакъв начин не сме използвали Председателството за вътрешнополитически ПР и да „замитаме“ проблеми. Това каза пред журналисти вицепремиерът и министър на външните работи Екатерина Захариева по повод критиките на президента Румен Радев за Председателството, предаде репортер на  Агенция „Фокус“ . „Работили сме и в България, всички реформи се движат“, посочи тя. „В никакъв случай никой не е забравил работата си в България. Нормално е медийният фокус върху Председателството да е по-голям. Не всеки ден в България идват всички 28 лидери на ЕС“, коментира Екатерина Захариева. По повод критиката на президента Румен Радев, че Дунавската стратегия не е включена в приоритетите на Председателството тя обясни: „Няма как да включим всички приоритети. Дунавската стратегия е много добра, подкрепяли сме я винаги“. „Моето мнение е, че ако имаш 100 приоритета, значи нямаш нито един. Неслучайно всяко Председателство има 3 приоритета“, обяви Екатерина Захариева. „Може би президентът е считал, че Дунавската стратегия е по-важен приоритет от Западните Балкани. Мнението ни и на гражданите е, че Западните Балкани бяха по-важен“, заяви тя. Попитана не си ли противоречат изказванията на президента Радев за парламентарното измерение на Председателството и днешното Екатерина Захариева посочи: „Не съм говорител на президента. По-скоро досега изказванията му бяха в подкрепа на договора с Македония, не искам да влизам в \"реплика - дуплика\". В изказването му имаше противоречия- от една страна договорът не е добър, а от друга страна трябва да настояваме за изпълнението му, защото е много добър“. „Досега оценката беше по-скоро позитивна, очевидно в края на Председателството президентът е решил да си промени мнението“, каза още тя. \r\nБиляна ИВАНОВА", "date": "2018.07.03", "title": "Министър Екатерина Захариева: По никакъв начин не сме използвали Председателството за вътрешнополитически ПР и да „замитаме“ проблеми"}
{"url": "http://www.focus-news.net/news/2018/07/03/2541198/pazardzhik-istoricheskiyat-muzey-v-panagyurishte-organizira-lyatna-vakantsionna-programa-za-detsa.html", "text": "Историческият музей в Панагюрище организира лятна ваканционна програма за деца и ученици на 3 и 4 юли. Това каза за  Радио „Фокус“ – Пазарджик  Светла Узунова, уредник в Историческия музей. Тя уточни, че днес заниманията ще са в двора на Природонаучния музей, а утре в двора на Исторически музей. „Програмата се провежда за трета поредна година. В нея се включват деца от предучилищна възраст до 7 - 8 клас. За всяка възраст заниманията са различни. Включили сме рисуване с акварелни бои на животни, които се срещат в Средна гора. Освен това сме предвидили изработване на животни от природни материали и пластилин, а също рисунка на асфалт, редене на пъзели, намиране на пътя в лабиринт. През втория ден сме предвидили изработване на различни фигури от глина, на пътечки върху дървени станчета, изработване на възрожденски къщи чрез техниката декупаж“, коментира Узунова. Тя допълни, че заниманията на децата ще се ръководят от уредниците. „Децата ще бъдат и екскурзоводи за един ден като ще имат възможност да разведат посетителите и да им разкажат за миналото на Панагюрище“, уточни Узунова. \r\nВаня НИКОЛОВА", "date": "2018.07.03", "title": "Пазарджик: Историческият музей в Панагюрище организира лятна ваканционна програма за деца"}
{"url": "http://www.focus-news.net/news/2018/07/03/2541186/manfred-veber-enp-balgarskoto-predsedatelstvo-postigna-mnogo.html", "text": "Българското председателство постигна много. Това каза лидерът на групата на ЕНП в ЕП Манфред Вебер, след като премиерът Бойко Борисов представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“ . Стискахме палци, за да се справи младото българско председателство. Сега трябва да кажа, че се справихте прекрасно, заяви Вебер. „Постигнахте много и наистина направихте голяма стъпка напред. От името на ЕНП искам да Ви благодаря сърдечно. Вие наистина подсилихте Европа“, заяви лидерът на групата на ЕНП в ЕП. \r\nВие наистина показахте, че може да се справите. Освен това по времето на вашето председателство беше приет пакет, който цели да подпомага хората, които наиситна имат нужда от закрила и хуманитарна помощ. Вие дадохте своя принос за ограничаването на миграцията по вашата граница, добави Вебер.", "date": "2018.07.03", "title": "Манфред Вебер, ЕНП: Българското председателство постигна много"}
{"url": "http://www.focus-news.net/news/2018/07/03/2541199/plovdiv-izvarshena-e-krazhba-na-obshta-stoynost-8-000-leva-ot-targovski-obekt-v-gr-stamboliyski.html", "text": "Служителите на реда в Стамболийски работят по сигнал за взломно посегателство от търговски обект. Според предварителната информация, в нощта срещу 2 юли, от павилион били задигнати 1500 лева и талони от национална лотария, след разрушаване на стена. Стойността на кражбата се оценява на около 8000 лева. Това съобщиха от  ОДМВР-Пловдив . На място е извършен оглед, образувано е досъдебно производство.", "date": "2018.07.03", "title": "Пловдив: Извършена е кражба на обща стойност 8 000 лева от търговски обект в гр. Стамболийски"}
{"url": "http://www.focus-news.net/news/2018/07/03/2541197/sport-yuriy-zhirkov-propuska-chetvartfinala-sreshtu-harvatiya.html", "text": "Полузащитникът на Русия Юрий Жирков ще пропусне четвъртфинала от Мондиал 2018 срещу Хърватия, потвърдиха от щаба на Сборная. Жирков се контузи в осминафинала срещу Испания и бе сменен на почивката от Владимир Гранат. От ръководството на тима поясниха, че Жирков е получил възпаление на  подколянното сухожилие и отказаха да се ангажират с коментар кога футболистът ще бъде в състояние да се върне на терена.  \r\nДруг халф на руския национален отбор - Александър Самедов, тренира на облекчен режим заради травма, която получи в двубоя срещу Испания. \r\nЧетвъртфиналният мач между Русия и Хърватия ще се играе на 7 юли (събота) от 21:00 часа.", "date": "2018.07.03", "title": "Спорт: Юрий Жирков пропуска четвъртфинала срещу Хърватия"}
{"url": "http://www.focus-news.net/news/2018/07/03/2541200/momchil-nikolov-obshtina-smolyan-prez-lyatoto-detskite-gradini-v-obshtinata-se-zatvaryat-poetapno-no-e-osigurena-grizha-za-detsata.html", "text": "През летните месеци по принцип броят на децата в детските градини в община Смолян намалява. Това каза за  Радио „Фокус“ – Смолян  секретарят на Общината Момчил Николов. „Родителите ползват отпуски, ходят на почивка, бабите и дядовците искат децата да прекарат месец - два при тях\", посочи той. „Във връзка с това и с ползването на отпуските на учителите в детските градини, които са 48 дни плюс 8 дни по колективен трудов договор, е създадена практика в заведенията, след предварително уведомяване на родителите, градините да се комплектуват две по две. Едната детска градина затваря през юли, другата през август. По този начин е създадена възможност за родителите и децата да се ползват услугите на детско заведение“, поясни Николов. За пример той посочи, че детска градина „Родопчанче“ се комбинира със „Слънце“, „Славейче“ с „Радост“ и т. н. \r\nВ детските градини в селата, където общностите са по-затворени, няма проблеми, а и там децата са малко. Въпреки това директорите имат готовност да създадат условия за дежурен учител. „В селата няма напрежение заради затварянето на детските градини през лятото. В Смолян е имало известно недоволство от тази практика през годините, но ние сме в безизходица и няма как да организираме дейността на детските градини по друг начин. Всеки трябва да си ползва отпуската“, коментира Николов. \r\nНели ГЕРГЬОВСКА", "date": "2018.07.03", "title": "Момчил Николов, Община Смолян: През лятото детските градини в общината се затварят поетапно, но е осигурена грижа за децата"}
{"url": "http://www.focus-news.net/news/2018/07/03/2541196/yordanka-fandakova-kmet-na-sofiya-ne-mozhem-da-si-predstavim-razvitieto-na-stolitsata-bez-dobre-podgotveni-kadri.html", "text": "Не можем да си представим развитието на столицата без добре подготвени кадри. Това каза кметът на София Йорданка Фандъкова по време на национална среща на тема „Проблеми и перспективи пред висшето образование у нас“ в Народното събрание, предаде репортер на  Агенция „Фокус“ . Фандъкова добави, че нуждата от добре подготвени кадри е важна за икономиката на всеки град. „Няма нищо по-важно от това да осигурим устойчивото развитие на града, а то е възможно само с развитието на икономиката“, каза тя и поясни, че не може да стане без добре подготвени кадри. По думите ѝ въпреки големия процент хора с висше образование, столицата изпитва голям недостиг от кадри.   „В София броят на заетите лица е над 700 хил.“, заяви Фандъкова и поясни, че тук се намират 23 от общо 51 акредитирани висши учебни заведения. „Студентите тук са около 100 хил., което е над 40% от общия броя на студенти в България“, допълни кметът. „Освен, че в столицата са най-много студенти, те остават на местния пазар на труда, а освен тях тук идват да се реализират и много млади хора, които завършват образование в други места в страната“, заяви кметът. Фандъкова поясни, че за нея е било важно да отвори общинската администрация към университетите. „Имаме едно изключително и важно добро сътрудничество с много от университетите и БАН“, каза кметът и благодари на всички за това. Тя даде пример, че специалистите в новите модерни инсталации за преработка на отпадъците се подготвят в четири университета в столицата. По думите ѝ тези млади хора биха могли да отидат навсякъде в Европа, но остават тук, защото им се дава възможност. „Другият голям пример е проектът за Софийското метро, като за него специалисти се готвят в много университети. Искам само да им благодаря, защото правим едно истинско сътрудничество, участвайки в учебния процес“, заяви кметът на столицата и поясни, че само 500 души работят в метрото от Висшето транспортно училище. „Ще дам и един трети пример. Използвам случая, че тук е министърът на културата Боил Банов и да благодаря на висшите училища, които подготвят кадри в областта на културата“, каза Фандъкова. По думите ѝ тази година за пети пореден път заедно с Нов български университет са подготвили културни мениджъри. „Предизвикателствата пред системата са огромни. Тук са представителите на бизнеса и те ще поставят важни въпроси за развитието на икономиката“, посочи кметът и поздрави министър Красимир Вълчев за ясната визия за промени.  \r\nДеница КИТАНОВА", "date": "2018.07.03", "title": "Йорданка Фандъкова, кмет на София: Не можем да си представим развитието на столицата без добре подготвени кадри"}
{"url": "http://www.focus-news.net/news/2018/07/03/2541201/burgas-ruska-kompaniya-otkri-tselogodishna-liniya-moskva-burgas.html", "text": "Руската компания „Аерофлот“ започна ежедневни полети между Бургас и Москва. Това съобщиха от  Община Бургас . Полетите ще се изпълняват по следния график: полет SU 2156 – заминава от Москва в 15.55 часа и пристига в Бургас в 19.20 часа (местно време), и полет SU 2157 – излита от Бургас в 20.30 и пристига в Москва в 23.50 (местно време). От края на октомври полетите ще са три пъти седмично – вторник, четвъртък и събота. \r\nОчаква се новата линия да осигури около 33 000 нови клиенти, а по нея ще бъдат използвани самолети тип Airbus A320, Boeing 737 и Sukhoi SuperJet 100. \r\n„Аерофлот“ е водещият превозвач на Русия и член на глобалния авиационен съюз на SkyTeam. Компанията е сред 20-те най-големи авиокомпании в световен мащаб. „Аерофлот“ има най-младия самолетен парк в света и разполага с повече от сто въздухоплавателни средства. През 2017 г. „Аерофлот“ превозва своя 32,8 милионен пътник. С това тя получи четиризвезден рейтинг от британската консултантска компания Skytrax и пет звезди от американската авиационна асоциация APEX. \r\nПоследно авиокомпанията е изпълнявала полети до черноморските ни летища през 2012 г. \r\nПо повод на Световното първенство по футбол Аерофлот приканва всички пътници да пристигат на летище Шереметиево поне два часа и половина преди времето за тръгване.", "date": "2018.07.03", "title": "Бургас: Руска компания откри целогодишна линия Москва - Бургас"}
{"url": "http://www.focus-news.net/news/2018/07/03/2541204/mvr-za-parvite-pet-mesetsa-na-2018-g-sa-izzeti-236-kg-heroin-23-kg-kokain-296-kg-marihuana-112-kg-kanabis-101-kg-sintetichni-narkotitsi.html", "text": "Заместник-министърът на вътрешните работи Красимир Ципов участва в дискусия на тема „Наркотиците – риск за бъдещето”, състояла се в Бургас, съобщиха от пресцентъра на  МВР . Повече дрегери по пътищата за тестване на наркотични вещества, промяна в Наредбата за обществен ред на общините, за да има санкции при т.нар. маловажни случаи, по-високо ниво на сигурност и охрана в училищата, целенасочена работа с родители и създаване на Закон за вещите лица, бяха сред темите, обсъдени по време на срещата. В нея се включиха директорът на ОДМВР – Бургас старши комисар Калоян Калоянов, кметът на община Бургас Димитър Николов, председателят на Бургаския апелативен съд Деница Вълкова, представители на апелативна, окръжна и районни прокуратури, неправителствени организации, педагогически съветници и социални работници.   \r\nЗаместник-министър Ципов представи мерките по противодействие разпространението на наркотични вещества и в детайли запозна присъстващите с резултатите от полицейските действия, предприети през последните месеци. Като особен акцент той посочи данни от доклада на Европейския център за мониторинг на наркотиците и наркоманиите, според който в Европа са регистрирани нови 60 психоактивни наркотични вещества /повечето от които синтетични/ - лесно достъпни и водещи до увеличаване на смъртните случаи.  \r\nБългария не прави изключение от европейските тенденции при разпространението на наркотични вещества, но обемът е по-малък, заяви още заместник-вътрешният министър. Той открои множеството превантивни дейности за ограничаване на разпространението и употребата на наркотици сред подрастващите, сред които: лекции в учебните заведения, поддържане на постоянни контакти с представителите на общините, педагогическите колективи и нестопанските организации, раздаване на превантивни брошури. „Регулярни са полицейските действия за ограничаване на престъпните посегателства срещу подрастващите. За 2017 г. на територията на цялата страна са проведени общо 4247 специализирани полицейски операции, проверени са 8093 училища и училищни райони, профилактирани са над 10 000 наркосборища, питейни и увеселителни заведения. За престъпления, свързани с наркотични вещества, през изминалата година са задържани 7233 души“, отчете заместник-министър Ципов.  \r\nЗа актуалното състояние на трафика и разпространението на наркотични вещества свидетелстват и задържаните от МВР и Агенция „Митници“ наркотици – за първите пет месеца на тази година са иззети: 236 кг хероин, 23 кг кокаин, 296 кг марихуана, 112 кг канабис, 101 кг синтетични наркотици и др. Съпоставката с данните от миналата година показва минимално намаление на иззети количества, но увеличение при иззетите количества марихуана.  \r\nЗаместник-министърът на вътрешните работи изрази убеденост, че партньорските взаимоотношения между отделните институции, нестопански организации и граждани могат да предотвратят превръщането на много млади българи в жертви на наркотиците, тъй като информираността е от особена важност за справяне с реалната заплаха, която представляват наркотичните вещества.  \r\nДумите му подкрепиха кметът на града Димитър Николов и директорът на ОДМВР – Бургас старши комисар Калоянов. Те запознаха участниците в дискусията с актуалната ситуация в Бургаски регион, като изтъкнаха съвместните действия по ограничаване употребата и разпространението на наркотични вещества сред подрастващите.", "date": "2018.07.03", "title": "МВР: За първите пет месеца на 2018 г. са иззети 236 кг хероин, 23 кг кокаин, 296 кг марихуана, 112 кг канабис, 101 кг синтетични наркотици"}
{"url": "http://www.focus-news.net/news/2018/07/03/2541205/veliko-tarnovo-remontni-deynosti-sa-zapochnali-v-tri-detski-gradini-ot-vchera.html", "text": "Ремонтни дейности са започнали в три детски градини във Велико Търново от вчера. Това са ДГ „Пролет“, ДГ „Ален Мак“ и ДГ „Рада Войвода“ в кв. „Чолаковци“. Това съобщи за  Радио „Фокус“ – Велико Търново  Пенка Игнатова, директор Дирекция „Образование, младежки дейности и спорт“ в Община Велико Търново. Ремонтните дейности в трите детски заведения са част от мащабния проект на Общината на обща стойност 8,6 млн. лева, финансиран от Оперативната програма „Региони в растеж“. В проекта са включени и СУ „Владимир Комаров”, СУ „Г. С. Раковски” и Спортното училище. В детските градини ще бъдат подменени радиаторите от отоплителната инсталация, както и обзавеждането – леглата и шкафчетата. „С колегите от Общината сме създали организация за извозването на тези материални ценности, които могат да се използват, в други градини. Други част от тях ще бъдат продадени на търг, а тези които не стават ще бъдат бракувани по надлежния ред съгласно Закона за счетоводството. Има изготвен технически план. Той е одобрен от кмета на Общината. Създали сме необходимата организация и се работи по отношение на тези трите градини“, посочи Пенка Игнатова. Тя съобщи, че паралелно с дейностите по проекта, в момента текат и ремонти на детските площадки в ДГ „Слънце“, ДГ „1-ви юни“, ДГ „Райна Княгиня“ и ДГ „Иванка Ботева“. Те трябва да приключат  до началото на новата учебната година. Извършват се и текущи ремонтни дейности във всички детски заведения. Предстоят ремонти и на покривите на ДГ „Соня“, на ДГ „Здравец“ и ДГ „Ивайло“. Пенка Игнатова изрази надежда и те да завършат до 1 септември. \r\nНадежда КРЪСТЕВА", "date": "2018.07.03", "title": "Велико Търново: Ремонтни дейности са започнали в три детски градини от вчера"}
{"url": "http://www.focus-news.net/news/2018/07/03/2541202/plovdiv-lekari-se-boryat-za-zhivota-na-vodacha-na-tezhkotovarniya-kamion-koyto-postrada-pri-tezhkiya-paten-intsident-vchera-v-rayona-na-137-km-na-am-trakiya.html", "text": "Лекари се борят за живота на водача на тежкотоварния камион, който пострада при тежкия пътен инцидент вчера в района на 137 км на АМ „Тракия“. Това съобщиха от  ОДМВР-Пловдив . Припомняме, че около 16.15 часа на 2 юни в спрелия в аварийната лента влекач „ДАФ“ с прикачено полуремарке се блъсна лек автомобил „Фолксваген“ и от удара бе засегнат 58-годишният шофьор на камиона, който в момента отстранявал възникнала техническа неизправност. Мъжът е настанен в болница в тежко състояние. В резултат на сблъсъка колата се завъртяла и била ударена от лек автомобил „Мерцедес“, чийто 30-годишен водач е без  сериозни наранявания.  На място са загинали двама столичани, придвижвали се с „Фолксвагена“ – 34-годишният шофьор, който не притежава свидетелство за правоуправление, и 37-годишна пътничка. По случая се води досъдебно производство.", "date": "2018.07.03", "title": "Пловдив: Лекари се борят за живота на водача на тежкотоварния камион, който пострада при тежкия пътен инцидент вчера в района на 137 км на АМ „Тракия“"}
{"url": "http://www.focus-news.net/news/2018/07/03/2541208/pazardzhik-140-grupi-individualni-izpalniteli-i-instrumentalisti-sa-zayavili-uchastie-na-tretiya-regionalen-sabor-na-narodnoto-tvorchestvo-svkonstantin.html", "text": "140 групи и индивидуални изпълнители – певци и инструменталисти, до момента са заявили участие на Третия регионален събор на народното творчество „Св.Константин“, съобщи за  Радио „Фокус“ – Пазарджик  Николай Балабанов, главен организатор на събитието. Готова е и програмата за събора. Тя ще започне в 9.30 ч. на 28 юли. За 11.00 часа е предвидено официалното откриване на събора. Конкурсната програма ще продължи до 18.30 ч. Тогава на сцената ще излезе народният певец Николай Учкунов. От 19.30 ще започне „Бела съм, бела юначе“ – концерт-спектакъл на Росица Пейчева и танцова формация „Етноритъм“. В 21.00 ч. кметът Николай Зайчев ще запали традиционният летен огън. На следващия ден – 29 юли, конкурсната програма ще продължи от 9.30 до 16.30 ч. В 17 часа ще бъдат наградени лауреатите. И тази година Съборът се провежда под патронажа на министъра на туризма Николина Ангелкова.", "date": "2018.07.03", "title": "Пазарджик: 140 групи, индивидуални изпълнители и инструменталисти са заявили участие на Третия регионален събор на народното творчество „Св.Константин“"}
{"url": "http://www.focus-news.net/news/2018/07/03/2541207/kontrabandno-prenasyani-14-300-etiketa-za-drehi-s-logoto-na-svetovnoto-parvenstvo-po-futbol-v-rusiya-sa-zadarzhani-ot-mitnicheskite-sluzhiteli-na-mitnicheski-punkt-malko-tarnovo.html", "text": "Контрабандно пренасяни 14 300 етикета за дрехи с логото на Световното първенство по футбол в Русия са задържани от митническите служители на Митнически пункт \"Малко Търново\". Това съобщиха от пресцентъра на  Агенция „Митници\" . Етикетите са открити при митническа проверка на лек автомобил „Мицубиши\" със сръбска регистрация, който е пътувал от Турция за Сърбия през България.  \r\nНачинът, по който са били опаковани етикетите е показателен, че е имало предварителна подготовка за пренасянето им през граница. Етикетите на Мондиала са били поставени в пакети, обвити с отразително фолио, с цел да не бъдат открити при проверка с рентгенова апаратура - тактика, използвана при укриването на наркотични вещества.  \r\nНа 12 юни 2018 г. около 14.30 часа, автомобилът със сръбска регистрация пристига на МП \"Малко Търново\" на трасе входящи автомобили от Турция за България. Шофьорът и неговият спътник, сръбски граждани, са обявили, че не внасят нищо за деклариране. При последвалата митническа проверка, митническите служители откриват в багажника на автомобила, в чанти и поставени между лични вещи в отделни найлонови торби, общо 19 860 броя етикети за дрехи с различни изображения. 14 300 от тези етикети са с логото на ФИФА на Световното първенство по футбол в Русия, от тях 7500 броя са текстилни етикети, 6800 броя - хартиени. Поставени са в два отделни пакета, обвити във фолио.  \r\nДруги 4 800 от задържаните етикети са с изображения на футболни топки и различни надписи или общо 19 100 са задържаните етикети на футболна тематика.  \r\nШофьорът на автомобила - сръбски гражданин, е признал, че етикетите са негови и твърдял,че ги е закупил от пазар в Истанбул. Срещу него е съставен акт за нарушение на Закона за митниците.  \r\n474 857 спортни стоки са задържали митническите служители по всички граници през последната година и половина. Над 330 000 от тях са задържани през 2017 г, а над 140 000 през 2018 г. Близо 84% от тях са установените фалшиви стоки, а останалото количество е задържано при опит за контрабанда. Голяма част от задържаните стоки са текстилни изделия и са били предназначени както за българския, така и за европейския пазар. \r\nНай-често задържани са имитации на популярните масови спортни брандове, както и на по-луксозни марки, които имат спортно-елегантни колекции. \r\nСред най-често задържаните спортни стоки са шапките с твърда козирка, като тази година митническите служители от Митница Варна са задържали само при два случая над 26 500 броя такива стоки. Стоките са открити при проверка на два контейнера, пристигнали на пристанище Варна Запад.", "date": "2018.07.03", "title": "Контрабандно пренасяни 14 300 етикета за дрехи с логото на Световното първенство по футбол в Русия са задържани от митническите служители на Митнически пункт \"Малко Търново\""}
{"url": "http://www.focus-news.net/news/2018/07/03/2541193/manfred-veber-enp-balgariya-tryabva-da-stane-chlen-na-shengen-tya-se-narezhda-sred-golemite-strani-koito-vodyat-evropa-napred.html", "text": "България трябва да стане член на Шенген. Това каза лидерът на групата на ЕНП в ЕП Манфред Вебер, след като премиерът Бойко Борисов представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“ . „Вие доказвате, че може да опазите вашите външни граници. Вие се справяте по отношение на вътрешната си сигурност, така че трябва най-накрая вътрешните министри да се занимаят с тази тема и да се даде възможност на България да се присъедини към Шенген“, заяви Вебер. \r\n„Ние искаме в Западните Балкани да има сигурност и не искаме да внасяме несигурност в Европа от Западните Балкани, затова трябва да се посветим на тази тема. Радваме се, че вашето председателство сложи акцент върху тази тема“, добави той. \r\nПо думите му последните шест месеца са показали, че когато хората се обединяват, в ЕС могат да се постигнат много неща и така може да се противодейства на национализма. \r\n„Бойко, благодарение на теб курсът беше много ясен, свързан с бъдещето на ЕС. България се нарежда сред големите страни, които водят Европа напред. Резултатите са прекрасни“, каза още Вебер.", "date": "2018.07.03", "title": "Манфред Вебер, ЕНП: България трябва да стане член на Шенген, тя се нарежда сред големите страни, които водят Европа напред"}
{"url": "http://www.focus-news.net/news/2018/07/03/2541211/makfaks-makedoniya-reshenieto-na-kosovskiya-vapros-mozhe-da-e-v-ratsete-na-vladimir-putin-i-donald-tramp.html", "text": "Големи са шансовете решението на косовския въпрос да е в ръцете на руския президент Владимир Путин и държавния глава на САЩ Доналд Тръмп, които ще обсъдят темата на предстоящата им среща в Хелзинки, предава македонската информационна агенция  „Макфакс“ , като се позовава на публикация в белградския Blic. \r\n„Европа няма нито сила, нито воля, нито възможност да накара албанците да направят нещо. Затова идеята е по този съществен за нас въпрос да се споразумеят Путин и Тръмп, а Европа да приеме решението им като окончателно\", твърди източник на сръбското издание.  \r\nСпоред събеседника на редакцията двамата лидери ще имат няколко минути, за да разменят думи за косовския въпрос. Те обаче биха били достатъчни, за да се разберат, уверен е източникът на Blic.  \r\n„Тръмп и Путин ще вземат решение за Косово и Метохия до края на годината. Това е сериозен шанс да се стигне до решение. Опциите, предлагани от ЕС, са напразни, защото нито една страна не е съгласна с тях\", коментира източникът на белградския всекидневник. Той припомни, че посланикът на САЩ в Сърбия заяви пред RTS по-рано, че до края на тази година може да бъде постигнато решение на косовския въпрос. Тереза Герова", "date": "2018.07.03", "title": "„Макфакс“ (Македония): Решението на косовския въпрос може да е в ръцете на Владимир Путин и Доналд Тръмп"}
{"url": "http://www.focus-news.net/news/2018/07/03/2541206/prof-stati-statev-unss-zadalzhitelno-tryabva-da-si-optimizirame-vrazkite-v-sistemata-na-vissheto-obrazovanie.html", "text": "Задължително трябва да си оптимизираме връзките в системата на висшето образование. Това каза ректорът на Университетът за национално и световно стопанство (УНСС) проф. д-р Стати Статев по време на национална среща на тема „Проблеми и перспективи пред висшето образование у нас“ в Народното събрание, предаде репортер на  Агенция „Фокус“ . Според Статев трябва да има комуникация на всички нива без законът да пречи. По думите му трябва да се оптимизират връзките между университетите, тъй като положението, в което ги поставя законът, е абсурдно. \"Трябва максимално да отворим възможността българските висши училища и академиите да се кооперират по между си“, заяви проф. Статев. По думите му не може с подписите на двама ректори от България и Македония те да правят, каквото искат съвместно, а тези, които са през един парк, да не могат да направят нищо заедно. Проф. Статев поясни, че след това трябва да се наблегне на връзките с бизнеса. \"Със средните училища имаме опит. Направихме една асоциация на икономическите училища в България, където членуват и икономическите висши училища, и всички онези, които са бивши търговски, икономически, банкови техникуми, и тези, които професионално са ориентирани по тази тема. Тук има още какво да се направи\", поясни ректорът на УНСС. Според него трябва да се обърне внимание и на комуникацията с държавните структури. По думите му стои въпросът дали да се  възроди идеята да се направи единен закон за системата – Закон за висше образование и наука. „Едва ли е имало по-благоприятна среда да си оправим къщичката, от тази, която се намираме сега. Имаме правителство, чийто приоритет е образованието, в частност висшето. Имаме правителство, което в предходния мандат прие единодушно стратегия за развитие на висшето образование. Имаме министър, който стои до мен и е много в час какво се случва. Всички ние знаем това“, каза проф. Статев.  \r\nДеница КИТАНОВА", "date": "2018.07.03", "title": "Проф. Стати Статев, УНСС: Задължително трябва да си оптимизираме връзките в системата на висшето образование"}
{"url": "http://www.focus-news.net/news/2018/07/03/2541210/milena-damyanova-gerb-aktivnoto-uchastie-na-rabotodatelite-v-uchebniya-protses-e-oblecheno-v-zakonovi-predlozheniya.html", "text": "Активното участие на работодателите в учебния процес е облечено в законови предложения. Това каза председателят на Комисията по образованието и науката към Народното събрание и депутат от ГЕРБ Милена Дамянова във връзка с мнението на ректора на УНСС проф. Стати Статев за връзките с бизнеса и образованието по време на националната среща по темата „Проблеми и перспективи пред висшето образование у нас“ в Народното събрание, предаде репортер на  Агенция „Фокус“ . Дамянова заяви, че тези промени ще бъдат внесени до края на тази седмица. „Това е една поправка, по която аз и колегите ще можем да работим до края на лятото“, заяви депутатът. Тя изрази надежда наесен тези предложения да бъдат факт. По думите ѝ просто се изчаква да се мине днешният форум, за да могат да са убедени, че това е нещо, от което има нужда. \r\nДеница КИТАНОВА", "date": "2018.07.03", "title": "Милена Дамянова, ГЕРБ: Активното участие на работодателите в учебния процес е облечено в законови предложения"}
{"url": "http://www.focus-news.net/news/2018/07/03/2541212/burgas-matematitsi-ot-tsyal-svyat-se-sastezavat-v-mezhdunarodnoto-matematichesko-sastezanie-bimc-2018.html", "text": "Топ математици от цял свят се състезават днес в Международното математическо състезание BIMC 2018, чийто домакин е Бургас. Това съобщиха от  Община Бургас . Младите математици от Австралия, Канада, Китай, Непал, Индия, Индонезия, Иран, Казахстан, Макао, Малайзия, Мексико, Филипините, Южна Африка, Тайван, Таджикистан, Тайланд, Узбекистан, Виетнам, Зимбабве и др., са разделени в две възрастови групи – от 5-ти до 7-ми клас и от 8-ми до 10-ти клас. \r\nИндивидуалното състезание се проведе тази сутрин. Състезателите решаваха по 15 задачи за предвиденото време, като по-малките участници трябваше да посочат само верните отговори, а по-големите да посочат 12 отговора и да представят пълното решение на 3 от задачите. Индивидуалното състезание се проведе в ППМГ „Акад. Никола Обрешков“. \r\nОт 13.00 часа днес стартира отборното състезание, което също ще се проведе в Математическата гимназия. Отборите, които се състоят от 4 състезатели, ще трябва да решат първоначално 8 задачи и след това още 2. Първите 10 минути са предвидени за обсъждане на решенията между състезателите и разпределение на задачите, като условието е всеки представител на отбор да реши поне 1 задача. \r\nОбщият брой на отборите е  167, 19 от които са от България. От тях 4 са отборите, които ще представят Бургас. Те са от ППМГ „Акад. Никола Обрешков“. Останалите 15 са от основните математически центрове в страната – Плевен, Русе, Велико Търново, Варна, Американския колеж в София, 107-мо ОУ в София, Софийска математическа гимназия, Първа частна математическа гимназия и 125-то СУ в София. \r\nОтборите ще се състоят от 6 човека – ръководител, заместник ръководител и 4 ученици, като всяка държава може да участва с 2 отбора във всяка възрастова група. С 4 отбора във възрастова група имат право да се състезават страните, които са били или предстои да бъдат домакини на Международното математическо състезание, като България, Китай, Хонг Конг, Индия, Индонезия, Макао, Непал, Филипините, Южна Африка, Южна Корея, Тайван и Тайланд. \r\nСъстезателите ще бъдат оценявани от международно жури, в което влизат и четирима български представители: Емил Колев – професор от Института по математика и информатика към БАН, Александър Макелов – доктор на науките в Университета в Харвард, Васил Василев – преподавател във Факултета по математика и информатика в СУ „Св. Климент Охридски“-София и Динко Раднев – главен учител по математика в ППМГ „Акад. Никола Обрешков“-Бургас.", "date": "2018.07.03", "title": "Бургас: Математици от цял свят се състезават в Международното математическо състезание BIMC 2018"}
{"url": "http://www.focus-news.net/news/2018/07/03/2541214/stara-zagora-75-godishen-mazh-e-postradal-sled-kato-gazova-butilka-se-e-vzrivila-na-terasata-na-apartamenta-mu.html", "text": "На 02 юли, в 12.55 ч., в 02 РУ – Стара Загора е получено съобщение от тел. 112 за гръмнала газова бутилка, намираща се на терасата на апартамент, находящ се в гр. Стара Загора, кв. \"Три Чучура- юг\", собственост на 75-годишен мъж. Това съобщиха от , ОДМВР-Стара Загора .  \r\nПри извършения оглед е установено, че вследствие на детонация на газова бутилка е паднала стена на източната тераса на апартамента и са изпочупени стъклата на дограмата. Собственикът на жилището е приет за лечение в МБАЛ \"Проф.д-р Ст.Киркович\", гр. Ст.Загора, с изгаряния по тялото, без опасност за живота. По случая е образувано досъдебно производство.", "date": "2018.07.03", "title": "Стара Загора: 75-годишен мъж е пострадал след като газова бутилка се е взривила на терасата на апартамента му"}
{"url": "http://www.focus-news.net/news/2018/07/03/2541213/sofiya-12-nelegalni-migranti-sa-zadarzhani-v-zemlishteto-na-selo-novi-han.html", "text": "12 чужденци без документи за самоличност са задържани в землището на село Нови хан. Това съобщиха от  ОДМВР - София . Около 16.30 часа на 2 юли жител на село Нови хан сигнализирал в полицията за група лица с вид на нелегални мигранти в землището на селото. След незабавни заградителни действия полицейските служители установили посочените лица в гориста местност. Групата, състояща се от три жени, осем мъже и дете, всичките без документи за самоличност и самоопределящи се като граждани на Ирак, са отведени в районното управление. След приключване на работата с тях от служители на група „Миграция“ чужденците са предадени в специализираните домове за временно настаняване. По случая в РУ - Елин Пелин е регистрирана преписка.", "date": "2018.07.03", "title": "София: 12 нелегални мигранти са задържани в землището на село Нови хан"}
{"url": "http://www.focus-news.net/news/2018/07/03/2541203/evrodeputatat-angel-dzhambazki-ekr-postavyaneto-na-temata-za-zapadnite-balkani-e-bezsporen-uspeh-za-es-zashtoto-dava-signal-za-razvitie-i-spirane-na-tsentrobezhnite-protsesi.html", "text": "Поставянето на темата за Западните Балкани е безспорен успех за ЕС, защото дава сигнал за развитие и спиране на центробежните процеси. Това каза евродепутатът от групата на (Европейски консерватори и регформатои) ЕКР Ангел Джамбазки, след като премиерът Бойко Борисов представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“ . „Съвсем очевидно е, че техническата подготовка на правителството за председателството е била отлична и това се вижда и се отчита от всички в залата“, заяи Джамбазки. \r\nТой отбеляза голямата важност на няколко политически въпроса, които са били поставени по време на Българското председателство. „Няма българин, който да не разбира значението на това да няма граница между Охрид и Черно море - това е мислено в ЕС. Затова поставянето на тази тема е безпорен успех за ЕС, защото дава сигнал за развитие и спиране на центробежните процеси особено след Брекзит. Не мога да не ви поздравя за това. Поздравявам ви и за политиката, която води правителството по отношение на запазването на баланса в отношениетя между държавите вътре в ЕС“, добави евродепутатът. \r\nТой поздрави българското правителство за политиката за опазване на външните граници, борбата с каналджийството и недопускане на прилагането на несправедливите клаузи в Дъблинския регламент, които ощетяват пограничните държави. \r\nДжамбазкисе обърна към колегата си от групата на \"Зелените\" в ЕП Ска Келер, която при поемането на европредседателството от България отправи критики към българското правителство във връзка с плана за управление на Пирин, и я покани да посети страната ни и планината. Джамбазки отбеляза, че за изминалата година в родната ѝ Германия са построени 300 лифта, докато в България - нито един.", "date": "2018.07.03", "title": "Евродепутатът Ангел Джамбазки, ЕКР: Поставянето на темата за Западните Балкани е безспорен успех за ЕС, защото дава сигнал за развитие и спиране на центробежните процеси"}
{"url": "http://www.focus-news.net/news/2018/07/03/2541216/pregled-na-mezhdunarodnite-novini-do-13-chasa-agentsiya-fokus.html", "text": "Постигнатият пробив в преговорите между двете „сестрински“ партии от Съюза (ХДС/ХСС) за промяна в бежанската политика бе посрещнат с яростна критика от опозицията и срещна недоволството на германските социалдемократи, които са част от управляващата голяма коалиция. \r\n„ХДС и ХСС извадиха споразумение от 2015 г. и ни го представиха като постигнато съгласие“, подчерта председателят на партията „Зелени“ Роберт Хабек. Същевременно от ГСДП също изразиха недоволство от постигната сделка, отбелязват от редакцията.  \r\nСлед среща, продължила по-малко от час, председателят на Християнсоциалния съюз (ХСС) и федерален министър на вътрешните работи на Германия Хорст Зеехофер и Ангела Меркел, канцлер на ФРГ и лидер на Християндемократическия съюз (ХДС) постигнаха пробив в преговорите за промяна на бежанската политика, пише водещото издание  Der Spiegel . \r\n\"Споразумяхме се\", бе краткият коментар на Зеехофер след срещата в Берлин с германския канцлер.  \r\nКъм настоящия момент параметрите на постигнатата сделка все още са неясни, но вече се разбра, че лидерите на двете сестрински партии са се договорили за създаването на транзитни центрове на германско-австрийската граница. В тях ще бъдат настанявани мигрантите, които вече са регистрирани в други държави от Европейския съюз. Така те няма да бъдат връщани обратно в страните, където са били приети първоначално, но и няма да бъдат допускани във вътрешността на Германия. От тези центрове мигрантите все пак ще бъдат изпращани обратно в страните от Общността, в които са регистрирани. \r\n***  След пробива в преговорите между двете „сестрински“ партии от управляващия в Берлин Съюз (ХДС/ХСС) за промяна в бежанската политика правителството във Виена взе решение за налагане на допълнителни мерки за охрана на южната граница на страната. Това бе обявено в съвместно изявление от канцлера Себастиан Курц, вицеканцлера Хайнц-Кристиан Щрахе и министъра на вътрешните работи Херберт Кикл. \r\nВиена очаква бързо разясняване на позицията на германското правителство, става ясно от разпространеното изявление, в което се допълва още, че Австрия е подготвена за всички възможни сценарии на развитие на ситуацията. „Договорът на ХДС и ХСС предполага, че Германия иска да въведе национални мерки за борба с миграционните потоци. Ако това споразумение отразява позицията на германското правителство, то то ще доведе до действия за предотвратяване на неблагоприятните последици от бежанския поток за Австрия и гражданите й. Ето защо федералното правителство (във Виена) е готово да предприеме мерки за защита по-специално на нашите южни граници\", се казва в изявлението на австрийското правителство. \r\n„Очакваме бързо изясняване на германската позиция. Нейните съображения за пореден път доказват важността на опазването на общата европейска външна граница и австрийската позиция, че Европа без вътрешни граници може да има само с функциониращи външни граници\", се казва още в документа на Виена. \r\n***  Председателят на младшия коалиционен партньор в гръцкото правителство - партията „Независими гърци“ (АНЕЛ), Панос Каменос, даде индикации за задълбочаваща се криза в управлението, като заяви, че сделката за името на Македония е „лоша“ и може да бъде одобрена единствено чрез референдум или нови избори в страната. \r\nВ рамките на пресконференция в Министерството на отбраната, начело на което е Каменос, лидерът на „Независими гърци“ бе категоричен, че „няма да позволим сделката да се придвижи напред без одобрението на гръцкия народ\". \r\n„Не може да бъдат задействани процедури с НАТО, преди референдумът в Македония (в източника – БЮРМ) не бъде завършен и сделката не бъде одобрена в гръцкия парламент\", припомни Каменос позицията на партията си.  \r\nКакто и по-рано, Каменос предложи при гласуването на договора за името в гръцкия парламент да се изисква квалифицирано, а не обикновено мнозинство. В противен случай „Независими гърци“ ще настояват за допитване до гражданите.  \r\n„Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос. \r\n***  Повишени са нивата на Дойранското и Охридското езеро. По данни на местната Служба по хидрометеорология, нивата на Дойранското езеро са с 13 сантиметра над максимално допустимите стойности, а на Охридското – с четири сантиметра на максимума.  \r\nПовишени са и нивата на водите на реките на Вардар в близост до Велес и Зайчев Рид, на река Черна край Новаци и на Треска в близост до Македонски Брод. Намаляване на нивата на водите в сравнение със средната стойност за юли се наблюдава само в Черни Дрин близо до Лъжани. \r\n***  Черногорският парламент обсъжда изпращане на военнослужещи в Косово, a министърът на отбраната на Сърбия Александър Вулин е реагирал остро на дебата. \r\nРешението за изпращане на военнослужещи в Косово в знак за подкрепа на независимостта му, а не за гарантирането на сигурността на сръбското малцинство в страната, не може да бъде определено от Белград за приятелски ход на Подгорица, са думите на Вулин.  \r\n„Съжалявам, че политическото ръководство на Черна гора постоянно забравя, че в Косово има сърби и интереси на Сърбия“, подчерта военният министър на Белград.  \r\nСъгласно разпространената информация, депутатите в законодателния орган в Подгорица ще обсъдят изпращането на 40 военнослужещи в най-младата държава на Балканите. Всички те са участвали в международната мисия „Решителна подкрепа“ в Афганистан. \r\n***", "date": "2018.07.03", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/07/03/2541218/afp-za-parvi-pat-sled-izteglyaneto-na-sasht-vav-viena-organizirat-sreshta-za-yadrenoto-sporazumenie-s-iran.html", "text": "Министрите на външните работи на Иран и петте световни сили, които все още са част от историческото споразумение за ядрената програма на Техеран, ще се срещнат в петък в Виена, за да обсъдят проблема със сделката, предава  AFP . \r\nВъншните министри на Великобритания, Китай, Франция, Германия и Русия ще се разговарят с първия дипломат на Техеран Мохамад Джавад Зариф в австрийската столица, съобщи иранската официална информационна агенция IRNA. Това са първите преговори по сделката, организирани след решението на американския президент Доналд Тръмп да изтегли страната от споразумението. Тереза Герова", "date": "2018.07.03", "title": "AFP: За първи път след изтеглянето на САЩ: Във Виена организират среща за ядреното споразумение с Иран"}
{"url": "http://www.focus-news.net/news/2018/07/03/2541220/evrodeputatat-georgi-pirinski-otkri-konferentsiya-na-tema-evropeyskiyat-dneven-red-po-vaprosite-na-truda.html", "text": "По инициатива на евродепутата Георги Пирински нa 2 юли 2018 г. в хотел \"Балкан\" в София се проведе конференция на тема: „Европейският дневен ред по въпросите на труда“. Това съобщиха от  пресофиса на евродепутата . Съорганизатори на събитието бяха Делегацията на българските социалисти в Европейския парламент и Конфедерация на труда „Подкрепа“. Конференцията бе разделена на два панела - „Европейският стълб на социалните права – нов социален дневен ред за ЕС?“ и „Европейският орган по труда – възможност за общи решения за гарантиране на трудовите и социални права в ЕС“. \r\nСъбитието беше открито от Георги Пирински и президента на КТ „Подкрепа“ Димитър Манолов“. В своето изказване евродепутатът-социалист насочи вниманието към заключенията от Годишния доклад на Европейската комисия в рамките на т.нар. Европейски семестър за България относно проблемите с масовата бедност, растящите неравенства, несправедливата данъчна система, която лишава страната от крайно необходими за нейното развитие публични инвестиции.  В рамките на втория панел Пирински запозна участниците в събитието и с предложението за създаване на Европейски орган по труда. \r\nВ конференцията взеха участие и председателят и заместник-председателят на парламентарната Комисия по труда, социалната и демографската политика – Хасан Адемов и Георги Гьоков, Росица Маринова и Ваня Григорова от КТ „Подкрепа“, Ненко Салчев – експерт в Министерство на труда и социалната политика. Гости на събитието бяха ръководители и експерти от държавни институции, синдикалисти, представители на работодателски организации, представители на национално-представителни организации на и за хората с увреждания, учени и преподаватели от БАН и висшите училища. Те взеха активно участие в проведените дискусии с мнения и предложения по актуалните проблеми, които бяха обект на разискване.", "date": "2018.07.03", "title": "Евродепутатът Георги Пирински откри конференция на тема „Европейският дневен ред по въпросите на труда”"}
{"url": "http://www.focus-news.net/news/2018/07/03/2541219/profesor-stiglits-shte-konsultira-viziyata-za-balgariya-na-bsp.html", "text": "\"Да общувам с проф. Стиглиц отблизо е истинско богатство. Още повече, когато имаме общи идеи. Обсъдихме засилващите се неравенства и начините за намаляването им\". Това заяви лидерът на БСП Корнелия Нинова, съобщиха от пресцентъра на  НС на БСП . Тя обясни, че напълно споделя заключенията в книгата му “Цената на неравенството”, че резултат от неравенствата е съществуването на два паралелни свята, които функционират един до друг, без да имат досег помежду си.  \r\n\"С проф. Стиглиц разговаряхме и за нашата “Визия за България”, която ще обявим на 21 юли\", коментира тя. Нинова припомни, че той е посветил част от трудовете си на ролята на държавата в икономиката. \"Ние отдавна настояваме държавата да не оставя всичко на свободния пазар, а да запази своята регулаторна функция в ключови сектори.  Радвам се, че един от най-големите икономисти в света, носител на Нобелова награда за икономика, смята, че за да работят пазарите така, както се очаква, трябва да има подходящо регулиране от страна на държавата\", заяви тя..  \r\nКорнелия Нинова каза, че е отправила покана към проф. Стиглиц да посети България, за да представи своите идеи. \"Професор Стиглиц прие да му изпратя нашата \"Визия за България\", за да ме консултира по темите, залегнали в нея. Там има много от неговите виждания за справедливост за всеки и как неравенството подкопава господството на закона. Разговаряхме занапред да обменяме мнения по определени въпроси, които касаят икономиката и социалната държава\", изтъкна тя. \r\nДжоузеф Стиглиц е един от най-известните леви икономисти в света, носител на Нобелова награда за икономика от 2001 г. и още десетки престижни награди. Завършил е Масачузетския технологичен институт, преподавател в MIT, Принстън, Станфорд и Колумбийския университет. Най-известните му трудове са: “Цената на неравенството\", “Голямото разделение”, “Еврото”, “Свободно падане: Америка, свободните пазари, кризата и виновните за нея”.", "date": "2018.07.03", "title": "Професор Стиглиц ще консултира \"Визията за България\" на БСП"}
{"url": "http://www.focus-news.net/news/2018/07/03/2541209/evrokomisaryat-mariya-gabriel-balgarskoto-predsedatelstvo-shte-ostane-kato-predsedatelstvo-izpalneno-s-evropeyski-duh-na-obedinenie-mnogo-rabota-i-konkretni-stapki-napred-v-reditsa-oblasti.html", "text": "Българското председателство ще остане като председателство, изпълнено с европейски дух на обединение, много работа и конкретни стъпки напред в редица области. Това каза българският еврокомисар Мария Габриел, след като премиерът Бойко Борисов представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“ . Конструктивният дебат в ЕП много ясно отчита успешното председателство на България, отбеляза тя. „Поздравления за всички включили се в този процес за успешното председателство, което ще остане като председателство, изпълнено с европейски дух на обединение, много работа и конкретни стъпки напред в редица области - цифровизация, Западни Балкани, социална политика икономически съюз“, каза Габриел. \r\nЕврокомисарят отбеляза, че от вниманието на Българското председателство не са убягнали важни теми, които ЕС ще продължи да работи като следващата многогодишна финансова рамка, Брекзит, темите за миграцията и сигурността. \r\n„Всичко това направи Българското председателство успешно. То оставя една солидна основа за успех и на Австрийското председателство“, каза в заключение еврокомисарят.", "date": "2018.07.03", "title": "Еврокомисарят Мария Габриел: Българското председателство ще остане като председателство, изпълнено с европейски дух на обединение, много работа и конкретни стъпки напред в редица области"}
{"url": "http://www.focus-news.net/news/2018/07/03/2541221/avtobusnite-prevozvachi-obyaviha-reshenieto-si-za-obedinenie-v-konfederatsiya-v-otvoreno-pismo-do-premiera-boyko-borisov.html", "text": "Национално представените браншови организации в автобусния сектор (Национално сдружение на автобусните превозвачи в България, Браншови съюз за стопанска инициатива в транспорта, Национално сдружение на автобусните превозвачи, Национален съюз на превозвачите, Корпорация на автомобилните превозвачи в България, Българска федерация за пътнически транспорт, Национален съюз) в отворено писмо до премиера Бойко Борисов обявиха единодушното си решение за обединяване на автобусния бранш в Конфедерация. Това съобщи председателят на Браншовия съюз за стопанска инициатива в транспорта Магдалена Милтенова. Агенция „Фокус“ публикува отвореното писмо без редакторска намеса: „До  \r\nГ-н Бойко Борисов \r\nМинистър-председател на Р България \r\nУважаеми господин Борисов, \r\nот името на национално представителните браншови организации в автобусния сектор - Национално сдружение на автобусните превозвачи в България, Браншови съюз за стопанска инициатива в транспорта, Национално сдружение на автобусните превозвачи, Национален съюз на превозвачите, Корпорация на автомобилните превозвачи в България, Българска федерация за пътнически транспорт, Национален съюз на превозвачите Варна, Ви уведомяваме, че на проведена на 28.06.2018г. среща, горепосочените организации взеха единодушно решение за обединяване на автобусния бранш  в Конфедерация.  \r\nКонфедерацията е формата за сдружаване, при която национално представените браншови организации, от една страна ще запазят своя профил, от друга  ще отговори на очакванията на държавната администрация за идентифициране на единен браншови субект за комуникация, разбира се след дефиниране на изискванията за представителност. Посредством конфедералните органи за управление сдруженията в автобусния транспорт ще имат възможност да постигат своите цели и да обединяват  усилия си за устойчивото развитие на автобусния транспорт в България.  \r\nПредвид факта, че голяма част от транспортните фирми, извършващи обществен превоз на пътници, не членуват в браншови организации, формата на сдружаване в Конфедерация, ще позволи на всяка една от тях да припознае своята браншова организация, в която желае да членува, като този начин на сдружаване би позволил и създаването на нови организации, които да се включат в Конфедерацията.  \r\nОбединението на бранша в Конфедерацията ще бъде основано на конституционни права, а именно - правото на свободно сдружаване.  \r\nКонфедерацията ще бъде учредена след утвърждававане на решението за членство  от общите събрания на браншовите органиции, но не по късно от 15.09.2018г. \r\nУважаеми Г-н Борисов, \r\nКато още веднъж благодарим за принципната Ви позиция, отчитаме поетият пред Вас ангажимент за единение на пътническият транспортен сектор за изпълнен. \r\nС уважение, \r\nИвайло Константинов- изп.директор на НСАПБ и Председател на НСАП \r\nМагдалена Милтенова-Председател на БССИТ \r\nСтоянка Стойкова- упълномощен представител на НСП \r\nКузман Вълев-Председател на КАПБ \r\nГеорги Милешев-БФПТ \r\nМаксим Петков- НСП-Варна“.", "date": "2018.07.03", "title": "Автобусните превозвачи обявиха решението си за обединение в Конфедерация в отворено писмо до премиера Бойко Борисов"}
{"url": "http://www.focus-news.net/news/2018/07/03/2541223/blagoevgrad-pri-katastrofata-v-rayona-na-gara-avramovo-na-vtoroklasen-pat-84-yundola-yakoruda-e-postradal-leko-vodachat-na-avtomobila.html", "text": "При катастрофата в района на гара Аврамово на второкласен път 84 Юндола-Якоруда е пострадал леко водачът на автомобила. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Тя уточни, че пострадалият е с охлузни рани и нараняванията му не са сериозни. Причините за инцидента все още са в процес на установяване. \r\nНатали СТЕФАНОВА", "date": "2018.07.03", "title": "Благоевград: При катастрофата в района на гара Аврамово на второкласен път 84 Юндола-Якоруда е пострадал леко водачът на автомобила"}
{"url": "http://www.focus-news.net/news/2018/07/03/2541222/ivaylo-hristov-vik-petrich-za-posledno-tsenata-na-vodata-v-obshtina-petrich-e-promenyana-predi-8-godini.html", "text": "За последно цената на водата в Община Петрич е променяна преди 8 години. Това каза за  Радио „Фокус“-Пирин  Ивайло Христов, управител на ВиК-Петрич. „Мисля, че сме единственото ВиК-дружество в България, което не е променяло цената в продължение на 8 години. На този етап се справяме с тази цена и не предвиждаме промяна в цената“, посочи той. Христов уточни, че цената е различна, тъй като имат помпажна и гравитачна система, така например за град Петрич цената с ДДС и включен канал е 1,31 лв., а за селата цената е 0,81 лв. На въпрос „Има ли нужда от инвестиции и очаквате ли такива?“, управителят на ВиК-Петрич отговори: „Разбира се, че очакваме инвестиции, още повече че в момента това е един от основните приоритети на държавата – в момента се отпускат средства за ВиК-мрежите, за пречиствателни станции, за подмяна на водопроводи. По този начин нашата община кандидатства по тези програми и това, което спечелим съответно се изпълнява“. \r\nНатали СТЕФАНОВА", "date": "2018.07.03", "title": "Ивайло Христов, ВиК-Петрич: За последно цената на водата в Община Петрич е променяна преди 8 години"}
{"url": "http://www.focus-news.net/news/2018/07/03/2541226/po-vnesen-ot-sofiyska-rayonna-prokuratura-obvinitelen-akt-e-osaden-chuzhd-grazhdanin-izvarshitel-na-bludstvo-spryamo-maloletno-dete.html", "text": "По внесен от Софийска районна прокуратура обвинителен акт е осъден чужд гражданин - извършител на блудство, спрямо малолетно дете. Това съобщиха от пресцентъра на  Прокуратура на Република България .  \r\nС присъда на СРС по внесен от СРП обвинителен акт, М. Уахедах, е осъден за  това, че: \r\nНа 11.09.2015 г., около 13.30 часа, ,  в гр. София, бул. „Симеоновско шосе“ 110, в басейна на хотел „Макси“, е извършил действия с цел да удовлетвори полово желание без съвкупление, по отношение на лице, ненавършило 14 години – Л. – на 9 години към датата на деянието. Това представлява престъпление по чл. 149, ал. 1 НК. \r\nНа  Уахедах е наложено наказание „лишаване от свобода“ за срок от пет години и шест месеца, при първоначален „строг“ режим.", "date": "2018.07.03", "title": "По внесен от Софийска районна прокуратура обвинителен акт е осъден чужд гражданин - извършител на блудство, спрямо малолетно дете"}
{"url": "http://www.focus-news.net/news/2018/07/03/2541224/veliko-tarnovo-zapochva-parvoto-za-godinata-tretirane-sreshtu-komari-v-gorna-oryahovitsa.html", "text": "Започва първото за годината третиране срещу комари в Горна Оряховица, съобщиха от пресцентъра на  местната администрация . От миналата година третирането се прави по нов метод – с автомизатор за студен аерозол. Препаратът, с който ще се извърши обработката е предназначен за градски територии и и напълно безвреден за хора и животни. Третирането ще се извърши във вечерните часове от Дезинфекционна станция – Велико Търново. Повторната обработка срещу комари ще се извърши до средата на август. \r\nЗаради дъждовното време и неподходящите метеорологични условия, планираната повторна обработка на парковете, зелените площи и района около хижа „Божур“ срещу бълхи и кърлежи бе отложена и ще бъде извършена днес. Препаратът е безвреден за хората и домашните любимци, а третираните зелени площи ще бъдат обозначени с табели.", "date": "2018.07.03", "title": "Велико Търново: Започва първото за годината третиране срещу комари в Горна Оряховица"}
{"url": "http://www.focus-news.net/news/2018/07/03/2541227/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-se-sreshtna-s-deputata-ot-germanskiya-bundestag-nikolas-lyobel.html", "text": "Председателят на Комисията по вътрешна сигурност и обществен ред и председател на Парламентарната група на ГЕРБ Цветан Цветанов се срещна с депутата от германския Бундестаг Николас Льобел, който отговаря за сътрудничеството с България и Румъния в парламентарната група на ХДС/ХСС. Това съобщиха от пресцентъра на  Народното събрание . Цветанов и Льобел разговаряха в Берлин, където председателят на Комисията по вътрешна сигурност и обществен ред е на работно посещение.  \r\nВ рамките на срещата двамата обсъдиха двустранните отношения между България и Германия, като Льобел поздрави Цветанов за успешното председателство на Съвета на ЕС. Депутатът от германския Бундестаг приветства и успеха на България да сложи фокус върху европейската перспектива за страните от Западните Балкани.  \r\n„Много е важно България да бъде лидер и добър пример за подражание в региона и да дава мотивация на страните от Западните Балкани да напредват по пътя си на реформи за присъединяване към ЕС“, заяви Николас Льобел по време на разговора.  \r\n Цветан Цветанов и колегата му Льобел обсъдиха и изключително доброто сътрудничество между България и Германия в сферата на вътрешните работи, като потвърдиха, че добрата съвместна работа ще продължи и в бъдеще.  \r\nПредседателят на Комисията по вътрешна сигурност и обществен ред покани Николас Льобел на посещение в България през септември, за да може да бъде продължен ползотворният дебат по теми от взаимен интерес в правоохранителната, правораздавателната, икономическата и финансовата сфера. На свой ред германският депутат прояви интерес по време на посещението му да бъдат организирани срещи с представители на немския бизнес в България с оглед привличането на повече немски инвестиционен интерес към страната ни.", "date": "2018.07.03", "title": "Председателят на Комисията по вътрешна сигурност и обществен ред Цветан Цветанов се срещна с депутата от германския Бундестаг Николас Льобел"}
{"url": "http://www.focus-news.net/news/2018/07/03/2541225/ministar-krasimir-valchev-stanala-e-tehnicheska-greshka-v-rezultatite-na-parvoto-klasirane-sled-7-klas-v-sofiya-shte-ima-i-nakazani.html", "text": "Станала е техническа грешка в резултатите на първото класиране след 7. клас в  София,  ще има и наказани. Това каза пред журналисти министърът на образованието Красимир Вълчев във връзка с техническа грешка в класирането на учениците след 7. клас в София, предаде репортер на  Агенция \"Фокус\" . \"Нямам пълна информация в момента, тъй като присъствам на дискусия за висшето образование. Станала е техническа грешка, би трябвало да може да се оправи. Ще настоявам това да се случи по най-бързия начин\", каза той и уточни, че доколкото има информация грешката е само в София и само по отношение на няколко училища. По думите му грешката е поправима и не би трябвало да има ощетени от това. \"Малко ще се забави класирането\", каза Вълчев. Той поясни, че тепърва ще се установи защо се е получила грешката и ще има наказани. Той поясни, че от РУО - София ще дадат пресконференция по темата.  \r\nДеница КИТАНОВА", "date": "2018.07.03", "title": "Министър Красимир Вълчев: Станала е техническа грешка в резултатите на първото класиране след 7. клас в  София, ще има и наказани"}
{"url": "http://www.focus-news.net/news/2018/07/03/2541230/veliko-tarnovo-za-osma-poredna-godina-detsa-ot-svishtov-se-zabavlyavat-v-gradskata-biblioteka-prez-letnite-mesetsi.html", "text": "За осма поредна година деца от Свищов се забавляват в Градската библиотека през летните месеци. Още в  началото на юни беше открит вече традиционният клуб „Весело лято в библиотеката“, припомни за предаването  „Добре дошли в Свищов“  на  Радио „Фокус“ – Велико Търново  Руско Русев, библиотекар при Отдел „Изкуства“ в Градската библиотека. Дейностите и през тази година ще продължат до края на август, а интересът на децата е по-голям, в сравнение с предходните издания на инициативата. „Заниманията са различни и много интересни. Всяко има свое име, което носи различно послание. Например „Четенето е лесно и забавно“ – индивидуален прочит на любими детски книги и произведения, освен това организираме отбелязване на годишнини, свързани с някои писатели. Имаме  литературни игри и състезания – „Познай автора, героя и заглавието на приказката“, както и „Чудесата на България“ – това са пътешествия –„разказ без куфар по географската карта“. В рамките на инициативата децата се запознават с различни географски обекти у нас и в чужбина, както и с историческото богатство на България и на света“, обясни още Руско Русев. Срещите се организират в понеделник и петък, от 10.00 часа, а в сряда има свободни занимания. Те включват рисуване, гледане на филми, четене на комикси и други. \r\nЛуиза ТРАНЧЕВА", "date": "2018.07.03", "title": "Велико Търново: За осма поредна година деца от Свищов се забавляват в Градската библиотека през летните месеци"}
{"url": "http://www.focus-news.net/news/2018/07/03/2541228/stara-zagora-uchenitsi-uchastvaha-v-lager-lideri-na-badeshteto-v-starozagorskite-mineralni-bani.html", "text": "За първи път в България Община Стара Загора и Международния младежки център организираха тренировъчен лагер „Лидери на бъдещето“. Това съобщиха от пресцентъра на  Общината . Форумът е по инициатива и под патронажа на кмета на Стара Загора Живко Тодоров.  \r\nВ лагера, който се проведе на 2 и 3 юли на Старозагорските минерални бани, се включиха четири отбора от старозагорските гимназии ГПЧЕ „Ромен Ролан“, ПГАСГ „Лубор Байер“, ППМГ „Гео Милев“ и СУ „Максим Горки“.  \r\n„Отборите участват в пет вида игри. Едната, която се проведе снощи след 24 часа, е интелектуална. След като учениците участваха във вечер на таланта с лагерен огън, след полунощ трябваше да изработят мостово съоръжение от картон. То обаче трябва да издържи преминаването на топка за голф по него. Идеята е да се види след като вече са уморени от деня, могат ли отново да работят“, обясни Илиян Илиев, автор на тренировъчните игри. И четирите съоръжения са издържали теста. \r\nДнес всички отбори, които са от по петима участници, трябваше да преодолеят препятствията в четири игри, които съчетават физически и интелектуални способности. В първата трябваше момичета и момчета да преминат по греди, като един от тях е с вързани очи-целта е отборът да намери правилния път до края, без да се пада на земята. Другата игра изискваше построяването на количка и пренасяне на човек с нея. В третата участниците трябваше за сложат похлупак на ядрена бомба и да обезопасят терена. Четвъртата игра включваше преминаване през минно поле с дъски, като отново единият от отбора е със завързани очи. При всяка игра има наблюдател от екипа на Международен младежки център. \r\n„Целта на игрите е да се види какъв капацитет имат отборите. Дали е възможно да работят заедно, има ли спорове, успяват ли да преодолеят антагонистични отношения и т. н.“, обясни Илиев. \r\nСпоред организаторите те са показали лидерски умения, логическа мисъл и креативност, както и умения да работят в екип. \r\nСледващата седмица участниците в лагера ще получат дипломите си лично от кмета Живко Тодоров, по чиято идея се провежда лагера.", "date": "2018.07.03", "title": "Стара Загора: Ученици участваха в лагер „Лидери на бъдещето“ в Старозагорските минерални бани"}
{"url": "http://www.focus-news.net/news/2018/07/03/2541231/alfa-risarch-gerb-245-bsp-201-obedinenite-patrioti-5-dps-49-ako-izborite-byaha-dnes.html", "text": "Електоралните нагласи за евентуален парламентарен вот се запазват без съществени промени. ГЕРБ постига ръст от 1.5% спрямо март и остава първа политическа сила с 24.5%, следвана от БСП с 20.1%.  Това показват данните от изследването на „Алфа рисърч“ в периода 17 – 25 юни 2018 г. Проведени са 1017 преки стандартизирани интервюта в домовете на респондентите. \r\nОбединените патриоти отбелязват лек спад (до 5.0%) и почти се изравняват с ДПС (4.9%). С 2.2% подкрепа Воля е под 4%-та бариера. Със същата начална подкрепа от 2.2% стартира новосъздаденото обединение Демократична България. Делът на нежелаещите да гласуват нараства до 34.6%, а 6.1% търсят друга политическа сила. Високият дял на хората, усещащи се непредставени от настоящите парламентарни партии, показва, че въпреки неуспешните опити от последните години, все още има потенциал за нови политически субекти.", "date": "2018.07.03", "title": "„Алфа рисърч“: ГЕРБ - 24.5%, БСП - 20.1%, Обединените патриоти - 5%, ДПС - 4,9%, ако изборите бяха днес"}
{"url": "http://www.focus-news.net/news/2018/07/03/2541232/gd-granichna-politsiya-intenziven-e-trafikat-na-gkpp-kapitan-andreevo-gkpp-kalotina-gkpp-kulata-i-gkpp-makaza.html", "text": "Интензивен е трафикът на ГКПП „Капитан Андреево“, ГКПП „Калотина“, ГКПП „Кулата“ и ГКПП „Маказа“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.00 часа. На ГКПП „Калотина“ трафикът е интензивен на вход за леки автомобили. На българо-гръцката граница на ГКПП „Кулата“ трафикът е интензивен за леки и товарни автомобили и в двете посоки. На ГКПП „Маказа“ трафикът също е интензивен. На българо-турската граница на ГКПП „Капитан Андреево“ трафикът е интензивен на изход за товарни автомобили. \r\nНа българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.07.03", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Калотина“, ГКПП „Кулата“ и ГКПП „Маказа“"}
{"url": "http://www.focus-news.net/news/2018/07/03/2541234/varna-nad-26-000-kontrabandni-shapki-sa-zadarzhani-ot-mitnichari.html", "text": "През 2018 година митническите служители във Варна са задържали 26 500 контрабандни спортни шапки с козирки. Това съобщават от пресслужбата на  Агенция „Митници“ . Моделът шапки с козирка са сред най-често задържаните спортни стоки, които се откриват от митничарите. Намерените над 26 000 шапки тази година са открити само в две пратки. Стоките са намерени при проверка на два контейнера, пристигнали на пристанище Варна Запад, допълват от Агенцията. 474 857 спортни стоки са задържали митническите служители по всички граници през последната година и половина. Над 330 000 от тях са задържани през 2017 г, а над 140 000 през 2018 г. Близо 84% от тях са установените фалшиви стоки, а останалото количество е задържано при опит за контрабанда. Голяма част от задържаните стоки са текстилни изделия и са били предназначени както за българския, така и за европейския пазар.", "date": "2018.07.03", "title": "Варна: Над 26 000 контрабандни шапки са задържани от митничари"}
{"url": "http://www.focus-news.net/news/2018/07/03/2541233/sport-yoahim-lyov-ostava-na-posta-selektsioner-na-germaniya.html", "text": "Йоахим Льов ще остане на поста селекционер на националния отбор по футбол на Германия, въпреки горчивото отпадане на световния шампион в груповата фаза на Мондиал 2018 след загуба с 0:2 от Южна Корея, съобщава вестник  Bild . \r\nОще в средата на месец май Льов увери президиума на Германския футболен съюз, че ще продължи работата си като селекционер на Маншафта, независимо от резултатите от турнира. По данни на изданието подкрепата на президента на ГФС Райнхард Гриндел е изиграла положителна роля за решението на Льов.", "date": "2018.07.03", "title": "Спорт: Йоахим Льов остава на поста селекционер на Германия"}
{"url": "http://www.focus-news.net/news/2018/07/03/2541235/penka-ignatova-obshtina-veliko-tarnovo-sazdadena-e-neobhodimata-organizatsiya-za-provezhdane-na-ucheben-protses-s-detsata-ot-detskite-gradini-v-koito-tekat-remonti.html", "text": "Създадена е необходимата организация за провеждане на учебен процес с децата от детските градини, в които текат ремонтни дейности. Това съобщи за  Радио „Фокус“ – Велико Търново  Пенка Игнатова, директор Дирекция „Образование, младежки дейности и спорт“ в Община Велико Търново. Тя посочи, че децата ще бъдат временно преместени в други детски заведения в града. Възпитаниците на ДГ „Пролет“ ще провеждат занятия в ДГ “Св. Св. Кирил и Методий”, а децата от ДГ „Ален Мак“ са настанени в ДГ „Райна Княгиня“ в кв. „Колю Фичето“. Те ще са там през месец юли, а през месец август ще бъдат преместени в ДГ „Иванка Ботева“. „Двете детски градини „Райна Княгиня и „Иванка Ботева“ работят по график през летните месеци, но само предложиха да приемат децата, които са от детските заведения, които се ремонтират“, посочи Пенка Игнатова. Тя допълни, че децата вече са се адаптирали, макар и да работят в слети групи едва от вчера. „Вчера сутринта бях в едната детска градина. Имаше записани 80 деца. До 9.00 часа бяха постъпили 47 деца. Създадена е много добра организация. Родителите могат да бъдат спокойни по отношение обгрижването на техните деца. Децата много бързо се адаптират в слети групи. Директорките на двете детски градини бяха организирали да има педагогически и непедагогически персонал и от двете детски градини, за да се адаптират по-бързо децата“, допълни Пенка Игнатова. \r\nНадежда КРЪСТЕВА", "date": "2018.07.03", "title": "Пенка Игнатова, Община Велико Търново: Създадена е необходимата организация за провеждане на учебен процес с децата от детските градини, в които текат ремонти"}
{"url": "http://www.focus-news.net/news/2018/07/03/2541236/alfa-risarch-prezidentat-rumen-radev-prodalzhava-da-e-politikat-s-nay-visok-reyting-v-darzhavata-s-54-podkrepa.html", "text": "Президентът Румен Радев продължава да е политикът с най-висок рейтинг в държавата с 54%, но в сравнение с март губи 5 процентни пункта. Отливът на подкрепа не се отразява на негативните мнения, които се запазват около 10 на сто, но се увеличава делът на колебаещите се в преценката за неговата дейност. Това показват данните от изследването на „Алфа рисърч“ в периода 17 – 25 юни 2018г. Проведени са 1017 преки стандартизирани интервюта в домовете на респондентите. \r\nСред партийните лидери Б.Борисов запазва най-високо доверие (37.2%, ръст  от 1.6%), следван от Красимир Каракачанов (25.2%) и Корнелия Нинова (23.3%). Както най-рейтинговият министър на Обединени патриоти, обаче, така и лидерът на БСП, губят популярност в сравнение с месец март. Традиционно ниският рейтинг на В.Сидеров спада с още 2%. Единственият от националистите, който бележи ръст – и като министър, и като партиен лидер – е Валери Симеонов (16.4% - ръст от 5 на сто).  Сумарно взето обаче разногласията вътре между националистите, както и с големия коалиционен партньор, водят до отстъпление в електоралните им позиции. \r\nПравителството запазва привържениците си практически без промяна (20% одобрение). Успешният край на Европредседателството намалява критиците му с 2 на сто, но общественият отзвук след бягствата на затворници и убийството на един от тях, катастрофата с военния хеликоптер и протестите на майки на деца с увреждания, му костват и 1% спад на привърженици. Подкрепата за кабинета се разколебава и от липсата на сериозни промени и резултати в базови за социалната инфраструктура сектори като здравеопазване, образование, правосъдие, сигурност. Конюнктурните решения неутрализират моментните напрежения, но оценките за работата именно в тези направления изпъкват с високата си критичност. \r\nТомислав Дончев, Лиляна Павлова и Екатерина Захариева са тримата министри с най-висок рейтинг. През юни външният министър измества от тройката военния, който заради ръста на негативните мнения след трагичния инцидент край Пловдив, минава на пета позиция. Подкрепата от майките на деца с увреждания за Бисер Петков води до леко подобряване на неговите позиции. Другата значителна промяна през юни е с негативен знак. Сериозен спад е налице при вътрешния министър Валентин Радев, въпреки че проучването е провеждано на терен преди вота на недоверие. \r\nНяма промяна в отношението към основните държавни институции. Имайки предвид дългогодишния устойчиво нисък рейтинг на Народното събрание, си струва да се отбележи първият слаб ръст в одобрението му от  началото на мандата, както и повишеното одобрение за Председателя на парламента Цвета Караянчева (което достига 24%).  Главен прокурор, съд и полиция остават с критично ниски нива на доверие. \r\nПериодът март-юни беше наситен с интензивни политически събития, фокусирали медийното и обществено внимание както със значимостта си, така и с конфликтния си потенциал. Влиянието им намира отражение в динамиката на подкрепата за политическите партии и лидери, но и в оценките на общественото мнение за всяко едно от тях: \r\nЕвропейската перспектива за Западните Балкани и срещата на върха в София са сред най-високо оценяваните събития през последните месеци (55%). Мнозинството от българите (54%) са убедени, че регионът ни ще бъде по-стабилен и сигурен, ако ЕС има решаващо влияние в него. Като резултат, второ поредно тримесечие одобрението за ЕС не слиза под едни от най-високите регистрирани стойности (60%) \r\nАко на Западния фронт Борисов печели успехи, то на Източния своеобразното символно състезание между премиер и президент, поне за момента, е в полза на последния. Въпреки че нито един от двамата висши държавници не успя да посочи конкретни резултати от посещението си в Русия, 43% от българите са убедени, че Румен Радев е бил успешен и е постигнал позитивни резултати, докато за Борисов така смятат едва 26%.", "date": "2018.07.03", "title": "„Алфа рисърч“: Президентът Румен Радев продължава да е политикът с най-висок рейтинг в държавата с 54% подкрепа"}
{"url": "http://www.focus-news.net/news/2018/07/03/2541237/dobrich-v-kavarna-se-provede-6-ata-natsionalna-kupa-po-politseyska-lichna-zashtita-i-karate-za-sluzhiteli-na-mvr.html", "text": "Днес в спортна зала „Олимпиада“ се проведе 6-ата Национална купа по Полицейска лична защита и карате за служители на МВР. Това съобщиха от пресцентъра на  Община Каварна . Над 70 полицейски служители взеха участие в дисциплините „ката“ и „кумите“ при карате и полицейска лична защита. Мероприятието се организира от Спортна асоциация на МВР и с любезното домакинство на Община Каварна.  \r\nОфициални гости на откриването бяха зам.-кмета на Общината Йордан Йорданов, главен инспектор Галин Петков от ГПУ - Каварна и старши инспектор Стефан Рашков в РУ на МВР - Каварна.  \r\nТреньорът на КБС “Каварна“ Ариф Арифов, който е полицейски служител в РУ на МВР - Каварна, получи приз за признателност за развитие на карате спорта в МВР.", "date": "2018.07.03", "title": "Добрич: В Каварна се проведе 6-ата Национална купа по Полицейска лична защита и карате за служители на МВР"}
{"url": "http://www.focus-news.net/news/2018/07/03/2541238/veliko-tarnovo-41-litsa-sa-osadeni-za-krazhbi-ot-nachaloto-na-godinata-kato-16-sa-v-usloviyata-na-opasen-retsidiv.html", "text": "По обвинение на Районна прокуратура – Велико Търново 41 лица са наказани за извършени кражби от началото на годината до сега. Това съобщиха от пресцентъра на  Апелативна прокуратура - Велико Търново . Срещу лицата, осъдени за извършени престъпления против собствеността, прокуратурата е внесла в съда 22 споразумения и 19 обвинителни акта. При 16 от случаите деянията са извършени в условията на опасен рецидив. Наложени са им наказания в рамките на предвидени в закона. \r\nРайонна прокуратура – Велико Търново предаде на съд поредните двама извършители на кражби.  \r\nИ. М. е предаден на съд за кражба на пари от седем кафе-автомата. Повдигнато му е обвинение за това, че в периода от 26 декември 2017 г. до 16 януари 2018 г. в град Велико Търново и в град Горна Оряховица, при условията на продължавано престъпление и опасен рецидив, чрез повреждане на прегради, здраво направени за защита на имот – врати на кафе-автомати, и използване на техническо средство за взломяване на преградите, отнел от владението и без негово съгласие на собственика, с намерение противозаконно да присвои чужди движими вещи - метални касети, монетни механизми и монети - на обща стойност 2 000 лв. и с повреждането на кафе-автоматите причинил вреди на собственика в общ размер на 380 лв.  \r\nМ. М. също е предадена на съд за кражби. Обвинена е за това, че в периода от 28 юли 2017 г. до 11 август 2017 г. в гр. Велико Търново, при условията на продължавано престъпление, отнела от владението на различни лица, без тяхното съгласие с намерение противозаконно да присвои чужди движими вещи на обща стойност 367.77 лева, (на 28 юли 2017 г., от магазин „ЦБА – Картала“ –натурален сок, сладолед и банани на обща стойност 3,77 лв., и на 11 август 2017 г. откраднала мобилен апарат „Самсунг А5“ на стойност 364 лева).", "date": "2018.07.03", "title": "Велико Търново: 41 лица са осъдени за кражби от началото на годината, като 16 са в условията на опасен рецидив"}
{"url": "http://www.focus-news.net/news/2018/07/03/2541229/kathimerini-kabinetat-na-gratskiya-premier-ne-izklyuchva-uvelicheno-mnozinstvo-pri-glasuvaneto-na-dogovora-za-imeto.html", "text": "В изявление кабинетът на министър-председателя на Гърция Алексис Ципрас даде индикации, че правителството в Атина ще се стреми към постигането на широк консенсус в парламента по въпроса за договора за името. Съответното изявление бе разпространено, след като по-рано лидерът на младшия коалиционен партньор „Независими гърция“ Панос Каменос настоя за утвърждаването на сделката с Македония да бъде изискано мнозинство от 180 гласа „за“ в 300-местния парламент, съобщава електронното издание на гръцкия вестник  Kathimerini . \r\n„Желанието на правителството е споразумението за разрешаване на проблема, който от години обременява външната политика, да получи възможно най-широко мнозинство в парламента\", се казва в изявлението. \r\nВ документа не се коментират изрично настояванията на Каменос, че сделката за името на Македония е „лоша“ и може да бъде одобрена единствено чрез референдум или нови избори в страната. В рамките на пресконференция в Министерството на отбраната, начело на което е Каменос, лидерът на „Независими гърци“ бе категоричен, че „няма да позволим сделката да се придвижи напред без одобрението на гръцкия народ\". \r\n„Не може да бъдат задействани процедури с НАТО, преди референдумът в Македония (в източника – БЮРМ) не бъде завършен и сделката не бъде одобрена в гръцкия парламент\", припомни Каменос позицията на партията си.  \r\n„Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос. Тереза Герова", "date": "2018.07.03", "title": "Kathimerini: Кабинетът на гръцкия премиер не изключва увеличено мнозинство при гласуването на договора за името"}
{"url": "http://www.focus-news.net/news/2018/07/03/2541239/pazardzhik-pochistva-se-koritoto-na-reka-topolnitsa-v-ramkite-na-kalugerovo-i-lesichovo.html", "text": "Почиства се коритото на река Тополница в рамките на Калугерово и Лесичово, отделно две дерета във връзка със завишеното ниво на водите. Това съобщи за  Радио „Фокус“ - Пазарджик  Серьожа Лазаров, кмет на Лесичово. Той добави, че след проливните дъждове е нормално нивото на река Тополница, както и това на водата, която се оттича по деретата. „Друга основна задача през летните месеци е застрояването на асфалтовата настилка по основните пътища, където има по-голяма нужда от това“, каза Лазаров. \r\nРадослава МУРДЖЕВА", "date": "2018.07.03", "title": "Пазарджик: Почиства се коритото на река Тополница в рамките на Калугерово и Лесичово"}
{"url": "http://www.focus-news.net/news/2018/07/03/2541215/premierat-boyko-borisov-uspehat-na-edno-predsedatelstvo-e-uspeh-na-vsichki-nas.html", "text": "Успехът на едно председателство е успех на  всички нас и обратното, когато има грешки и проблеми се отразява на всички. Това каза премиерът Бойко Борисов, който представи резултатите от Българското председателство на Съвета на ЕС пред членовете на Европейския парламент, предаде репортер на  Агенция „Фокус“ . „Никога не съм твърдял, че сме идеални. Никога не съм казвал, че сме безгрешни, а надали иам такъв в Европка ,който да го каже“, заяви Борисов. „Стараем се много да опазваме околната среда. Направихме антикорупционнен орган с нов закон, с огромни правомощия и възможности и наистина се надявам тази тема да отпадне от дневния ни ред. Що се касае до етническия модел - винаги съм твърдял, че България има уникален етнически модел и ролята на ДПС в това еотношение е била огромна. Демокрацията в Европа е измислила политическите партии, нищо по-добро демокрацията не е измислила. Волята на българския народ беше такава да ни подреди по начина, по който управляваме. Глас народен - глас Божи. \r\nСтараем се и трябва да ни стои като обеца на ухото, че етническият модел е най-доброто, което България е постигала в тази сфера и трябва да продължи. Политическите упреци и боричканията са нормални в политиката, но правата линия трябва да продължи. В това отношение винаги съм нащрек. \r\nБорисов отбеляза, че дейстително са положени сериозни усилия по темата за Брекзит. „Опитахме се максимално да разрешим един нормален развод. Великобритания не е каква да е държава в Европа и се надявам на здравия разум да постигнем такъв Брекзит, който да защитава правата ин Великобритания на държавите от ЕС. \r\nБългарският премиер пожела успешно председателство на Австрия и заяви, че винаги е насреща при нужда.", "date": "2018.07.03", "title": "Премиерът Бойко Борисов: Успехът на едно председателство е успех на всички нас"}
{"url": "http://www.focus-news.net/news/2018/07/03/2541217/premierat-boyko-borisov-poluchihme-dobra-otsenka-za-balgarskoto-predsedatelstvo-na-saveta-na-es.html", "text": "Получихме по-добра оценка от тази, която сме очаквали, но това е така, защото бяха постигнати много неща. Това каза министър-председателят Бойко Борисов пред журналисти в Страсбург след като представи резултатите от работата на Българското председателство на Съвета на ЕС пред европейските депутати, съобщиха от  правителствената информационна служба . Той благодари за доброто сътрудничество с Европейския парламент, Европейската комисия и Европейския съвет през изминалите шест месеца. „Няма смисъл да се цитира моето име, тук се говори за България и всички българи трябва да сме горди“, подчерта Борисов и допълни, че страната ни е показала добра техническа и организационна подготвеност по време на председателството. \r\nВ отговор на журналистически въпрос за изказването на президента Румен Радев, че България получава „стандартните за всяко европейско председателство комплименти“, премиерът Борисов посочи, че страната ни положи огромни усилия за перспективата на страните от Западните Балкани - от подписването на Договора за приятелство, сътрудничество и добросъседство с Република Македония, през консенсуса, който намериха Атина и Скопие за името на държавата до последното заседание на Съвета на ЕС, което утвърди хоризонта за започване на предприсъединителни преговори с Република Македония и Албания. „Всички политически партии в ЕП дадоха положителни оценки на председателството“, каза министър-председателят.", "date": "2018.07.03", "title": "Премиерът Бойко Борисов: Получихме добра оценка за Българското председателство на Съвета на ЕС"}
{"url": "http://www.focus-news.net/news/2018/07/03/2541246/sport-yuventus-predlaga-120-miliona-evro-za-ronaldo.html", "text": "Шампионът на Италия Ювентус се опитва да привлече звездата на Реал Мадрид – Кристиано Роналдо. Преговорите за трансфера му вече са в ход, съобщи испанският спортен вестник „Марка“.  \r\nСъгласно разпространената информация, Ювентус предлага на 33-годишния португалец договор за четири години с възнаграждение от 120 милиона евро.  \r\nОт редакцията припомнят, че вече няколко пъти Роналдо даде индикации, че обмисля да напусне Реал Мадрид.", "date": "2018.07.03", "title": "Спорт: Ювентус предлага 120 милиона евро за Роналдо"}
{"url": "http://www.focus-news.net/news/2018/07/03/2541247/zapochva-traditsionnata-inspektsionna-kampaniya-na-glavnata-inspektsiya-po-truda-v-morskite-kurorti.html", "text": "От началото на юли е засилен контролът на Инспекцията по труда в морските курорти, включително чрез командироване на инспектори от други области на страната. Това съобщиха от пресцентъра на  ИА „Главна инспекция по труда“  . Ежегодно по време на активния туристически сезон през месеците юли и август Агенцията насочва допълнителен ресурс за проверки на обектите на контрол със сезонен характер. Те са идентифицирани като рискови, тъй като често при сезонната заетост се нарушават разпоредбите, регламентиращи законосъобразното наемане на работници и служители, по работното време и заплащането. При контрола в курортните комплекси се акцентира върху превенцията на недекларирания труд – работа без трудов договор, наемане на договор за непълен работен ден при работа по 8 и повече часа, наемането на непълнолетни лица и на чужденци, заплащане на част от възнагражденията на ръка след устно договаряне. \r\nНаетите за сезонна работа не трябва да се съгласяват да работят без сключен трудов договор, тъй като при евентуално нарушаване на правата им те могат да претендират пред ИА ГИТ само за условията на труд и възнаграждение, договорени писмено. Работодателят няма право да допуска работници и служители до работните им места без да им е връчил подписан от двете страни екземпляр на трудовия договор, копие от уведомлението за регистрацията му в НАП и длъжностна характеристика. При желание да провери уменията им, той може да сключи трудов договор със срок на изпитване. Наетото лице може да бъде освободено по всяко време без предизвестие. Ако изрично не е уговорено в чия полза е срокът на изпитване, то той важи и за двете страни и работниците също могат да напуснат без предизвестие. \r\nТрайна практика след приключване на туристическия сезон е в ИА ГИТ да се подават сигнали от лица, работили без трудов договор, на които не е заплатена най-често последната заплата. Други чести сигнали са с искане работодателят да бъде задължен да изплати сумата, договорена устно. В тези случаи контролните органи на Агенцията не могат да се намесят, тъй като лицата трябва да бъдат установени на работното място, за да бъде обявено съществуването на трудово правоотношение. По отношение на заплащането инспекторите по труда могат да дават задължителни за изпълнение предписания за заплащане на сумата, договорена писмено.  \r\nНаемането на непълнолетни лица става само след разрешение от Инспекцията по труда, което важи за конкретното работно място, за което е поискано, и за работодателя, с който е сключен договорът.  Заявлението може да бъде подадено и по електронен път. Срокът за произнасяне при представяне на пълен комплект документи е 7 работни дни. Документите, които се изискват, са идентични с тези, които трябва да бъдат подготвени за всяко работно място, независимо дали на него е назначено непълнолетно лице или пълнолетно. Разликата е, че при наемане на непълнолетно лице те се представят предварително в Дирекция „Инспекция по труда“ по местонахождение на работното място, а при наемане на пълнолетен работник – при проверка. Процедурата за наемането на лица, ненавършили 18 г., е описана подробно на сайта на ИА ГИТ. \r\nПри наемане на лица от трети държави работодателите следва да знаят, че наетите трябва да имат право на достъп до пазара на труда у нас. Редът за наемане на чужденци от трети страни е регламентиран в Закона за трудовата миграция и трудовата мобилност, както и в Правилника за прилагането му. Компетентният орган за осигуряването на достъп до пазара на труда е Агенцията по заетостта. Работодателите са длъжни да уведомят Главна инспекция по труда в седемдневен срок от действителното започване на работа на чужденеца. Целта е да бъде следено полагането на труд от тези лица, условията, при които работят, и да се проследи напускането им след изтичане на срока на разрешението. За уведомяването е разработена специална бланка, която е публикувана на сайта на ИА ГИТ - www.gli.government.bg, в „Административно обслужване“, „Формуляри“ и се подават в съответната дирекция “Инспекция по труда“ по месторабота на чужденеца.", "date": "2018.07.03", "title": "Започва традиционната инспекционна кампания на Главната инспекция по труда в морските курорти"}
{"url": "http://www.focus-news.net/news/2018/07/03/2541242/dots-d-r-ivan-marchevski-sa-d-a-tsenov-svishtov-regionalnata-politika-na-vissheto-obrazovanie-iziskva-kalibrirane-tryabva-da-govorim-za-visshe-obrazovanie-a-ne-za-stolichno-takova.html", "text": "Регионалната политика на висшето образование изисква калибриране  - трябва да говорим за висше образование, а не за столично такова. Това каза ректорът на Стопанска академия „Д. А. Ценов“ – Свищов доц. д-р Иван Марчевски на национална среща на тема „Проблеми и перспективи пред висшето образование у нас“ в Народното събрание, предаде репортер на   Агенция „Фокус“  Марчевски поясни, че е един от ректорите, които се радват на най-голямо неуважение в обществото. „Извинявам се, аз съм ректор от нестоличен университет. Последните няколко срещи присъствам на срещи, на които всичко се върти около това, че всичко става в столицата. Вярно, че най-добрите университети в България са в столицата, но повярвайте ни и на други места има не толкова лоши висши училища“, каза той. По думите му има добро висше образование и във вътрешността на страната. „Повярвайте ми, въпреки че ние тук дискутираме проблеми на икономиката, това е регионален и демографски проблем. Млад човек, напуснал своето родно място, няма да се върне повече“, посочи ректорът на академията. По думите му страната ни постепенно става като добре развита централноафриканска държава. „С една голяма метрополия, със сателити край него и останалото – землянки. Не е добре за страната. Освен това ние говорим за българско висше образование, а не за столично висше образование“, каза ректорът. „Извинявам се, че съм ректор на икономическо училище с 83-годишна история, което обучава само по икономика. Да се говори на едро, че няма нужда от икономисти не е много коректно. Миналата година октомври месец направихме една среща с  всички представители на контролни институции в България и те казаха, че през следващите две години системата ще бъде напусната от 2000 човека. И ще ги заменим с какво? С инженери? С кого?“, попита доц. Марчевски.  \r\nДеница КИТАНОВА", "date": "2018.07.03", "title": "Доц. д-р Иван Марчевски, СА \"Д. А. Ценов\" - Свищов: Регионалната политика на висшето образование изисква калибриране  - трябва да говорим за висше образование, а не за столично такова"}
{"url": "http://www.focus-news.net/news/2018/07/03/2541245/veliko-tarnovo-organizirat-bezplatna-profilaktika-na-diabeta.html", "text": "Обществена кампания, насочена към профилактика на диабета, ще бъде организирана във Велико Търново. Инициативата ще се състои в парк „Марно поле“ в петъчния следобед /6 юли/ от 15.30 до 18.30 ч. Това съобщиха от пресцентъра на  Общината . \r\nВсеки ще може да изследва безплатно стойностите на кръвната си захар, като измерванията ще бъдат извършвани от медицински лица. На преференциални цени ще бъдат предлагани нови глюкомери с подарък – малък комплект тест-ленти. Лекари ще консултират хората за последните тенденции при лечението и профилактиката на диабета, контрола на кръвната захар, хранителните режими. \r\nИнициатори на кампанията, получила подкрепата на Община Велико Търново и на кмета Даниел Панов, са пациентска организация „Диабет, предиабет и метаболитен синдром“, „Викинг медикъл България“, Младежка банка – Велико Търново и доброволчески клуб „Заедно успяваме“ към Стопански факултет на ВТУ „Св. св. Кирил и Методий“.", "date": "2018.07.03", "title": "Велико Търново: Организират безплатна профилактика на диабета"}
{"url": "http://www.focus-news.net/news/2018/07/03/2541244/dima-ukalska-obshtina-kyustendil-yuli-e-mesets-na-festivalite-v-grada.html", "text": "Юли е месецът на фестивалите в Кюстендил. Това каза пред  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. По думите й месецът е започнал с дванадесетото издание на Международния фолклорен конкурс „Пауталия”, който е завърши преди броени дни и е раздал своите отличия. „Тази надпревара с хиляди участници от цялата страна и съседните държави, след Празника на черешата, отново насити града ни с настроение и много гости”, посочи Дима Укалска.  \r\nПо думите й в края на месеца, от 26 до 28 юли, ще се проведе Международният фолклорен фестивал „Сребърна пафта”. „Това е една четиринадесет годишна традиция, организирана от читалище „Пауталия” – Кюстендил, с финансовата подкрепа на Община Кюстендил. Тогава ще се състои дефиле и концертна програма на Арката на площад „Велбъжд”. В три поредни дни, от 17.30 часа, от 26 до 28 юли. Този месец имаме и още едно фолклорно събитие, организирано от читалище „Пауталия”, заяви Дима Укалска.  \r\nНа 11 юли ще се проведе благотворителен концерт – спектакъл с участието на танцов ансамбъл „Пауталия”, танцов ансамбъл „Чинари”, мъжка фолклорна група „Огражденска четворка”, както и народните изпълнители Румяна Попова, Слава Соколова, Веселина Сиракова и Георги Илиевски. Това е благотворителна инициатива за събиране на средства за Даниела Ивайлова, нуждаеща се от спешна операция на стойност 100 000 евро. „Надяваме се, че много хора ще откликнат на този призив и да помогнем”, каза Укалска. \r\nВенцеслав ИЛЧЕВ", "date": "2018.07.03", "title": "Дима Укалска, Община Кюстендил: Юли е месец на фестивалите в града"}
{"url": "http://www.focus-news.net/news/2018/07/03/2541240/ministar-krasimir-valchev-promenite-v-zakona-za-vissheto-obrazovanie-shte-vklyuchvat-izmeneniya-svarzani-s-akreditatsiyata-i-upralenieto-na-visshite-uchilishta.html", "text": "Промените в Закона за висшето образование ще включват изменения, свързани с акредитацията и упралението на висшите училища. Това каза пред журналисти министърът на образованието Красимир Вълчев във връзка с предложенията му за изменения в Закона за висшето образование, предаде репортер на  Агенция \"Фокус\" . По думите му идеята е акредитацията да бъде по-ефективна да отнема по-малко време, но в същото време да дава по-голяма отлика. Министър Вълчев уточни, че към момента акредитационната оценка все по-малко казва колко едно училище е по-добро от друго. „Със сигурност ще включа промени в частта управление на висшите училища. Вероятно ще приемем и предложението за договори за управление на ректорите, но все още предстоят дискусии. В началото сме и в най-добрия случай по средата на тези дискусии, а тези договори имат за цел да ги направят по-отговорни към развитието на висшето училища. Със сигурност ще говорим извън закона за общи стратегии, тъй като развитието на висшето образование е развитие на отделните висши училища“, допълни министърът. По думите му със сигурност ще се говори за включване в европейски университетски мрежи. Според него българските висши училища ще бъдат разпознаваеми на международния и все по-глобализиращ се образователен пазар, ако успеят да се свържат по подходящ начин. „Със сигурност ще говорим за интензифициране на системата на научните изследвания, тъй като българските висши училища ще бъдат такива, ако имат научни изследвания. В противен случай ще бъдат просто училища или гимназии“, коментира Вълчев. Във връзка с обявените от председателя на Комисията по образование Милена Дамянова предложения за активно участие на работодателите в учебния процес, министърът коментира, че това е инициатива на народните представители. По отношение на финансирането на университетите министър Вълчев заяви, че системата на висшето образование има четири ключови подсистеми. „Това са управлението на висшите училаща, акредитацията, финансирането и развитието на академичния състав. За последните две можем да кажем, че бяха направени промени. Неотдавна бяха приети промените в Закона за развитие на академичния състав, които търсят по-добрия баланс между единни критерии и децентрализация на присъждането на научни звания. По отношение на финансирането, такива промени бяха приети през 2016 г. В резултат на това ние започнахме политика за преструктуриране на приема и на финансирането. Днес, това което можем да кажем, че средствата, които се разпределят въз основа на комплексна оценка за качество и реализация са близо 40 %. Приемът в професионално направление „Администрация и управление“ беше намален с 60%, в „Икономика“ с 50 %, а в същото време беше стимулиран приемът в така наречените приоритетни професионални направления“, каза той и отбеляза, че това са педагогическите, инженерно-техническите, аграрните науки и природо-математическите науки. Министър Вълчев посочи, че там е най-остър недостигът на кадри. Той поясни, че преструктирането на финансирането се прави последователно. По думите му може би трябва да се направят още промени. \"Можем да очакваме в тези професионални направления, където имаме най-ниско търсене на висше образование в момента, най-висок бъдещ ръст на доходите\", каза Вълчев и заяви, че МОН се опитва да отговори на потребностите на пазара на труда, но и отделните сфери в него трябва да направят така, че да задържат специалистите.  \r\nДеница КИТАНОВА", "date": "2018.07.03", "title": "Министър Красимир Вълчев: Промените в Закона за висшето образование ще включват изменения, свързани с акредитацията и упралението на висшите училища"}
{"url": "http://www.focus-news.net/news/2018/07/03/2541243/v-ruo-sofiya-grad-shte-se-provede-brifing-vav-vrazka-s-parvoto-klasirane-na-sedmoklasnitsite.html", "text": "Днес в 14.30 часа в РУО – София-град на ул. „Антим I“ 17 ще се проведе брифинг във връзка с първото класиране на седмокласниците. Това съобщиха от пресцентъра на  МОН .", "date": "2018.07.03", "title": "В РУО – София-град ще се проведе брифинг във връзка с първото класиране на седмокласниците"}
{"url": "http://www.focus-news.net/news/2018/07/03/2541250/veliko-tarnovo-dvama-dushi-sa-zadarzhani-za-izvarshena-telefonna-izmama-za-nad-13-000-lv.html", "text": "Двама души са задържани за извършена телефонна измама за над 13 000 лв. Това съобщиха от пресцентъра на  МВР . Криминалисти на РУ - Горна Оряховица са задържали извършителите на измамата. Работата по случая започнала след сигнал, подаден от 72-годишна жена от село Джулюница. Пред разследващите тя обяснила, че на 28 юни тази година била въвлечена в познатата вече схема „оказване на съдействие на полицията при задържане на телефонни измамници“. Убедена, че помага на служителите на реда, тя предала на непознати 13 000 лв. и 500 паунда. В резултат на предприетите оперативно-издирвателни действия криминалистите установили и задържали двамата извършители – 43-годишни жители на Павликени, известни на полицията и вече осъждани. След доклад на материалите по случая в прокуратурата, те са привлечени като обвиняеми и с прокурорско постановление са задържани за 72 часа.", "date": "2018.07.03", "title": "Велико Търново: Двама души са задържани за извършена телефонна измама за над 13 000 лв."}
{"url": "http://www.focus-news.net/news/2018/07/03/2541249/kyustendil-mezhdunarodni-sabori-praznik-na-peperudite-i-muzeyna-rabotilnitsa-shte-se-provedat-prez-yuli-v-grada.html", "text": "Международни събори, Празник на пеперудите и музейна работилница ще се проведат през юли в Кюстендил. Това каза пред  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил.  \r\nНа 12 юли ще се проведе традиционният международен събор „Краище”. По традиция той се организира в местността „Голеш”. Той ще започне от 12.00 часа, а организатори са общините Кюстендил, Босилеград и Крива Паланка. „Това е събитие с многогодишна история и събира много хора от трите граници”, каза Дима Укалска.  \r\nОт 12 до 14 юли ще се проведе традиционната музейна работилница за деца. Тя ще бъде организирана в зала „Асклепий” на Регионален исторически музей – Кюстендил. Този път децата ще изработват въоръжение.  \r\nОт 13 до 15 юли в лесопарк „Хисарлъка” ще се проведе Международният мото събор „Нощни вълци”. Той се организира от Община Кюстендил и от клуб „Нощни вълци”.  \r\nОт 14 до 15 юли ще се проведе и Празник на пеперудите в село Полска Скакавица. Този празник се организира от Община Кюстендил, Основно училище „Христо Ботев”, както и от сдружение „Роден край”.  \r\n„На 18 юли ще отбележим 181 години от рождението на Васил Левски. Тогава, от 11.00 часа, ще бъдат поднесени венци и цветя на бюст-паметника на Апостола, ще бъде изнесено и слово по повод тази годишнина.  \r\nНа 26 юли, от 18.00 часа, Художествена галерия „Владимир Димитров – Майстора” ще организира изложба, посветена на новите постъпления в галерията”, каза Дима Укалска. \r\nВенцеслав ИЛЧЕВ", "date": "2018.07.03", "title": "Кюстендил: Международни събори, Празник на пеперудите и музейна работилница ще се проведат през юли в града"}
{"url": "http://www.focus-news.net/news/2018/07/03/2541252/ep-migratsiya-i-politika-za-ubezhishte-evrodeputatite-zadavat-vaprosi-na-tusk-i-yunker-otnosno-sporazumenieto-ot-sreshtata-na-varha-na-es.html", "text": "Евродепутатите ще оценят решенията от Срещата на върха по въпросите на миграцията и убежището с председателя на Европейския съвет Доналд Туск и председателя на Комисията Жан-Клод Юнкер във вторник в 17.00 ч. българско време, съобщават от  пресслужбата на ЕП . \r\nНа 28 и 29 юни Европейският съвет постигна съгласие за създаване на „контролирани центрове“ в границите на ЕС, където току-що пристигнали мигранти и търсещи убежище могат да останат, докато статутът им бъде изяснен.  \r\nЛидерите също така се споразумяха за спешната нужда от постигане на консенсус по отношение на реформата на Регламента от Дъблин. Парламентът чака от ноември 2017 г. държавите членки на ЕС да се споразумеят относно позицията си по това ключово досие за преразглеждане на Общата европейска система за убежище, за да могат да започнат междуинституционалните преговори.  \r\nДруги теми от Срещата на върха, които вероятно ще бъдат повдигнати в пленарната зала, са задълбочаването на Икономическия и паричен съюз, търговските конфликти със САЩ, следващият бюджет на ЕС, преговорите по Брекзит и сътрудничеството в областта на сигурността и отбраната на ЕС.", "date": "2018.07.03", "title": "ЕП: Миграция и политика за убежище: Евродепутатите задават въпроси на Туск и Юнкер относно споразумението от Срещата на върха на ЕС"}
{"url": "http://www.focus-news.net/news/2018/07/03/2541241/kiriakos-mitsotakis-lider-na-nova-demokratsiya-edinstvenoto-koeto-ostava-za-aleksis-tsipras-e-da-nasrochi-data-za-izbori.html", "text": "След като по-рано председателят на младшия коалиционен партньор в гръцкото правителство „Независими гърци“ (АНЕЛ) Панос Каменос даде индикации за задълбочаваща се криза в управлението, като заяви, че сделката за името на Македония е „лоша“ и може да бъде одобрена единствено чрез референдум или нови избори, последва и реакция от лидера на най-голямата опозиционна партия в страната – „Нова демокрация“,  съобщава електронното издание на гръцкия вестник  Kathimerini . \r\nВ публикация в социалната мрежа „Туитър“ Кириакос Мицотакис загатна, че времето на Алексис Ципрас като министър-председател на Гърция е изтекло. „Вчера (понеделник, 2 юли – бел.р.) казах, че Ципрас си отива като премиер. Патетичният апел на партньора му (Панос) Каменос, потвърджава категорично това. Единственото, което Ципрас трябва да направи сега, е да потвърди датата на изборите“, написа лидерът на консервативната партия в „Туитър“.  \r\nВ рамките на пресконференция в Министерството на отбраната, начело на което е Каменос, лидерът на „Независими гърци“ бе категоричен, че „няма да позволим сделката за името на Македония да се придвижи напред без одобрението на гръцкия народ\". \r\nКакто и по-рано, Каменос предложи при гласуването на договора за името в гръцкия парламент да се изисква по-голямо от обикновеното мнозинство. В противен случай „Независими гърци“ ще настояват за допитване до гражданите. „Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос. Тереза Герова", "date": "2018.07.03", "title": "Кириакос Мицотакис, лидер на „Нова демокрация“: Единственото, което остава за Алексис Ципрас, е да насрочи дата за избори"}
{"url": "http://www.focus-news.net/news/2018/07/03/2541253/sofiya-dvama-dushi-sa-zadarzhani-za-grabezh-na-46-godishen-mazh-pridruzhen-s-poboy.html", "text": "Двама души са задържани за грабеж на 46-годишен мъж, придружен с побой. Това съобщиха от пресцентъра на  МВР . За броени дни служители на Шесто РУ са разкрили извършители на грабежа. Действията по разследването стартирали на 23 юни, когато в полицията е съобщено, че на бул. „Пенчо Славейков“ 46-годишен мъж е нападнат от двама непознати, които му нанасят побой и му отнемат часовник, пари и златни накити. В резултат на оперативно-издирвателни действия, предприети в рамките на образуваното досъдебно производство, са установени и задържани извършителите на деянието - двама братя на 28 и 22 години от София. След доклад на събраните материали в Софийската районна прокуратура те са привлечени като обвиняеми за престъпление по чл. 198 от НК. Наложени са им мерки за неотклонение „парична гаранция“ в размер на 500 лева.", "date": "2018.07.03", "title": "София: Двама души са задържани за грабеж на 46-годишен мъж, придружен с побой"}
{"url": "http://www.focus-news.net/news/2018/07/03/2541254/gabrovo-dvama-mazhe-sa-zadarzhani-za-uvrezhdane-na-nad-80-nadgrobni-plochi-v-grobishteto-na-selo-gradnitsa.html", "text": "Двама мъже са задържани за увреждане на над 80 надгробни плочи в гробището на село Градница. Това съобщиха от пресцентъра на  МВР . Двамата вандали са установени и задържани в резултат на предприети незабавни полицейски действия. Вчера в РУ - Севлиево жител на селото съобщил за изпочупените над 80 надгробни плочи. По случаите веднага били образувани досъдебни производства, а в рамките на започналото разследване в ареста на полицията били задържани двамата извършители - на 22 и 25 години от същото село. Работата по документирането на случая продължава.", "date": "2018.07.03", "title": "Габрово: Двама мъже са задържани за увреждане на над 80 надгробни плочи в гробището на село Градница"}
{"url": "http://www.focus-news.net/news/2018/07/03/2541248/ministar-krasimir-valchev-vav-vse-po-golyama-stepen-shte-sme-v-predizvikatelstvoto-da-se-vpishem-v-edna-globalna-karta-na-vissheto-obrazovanie.html", "text": "Във все по-голяма степен ние ще сме в предизвикателството да се впишем  в една глобална карта на висшето образование. Това каза министърът на образованието Красимир Вълчев по време на национална среща на тема „Проблеми и перспективи пред висшето образование у нас“ в Народното събрание, предаде репортер на  Агенция „Фокус“  „Разговорът за образованието може би е един от най-важните ни обществени разговори и ние не можем да го проведем без активното участие на медиите. Ние сме изправени пред значителни предизвикателства. Светът ще става все по-динамичен. Тук и в международен план сме изправени пред няколко предизвикателства: намаляването на броя на кандидат-студентите, глобализацията, която ще прави така, че все по-малко висшето образование да бъде регионално - национално\", каза министърът на образованието. Като друго предизвикателство, министър Вълчев заяви, че хората, които ще постъпват на пазара на труда ще бъдат около две трети от тези, които ще напускат. „Ние ще бъдем пред политическата дилема не дали имаме нужда от икономисти или нямаме, а ще бъдем в недостиг на всички системи. Дилемата ще бъде къде ще бъде големият недостиг“, каза министърът. \r\nДеница КИТАНОВА", "date": "2018.07.03", "title": "Министър Красимир Вълчев: Във все по-голяма степен ще сме в предизвикателството да се впишем в една глобална карта на висшето образование"}
{"url": "http://www.focus-news.net/news/2018/07/03/2541251/ministar-krasimir-valchev-tryabva-da-varnem-sistemata-na-vissheto-obrazovanie-kam-1990-g.html", "text": "Трябва да върнем системата на висшето образование към 1990 г. Това каза министърът на образованието Красимир Вълчев по време на национална среща на тема „Проблеми и перспективи пред висшето образование у нас“ в Народното събрание, предаде репортер на   Агенция „Фокус“   По думите на министър Вълчев оценката показва, че висшите училища са силни в професионалните направления, по които са обучавали през 1990 г, защото е инвестирано в материална база. „Доминиращата политика през следващите години и десетилетия не трябва да бъде разширяване на профилите, а да се инвестира в силните професионални направления. Да, системата на висшето образование има и регионално измерение, но картата е създадена да бъде национална. Студентите са пълнолетни, те могат да живеят на друго място и да пътуват за разлика от малките ученици“, каза министърът. „Като говорим за стратегия на висшето образование, трябва да имаме предвид, че системата е съставена от автономни институции“, каза министър Вълчев. По думите му тези самостоятелни стратегии на развитие са довели до това, че в Северен централен район има четири висши училища, които обучават по професионално направление „Икономика“.   \r\nДеница КИТАНОВА", "date": "2018.07.03", "title": "Министър Красимир Вълчев: Трябва да върнем системата на висшето образование към 1990 г."}
{"url": "http://www.focus-news.net/news/2018/07/03/2541256/haskovo-10-000-kasa-tsigari-bez-banderol-sa-izzeti-pri-proverka-na-lek-avtomobil-v-topolovgrad.html", "text": "10 000 къса цигари без бандерол са иззети при проверка на лек автомобил в Тополовград. Това съобщиха от пресцентъра на  МВР . Вчера на ул. „Мусала“ в града полицаи от РУ - Тополовград спрели за проверка лек автомобил „Ланчия“, шофиран от 54-годишен местен жител. При последвалата инспекция в колата униформените открили 10 000 къса безакцизни цигари, поставени в запечатан кашон. На шофьора е съставен акт по Закона за акцизите и данъчните складове, образувано е бързо производство.", "date": "2018.07.03", "title": "Хасково: 10 000 къса цигари без бандерол са иззети при проверка на лек автомобил в Тополовград"}
{"url": "http://www.focus-news.net/news/2018/07/03/2541257/plovdiv-opovesteni-byaha-rezultatite-ot-parvoto-klasirane-za-priem-sled-sedmi-klas-v-gimnaziite-v-grada.html", "text": "Оповестени бяха резултатите от първото класиране за прием след седми клас в гимназиите в Пловдив. „4748 са общо подадените заявления. От тях 307 са от други региони. 4465 са класираните ученици“, това каза на пресконференция Иванка Киркова, директор на Регионално управление на образованието-Пловдив, предаде репортер на  Радио „Фокус“ – Пловдив . По думите й 2548 са приетите седмокласници по първо желание. Най-предпочитаните пловдивски гимназии са езиковите „Иван Вазов“ и „Пловдив“. 1370 са желаещите за паралелка чужди езици с английски език в ЕГ „Иван Вазов“, а 1369 са тези в ЕГ „Пловдив“.  \r\nБаловете на учениците не са се променили драстично от миналата година. Най-високият бал в Пловдив е 495. Той е на момиче, На второ място е МГ „Академик Кирил Попов“ с максимален бал 494 и на трето място е момче с бал от 490 в ЕГ “ Иван Вазов“ с немски език. Закрити са общо 14 паралелки в училища в Пловдив, Куклен, Лъки и Калофер. Това са професионални паралелки, за които не е имало нито един желаещ кандидат. Записването на приетите ученици от първо класиране ще става от 4 до 6 юли. \r\n„Тези деца, които не са класирани на първото автоматично участват на второ класиране“, каза Иванка Киркова. \r\nВесела КРЪСТЕВА", "date": "2018.07.03", "title": "Пловдив: Оповестени бяха резултатите от първото класиране за прием след седми клас в гимназиите в града"}
{"url": "http://www.focus-news.net/news/2018/07/03/2541260/prezidentat-rumen-radev-i-poslanikat-na-sasht-erik-rubin-obsadiha-perspektivite-za-zadalbochavane-na-satrudnichestvoto-mezhdu-balgariya-i-sasht.html", "text": "Перспективите за задълбочаване на двустранното сътрудничество между България и САЩ обсъдиха днес на „Дондуков“ 2 президентът Румен Радев и посланикът на САЩ в България Ерик Рубин. Това съобщиха от  прессекретариата на държавния глава . \r\nПартньорството в сферата на икономиката и привличането на повече инвестиции в България, укрепване на връзките между двете държави, както и въпроси на регионалната сигурност, бяха сред акцентите на срещата. Президентът Радев поздрави посланик Рубин по повод предстоящия национален празник на САЩ – Деня на независимостта и пожела стратегическото партньорство между България и САЩ да продължи да се развива в интерес на народите на двете държави.", "date": "2018.07.03", "title": "Президентът Румен Радев и посланикът на САЩ Ерик Рубин обсъдиха перспективите за задълбочаване на сътрудничеството между България и САЩ"}
{"url": "http://www.focus-news.net/news/2018/07/03/2541261/sliven-obshtinata-razkriva-protsedura-za-nominatsii-za-nagradata-za-literatura-i-izkustvo-dobri-chintulov-i-nagradata-d-r-ivan-seliminski-za-2018-g.html", "text": "Община Сливен разкрива процедура за номинации за наградата за литература и изкуство „Добри Чинтулов” и наградата „Д-р Иван Селимински” за 2018 г. Това съобщиха от  Общината . \r\nПредложенията и за двете награди се правят от неправителствени, граждански, културни организации, творчески обединения и инициативни комитети. Всяка организация има право само на едно предложение. \r\nНаградата „Добри Чинтулов” се присъжда за постигнати високи художествени резултати в областта на литературата и изкуството, на творци със значителен принос за духовното развитие на Сливен и българската култура. \r\nНаградата „Д-р Иван Селимински” се присъжда за принос и постижения в публицистиката, историческо-краеведческата дейност и опазването на културно-историческото наследство на Сливен и Сливенския край. \r\nНаградите са индивидуални и се връчват в навечерието на празника на Сливен – 26 октомври, Димитровден. Не могат да бъдат предлагани лица, на които вече са присъждани. \r\nПредложения се приемат в срок до 3 септември, включително, в деловодството на Община Сливен всеки делничен ден от 08.00 до 12.00 часа и от 13.00 до 17.00 часа. \r\nЗа допълнителна информация Дора Чанева – главен експерт в Дирекция „Образование, култура и връзки с обществеността”, на тел. 044/ 611 221,GSM 0879 599 053, e-mail: dorakumanova@abv.bg.", "date": "2018.07.03", "title": "Сливен: Общината разкрива процедура за номинации за наградата за литература и изкуство „Добри Чинтулов” и наградата „Д-р Иван Селимински” за 2018 г."}
{"url": "http://www.focus-news.net/news/2018/07/03/2541263/blagoevgrad-58-straka-kanabis-sa-otkriti-pri-proverka-na-chasten-imot-v-selo-belo-pole.html", "text": "58 стръка канабис са открити при проверка на частен имот в село Бело поле. Това съобщиха от пресцентъра на  МВР . Засаденият канабис са установили и благоевградски полицаи от Първо РУ. Вчера те извършили проверка на къща и прилежащо към нея дворно място в село Бело поле, откъдето иззели около 58 стръка зелени тревисти растения. При полевия тест те дали положителна реакция на канабис. За случая е уведомена Районна прокуратура – Благоевград, образувано е досъдебно производство.", "date": "2018.07.03", "title": "Благоевград: 58 стръка канабис са открити при проверка на частен имот в село Бело поле"}
{"url": "http://www.focus-news.net/news/2018/07/03/2541262/varna-23-godishen-motorist-e-postradal-pri-katastrofa-na-ul-yanko-mustakov.html", "text": "23-годишен моторист е пострадал при катастрофа на ул. „Янко Мустаков” в града. Това съобщиха от  ОДМВР - Варна . Около 10.40 часа днес на ул. „Янко Мустаков” е възникнало пътнотранспортно произшествие. 23-годишен мъж, управляващ мотоциклет „Кавазаки”, по време на движението си, губи контрол над превозното средство и се блъска в задната част на микробус „Форд”, който завива наляво. Изясняват се причините и обстоятелствата, довели до произшествието.  \r\nПри катастрофата е пострадал мъж с инициали А.П. (водач на мотоциклета), който е настанен в Реанимацията на МБАЛ „Св. Анна” за наблюдение и лечение с множество фрактури и рани по цялото тяло.", "date": "2018.07.03", "title": "Варна: 23-годишен моторист е пострадал при катастрофа на ул. „Янко Мустаков”"}
{"url": "http://www.focus-news.net/news/2018/07/03/2541259/plovdiv-razpitvat-se-svideteli-za-ubiystvoto-na-prof-stefan-neykov.html", "text": "Разпитват се свидетели за убийството на проф. Стефан Нейков. Това съобщиха от пресцентъра на  Окръжна прокуратура - Пловдив . Окръжна прокуратура - Пловдив ръководи разследването за убийството на 70-годишния мъж, открит в безпомощно състояние на 2 юли 2018 г. около 22.00 часа в град Пловдив в района на бул. „Христо Ботев“ до Военна болница. По случая са извършени огледи на местопроизшествие, назначени са експертизи, разпитват се установените свидетели.  \r\nРазследването по случая продължава, като предстои преценка на доказателства, събрани до момента, от гледна точка на това дали да бъдат повдигнати обвинения.", "date": "2018.07.03", "title": "Пловдив: Разпитват се свидетели за убийството на проф. Стефан Нейков"}
{"url": "http://www.focus-news.net/news/2018/07/03/2541255/telma-makedoniya-nikos-kotsiyas-otkaza-da-komentira-prizivite-na-panos-kamenos-uveri-che-za-dogovora-za-imeto-ima-mnozinstvo-v-parlamenta.html", "text": "За утвърждаването на договора за името на Македония има необходотото мнозинство в гръцкия парламент. Това увери първият дипломат на Атина Никос Коцияс в интервю за радио „Сто Кокино“, отказвайки да коментира призивите на лидера на „Независими гърци“ Панос Каменос, отбелязва скопският телевизионен канал  „Телма“ . \r\nПо-рано в рамките на пресконференция в Министерството на отбраната Каменос бе категоричен, че „няма да позволим сделката за името на Македония да се придвижи напред без одобрението на гръцкия народ\". Той предложи при гласуването на договора за името в гръцкия парламент да се изисква по-голямо от обикновеното мнозинство. В противен случай „Независими гърци“ ще настояват за допитване до гражданите. „Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос. \r\n„Нямам намерение да коментирам Каменос, не е моя отговорност. Сделката е много добра, не представлява отказ от националния суверенитет, за да изисква 180 гласа в парламента като предпоставка за гласуването му. Каменос знае тези неща и прави политически избор\", подчерта гръцкият външен министър. \r\nКоментирайки договора между Атина и Скопие, Коцияс заяви, че той е подписан не само с цел присъединяване на Македония към НАТО и Европейския съюз, но и заради ползите, които носи за Гърция.  Тереза Герова", "date": "2018.07.03", "title": "„Телма“ (Македония): Никос Коцияс отказа да коментира призивите на Панос Каменос, увери, че за договора за името има мнозинство в парламента"}
{"url": "http://www.focus-news.net/news/2018/07/03/2541264/rakovodstvoto-na-pp-abv-shte-dade-preskonferentsiya-na-4-yuli.html", "text": "Утре, 4 юли, ръководството на ПП АБВ ще даде пресконференция. Събитието ще се проведе от 12.30 часа в централата на партията в София на ул. “Врабча“ 23. Това съобщиха от пресцентъра на  партията . На пресконференцията ще бъдат обсъдени допълнителни мотиви към тези, с които АБВ до момента настоява за оставката на вътрешния министър Валентин Радев. Ще бъде направена и оценка на атмосферата в Европа след българското председателството на Съвета на Европа.", "date": "2018.07.03", "title": "Ръководството на ПП АБВ ще даде пресконференция на 4 юли"}
{"url": "http://www.focus-news.net/news/2018/07/03/2541266/vyara-tserovska-kmet-na-pernik-za-remontnite-deynosti-na-ulitsite-chinar-i-ela-ne-e-plateno-firmata-za-svoya-smetka-shte-vazstanovi-uvredenite-ot-dazhdovete-uchastatsi.html", "text": "За ремонтните дейности и изграждането на канализация на улиците „Чинар“ и „Ела“ в Перник не е платено за извършената работа“. Това отбеляза кметът Вяра Церовска по време на регулярната среща с кметовете на населени места, в която взе участие и зам.-кметът Владислав Караилиев, съобщиха от пресцентъра на  Общината .  \r\n„Във връзка с поройните дъждове беше свлечена голяма част от поставената скална маса на тези улици и беше увредена пътната настилка. В тази връзка фирмата за своя сметка наново ще възстанови тези участъци. Това е един проблем, който в момента стои да се решава“, коментира кметът и допълни, че поетите ангажименти по отношение на асфалтирането ще се довършат. \r\nПо време на срещата кметът на село Кладница Васил Мирчев поиска подкрепа от местната власт за съдействие пред Областно пътно управление да се окастрят дървета, които нарушават видимостта на моста между селата Рударци и Кладница. Кметският наместник Борислав Велинов пък сподели, че в района на село Чуйпетлово за първи път при проливните дъждове е излязла от коритото си река „Струма“ и е заляла няколко улици. Обилните валежи миналата седмица са активирали и свлачище в село Витановци, близо до местната черква.", "date": "2018.07.03", "title": "Вяра Церовска, кмет на Перник: За ремонтните дейности на улиците „Чинар“ и „Ела“ не е платено, фирмата за своя сметка ще възстанови увредените от дъждовете участъци"}
{"url": "http://www.focus-news.net/news/2018/07/03/2541267/minka-salagyorova-zamestnik-kmet-na-petrich-219-900-lv-ot-byudzheta-na-obshtinata-sa-predvideni-za-remont-na-detski-gradini-prez-letniya-sezon.html", "text": "219 900 лв. са предвидените средства от бюджета на Община Петрич за ремонт на детски градини през летния сезон. Това каза за  Радио „Фокус“-Пирин  Минка Салагьорова, заместник-кмет на Община Петрич. Тя уточни, че предстои да бъде завършен и вторият етап на климатизацията на детските градини. Салагьорова отбеляза, че съобразяват строителните дейности с директорите на детските градини, така че да не пречат на учебния процес и учебните заведения да не бъдат затваряни. Тя посочи, че със средствата от бюджета на Общината се извършват ремонти в ДГ „Слънце“, в централната сграда на ДГ „Здраве“, в детската градина в село Генерал Тодоров, както и в детските градини в селата Кърналово, Рупите, Михнево, Коларово и Яворница.  \r\nЗаместник-кметът на Община Петрич подчерта, че вече са започнали и ремонтните дейности във филиал „Калина Малина“ на ДГ „Звънче“ по проект „Обновяване на образователната инфраструктура и прилежащо дворно пространство в училища и детски градини в Община Петрич“ по ОП „Региони в растеж“. „За филиал „Калина Малина“ на ДГ „Звънче“ се предвижда преди всичко на централния вход на сградата да се монтира стълбищен робот, чрез който с помощта на придружител да се осигурява достъпна среда на хора с увреждания, а в двора на детското заведение ще осигурим 6 детски площадки, оборудвани за всяка група. Ще подменим изцяло ВиК-инсталацията и ще изградим съответно санитарен възел за деца с увреждания“, коментира Минка Салагьорова. Тя уточни, че и там ремонтните дейности няма да попречат на учебния процес. \r\nНатали СТЕФАНОВА", "date": "2018.07.03", "title": "Минка Салагьорова, заместник-кмет на Петрич: 219 900 лв. от бюджета на Общината са предвидени за ремонт на детски градини през летния сезон"}
{"url": "http://www.focus-news.net/news/2018/07/03/2541270/api-vremenno-dvizhenieto-pri-km-42-na-am-trakiya-v-posoka-burgasse-osashtestvyava-samo-v-aktivnata-lenta-poradi-katastrofa.html", "text": "Временно движението в посока Бургас при км 42 на АМ \"Тракия\" се осъществява само в активната лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост.", "date": "2018.07.03", "title": "АПИ: Временно движението при км 42 на АМ \"Тракия\" в посока Бургассе осъществява само в активната лента поради катастрофа"}
{"url": "http://www.focus-news.net/news/2018/07/03/2541271/smolyan-48-godishen-mazh-ot-selo-brashten-v-neizvestnost-ot-chetiri-dni-e-obyaven-za-mezhdunarodno-izdirvane.html", "text": "От четири дни се провежда издирване мъж от село Бръщен, община Доспат. Това каза за  Радио „Фокус“ – Смолян  ст. комисар Николай Димов – директор на Областна дирекция на МВР – Смолян. 48-годишният Ахмед Сюлейманов Кичуков е в неизвестност от 7.00 часа на 30 юни, когато излязъл за гъби и оттогава близките му не са го виждали. По думи на ст. комисар Димов ежедневно се провеждат издирвателни мероприятия, в които участват полицаи, граничари, пожарникари, горски служители и местни жители.  \r\n„Всеки ден се разширява периметърът и към настоящия момент няма конкретни данни за изчезналия мъж. Всички действия досега бяха свързани с местно издирване. От днес мъжът е обявен и за международно издирване. Причината за това е, че негов близък е споменал, че изчезналият е имал намерение да отиде в Гърция и е възможно да е минал през браздата“, поясни ст. комисар Димов. Той допълни, че масираните издирвателни действия продължават, като освен в района на селото днес Ахмед е търсен и в района на Сатовча и съседните села, въпреки че районът попада в Благоевградска област. Директорът на ОДМВР – Смолян изрази надежда мъжът да бъде открит скоро и в добро здраве. \r\nНели ГЕРГЬОВСКА", "date": "2018.07.03", "title": "Смолян. 48-годишен мъж от село Бръщен, в неизвестност от четири дни, е обявен за международно издирване"}
{"url": "http://www.focus-news.net/news/2018/07/03/2541258/ep-evrodeputatite-obsadiha-rezultatite-ot-balgarskoto-predsedatelstvo-na-saveta-na-es-s-ministar-predsedatelya-boyko-borisov.html", "text": "Министър-председателят на Република България Бойко Борисов представи резултатите от шестмесечното ротационно председателство на Съвета на ЕС пред евродепутатите и председателя на Европейската комисия Жан-Клод Юнкер, съобщават от  пресслужбата на ЕП. \r\nПредседателят на ЕП Антонио Таяни поздрави г-н Борисов за отличното сътрудничество по време на Българското председателство. Той поздрави българското ръководство за важната инициатива за Западните Балкани и напредъка по общата система на ЕС за даване на убежище и изрази надежда, че премиерът г-н Борисов ще продължи да подкрепя ЕП и в бъдеще.  \r\nВ речта си министър-председателят наблегна на постигнатите резултати в редица области – приобщаване на Западните Балкани, единен цифров пазар, сигурност и стабилност и бъдещето на Европа и младите хора.  \r\nПо отношение на Западните Балкани, приоритетен въпрос за българското председателство, министър-председателят Бойко Борисов заяви, че се гордее с успешната среща на върха в София на 17 май и подновения интерес към региона. Напомни и за подкрепата за диалога между Атина и Скопие и началото на преговорите с Република Македония и Албания за присъединяването им към ЕС. Акцент бе поставен и върху напредъка по стратегията за единен цифров пазар, постигнатото споразумение за общ подход по така наречения „Банков пакет“, приемането на Директивата за командироване на работници в рамките на социалната политика, както и подготовката за европейските избори през 2019 г.  \r\nГ-н Борисов отбеляза и постигнатия напредък в областта на отбраната и сигурността – постиженията по отношение на вътрешната сигурност и системата на ЕС за информация за пътуванията и разрешаването им (ЕТИАС). По този повод той обърна внимание върху въпросите, свързани с миграцията и подобряването на общата системата на ЕС за даване на убежище. Българският премиер заключи с обещанието, че България ще продължи да работи за членството във всички политики на ЕС, а именно Шенген и Еврозоната.  \r\nГ-н Борисов пожела успех на канцлера на Австрия Себастиан Курц с оглед на предстоящите предизвикателства, свързани с ротационното председателство на ЕС.  \r\nПредседателят на Европейската комисия Жан-Клод Юнкер поздрави българския министър-председател за успешното провеждане на Председателството. Той благодари на целия екип на премиера и по-специално на министъра за Българското председателство на Съвета на ЕС Лиляна Павлова. Г-н Юнкер приветства усилията на българското председателство за придвижването на общите инициативи и напредъка по темата за европейската перспектива на Западните Балкани, както и постигнатото по сложните досиета за валутния съюз, енергийния съюз, както и Директивата за командировани работници.  \r\nСлед дебата канцлерът на Австрия Себастиан Курц представи целите на австрийското ротационно председателство на Съвета на ЕС.", "date": "2018.07.03", "title": "ЕП: Евродепутатите обсъдиха резултатите от Българското председателство на Съвета на ЕС с министър-председателя Бойко Борисов"}
{"url": "http://www.focus-news.net/news/2018/07/03/2541272/al-jazeera-balkans-ek-iziska-ot-bosna-i-hertsegovina-nezabavna-promyana-na-npk-s-ogled-sigurnostta-na-es.html", "text": "Брюксел изиска от Сараево да въведе изменения в Наказателно-процесуалния кодекс, предава  Al Jazeera . \r\nДиректорът на отдел „Западни Балкани“ към дирекцията „Политика за съседство и преговори за разширяване“ на Европейската комисия Геновева Руис Калавера предупреди властите, че от въвеждането на изменения в законодателството зависят сигурността на Босна и Херцеговина и на Европейския съюз. \r\nРуис Калавера се намеси в новия кръг от преговори за реформата на съдебната система на Босна и Херцеговина, който включва представители на различни нива на управление в страната. \r\nИзменения на Наказателно-процесуалния кодекс са сред основните нерешени въпроси, които трябва да бъдат решени, ако Босна и Херцеговина иска да върви напред по пътя към членство в ЕС, заяви европейският политик пред репортери. ЕК очаква този проблем да бъде решен до срещата на върха на страните от Западните Балкани в Лондон на 9 и 10 юли, допълни Калавера.  \r\n„Би било обезсърчително, ако до Лондонската конференция не са приети промени в НПК\", подчерта Руис Калавера. Тереза Герова", "date": "2018.07.03", "title": "Al Jazeera (Balkans): ЕК изиска от Босна и Херцеговина незабавна промяна на НПК с оглед сигурността на ЕС"}
{"url": "http://www.focus-news.net/news/2018/07/03/2541273/aktsenti-v-predavaneto-chasat-na-karlovo-po-radio-fokus-plovdiv.html", "text": "Жителите на Карловска община настояват за възстановяването на курсовете на бързия влак „Чайка” през всички дни от седмица. Тези дни по този повод тръгва подписка. Ще разберем подробностите около тази тема в предаването „Часът на Карлово” на  Радио „Фокус”-Пловдив  днес.  \r\nЩе се опитаме още да разберем докога е срокът за изпращане на творбите за Националния конкурс „Свобода или смърт юнашка“, посветен на 170-та годишнина от рождението на гениалния поет, публицист и революционер Христо Ботев. \r\nКак премина и колко души посетиха Националния фолклорен фестивал „Столетово пее и танцува” ще ни разкаже Мирослав Колев.  \r\nНай-възрастният жител в Карловска община - баба Гена от село Каравелово, навърши 103 години, а рожденият и ден и тази година бе отбелязан подобаващо от цялото село. Повече за столетницата и нейния живот ще ни разкаже кметът на Каравелово Славка Червенкова. \r\nПредаването „Часът на Карлово” се излъчва всеки вторник, от 15.00 до 16.00 часа. Водещ е Цветана Тончева.", "date": "2018.07.03", "title": "Акценти в предаването „Часът на Карлово” по Радио „Фокус”-Пловдив"}
{"url": "http://www.focus-news.net/news/2018/07/03/2541268/vanya-kastreva-ruo-sofiya-dopusnata-e-tehnicheska-greshka-pri-formiraneto-na-bala-v-tehnologichesko-uchilishte-elektronni-sistemi-i-profesionalna-gimnaziya-po-elektronika-dzhon-atanasov.html", "text": "Допусната е техническа грешка при формирането на бала в Технологическо училище „Електронни системи“ и Професионалната гимназия по електроника „Джон Атанасов“, свързана с утрояването на математиката. Това каза на брифинг началникът на Регионалното управление на образованието - София-град Ваня Кастрева за резултатите от първото класиране след 7-ми клас в столицата, предаде репортер на  Агенция „Фокус“ . „Още в мига, в който беше пуснато класирането, по сигнал на родители, чиито деца са кандидатствали в Технологически училище „Електронни системи“ и Професионална гимназия „Джон Атанасов“, Комисията ни за информационно осигуряване и класиране започна да работи“, обясни тя. „Разликата е, че математиката е взета веднъж в балообразуването, а трябва да бъде три пъти. Не е утроена, затова разликата в бала е средно с около 150 точки“, посочи Ваня Кастрева. Тя уточни, че техническата грешка е засегнала и една паралелка на НПМГ, която в балообразуването си включва оценката от олимпиадата по физика. \r\nБиляна ИВАНОВА", "date": "2018.07.03", "title": "Ваня Кастрева, РУО-София: Допусната е техническа грешка при формирането на бала в Технологическо училище „Електронни системи“ и Професионална гимназия по електроника „Джон Атанасов“"}
{"url": "http://www.focus-news.net/news/2018/07/03/2541275/varna-okrazhnata-prokuratura-zadarzha-za-72-chasa-estonets-izdirvan-s-evropeyska-zapoved-za-arest-po-povod-izvarsheni-krazhbi.html", "text": "Окръжната прокуратура във Варна задържа за срок до 72 часа естонец, издирван с Европейска заповед за арест от Кралство Нидерландия. Това съобщиха от пресцентъра на  Апелативна прокуратура - Варна . Той е задържан на летище \"Варна\" на 1 юли тази година. За задържането на 30-годишния естонец Сандер О. е била издадена и европейска заповед за арест. С постановление на Окръжната прокуратура във Варна той е в ареста за срок до 72 часа до разглеждане на искане за определяне на мярка за неотклонение „Задържане под стража“ за срок до 40 дни. \r\nМъжът се издирва от властите в Кралството Нидерландия за две взломни кражби, като второто престъпление е останало във фазата на опита. Това престъпление се наказва и от българския Наказателен кодекс по член 195, ал. 1. \r\nУтре,  4 юли, Варненският окръжен съд ще разгледа искането на Окръжната прокуратура за вземане на постоянна мярка за неотклонение спрямо гражданина на Република Естония.", "date": "2018.07.03", "title": "Варна: Окръжната прокуратура задържа за 72 часа естонец, издирван с Европейска заповед за арест по повод извършени кражби"}
{"url": "http://www.focus-news.net/news/2018/07/03/2541278/darzhavniyat-glava-rumen-radev-gruziya-e-edin-ot-nay-vazhnite-partnyori-za-balgariya-v-regiona-na-kavkaz-i-cherno-more.html", "text": "България гледа на Грузия като на приятел и един от най-важните партньори в региона на Кавказ и Черно море. Страната ни подкрепя европейската и евроатлантическа перспектива на Грузия, а за периода 2017 – 2018 година посолството на България в Грузия е посолство за контакт с НАТО. Това заяви президентът Румен Радев по време на церемония в Гербовата зала на „Дондуков“2, където удостои посланика на Грузия Зураб Беридзе с орден „Мадарски конник“ – първа степен, съобщиха от  прессекретариата на държавния глава .  \r\nДържавното отличие се връчва за големите заслуги на дипломата за развитието на отношенията между България и Грузия. „Отношенията между двете страни се градят на основата на вековни връзки, историческа близост и приятелство между нашите народи. Бяха установени отношения на интензивен политически диалог и задълбочено двустранно сътрудничество с Грузия от нейното признаване“, заяви държавният глава.  \r\nВ словото си президентът изтъкна и приноса на посланик Беридзе за обновяване на нормативно-правната база между двете държави, за задълбочаване на отношенията в областта на търговията, икономиката, образованието, науката и културата, както и за интензивното развитие на връзките на Грузия с НАТО. „Точно в този период, и с личния принос на посланик Беридзе, бяха организирани срещи и диалог на най-високо равнище на ниво президент, министър-председател, председател на парламента, министър на външните работи“, добави Румен Радев.  \r\nПосланик Беридзе заяви от своя страна, че за него е голяма чест да получи висшето държавно отличие. „Работя във Вашата страна вече пета година и отношенията между нашите държави са приятелски и партньорски. Искам да благодаря на България за подкрепата. За нас е голям късмет, че България е член на НАТО и ЕС и ние имаме възможност да използваме българския опит за пълноценна интеграция в тези структури“, каза посланик Беридзе.  \r\nПрез тази година се навършват 100 години от обявяването на първата демократична грузинска република, а през 2017 г. година беше отбелязана 25-годишнината от установяването на дипломатическите отношения между България и Грузия. „За този период са подписани повече от 40 споразумения, които създават солидна база за развитие на двустранните отношения и са осъществени много визити на най-високо ниво – президент, министър-председател, председател на парламент“, каза още посланик Беридзе и изрази надежда, че българският президент скоро ще посети Грузия.", "date": "2018.07.03", "title": "Държавният глава Румен Радев: Грузия е един от най-важните партньори за България в региона на Кавказ и Черно море"}
{"url": "http://www.focus-news.net/news/2018/07/03/2541277/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-na-sayuza-na-mezhdunarodnite-prevozvachi.html", "text": "Въвежда се временна организация на движението във връзка със събитие на Съюза на международните превозвачи. Това съобщиха от пресцентъра на  Столична община . От 08.00 часа до приключване на мероприятието на 4 юли 2018 г. се забраняват престоят и паркирането на пътни превозни средства, с изключение на автомобилите на участниците в протеста, както следва: \r\n- на северозападната дъга на пл. „Св. Александър Невски” между ул. „Оборище” и ул. „Дунав”; \r\n- на югоизточната дъга на пл. „Св. Ал. Невски”. \r\nОт 09.00 часа до приключване на мероприятието на 4 юли 2018 г. се разрешава паркирането на товарните автомобили  на участващи в шествието на крайна дясна пътна лента в двете пътни платна на бул. „Цариградско шосе” между 4-ти километър и ул. „Димитър Пешев”, без да се засягат спирките на масов градски транспорт и извън обхвата на зоните за престрояване.", "date": "2018.07.03", "title": "София: Въвежда се временна организация на движението във връзка със събитие на Съюза на международните превозвачи"}
{"url": "http://www.focus-news.net/news/2018/07/03/2541279/sofiya-politsiyata-tarsi-sobstvenika-na-izgubena-golyama-suma-pari-izgubeni-v-avtobus-na-gradskiya-transport.html", "text": "На 29 юни вечерта в автобус на градския транспорт в София съвестен гражданин открил изгубените над 1 000 лева и веднага ги предал на служител на реда от сектор „Метрополитен“. Това съобщиха от пресцентъра на  МВР . Към момента средствата са на съхранение в сектора на бул. „Драган Цанков“ 5. Собственикът може да се обади на тел. 02 9820240 или в най-близкото районно управление.", "date": "2018.07.03", "title": "София: Полицията търси собственика на изгубена голяма сума пари, изгубени в автобус на градския транспорт"}
{"url": "http://www.focus-news.net/news/2018/07/03/2541276/parviyat-izpit-ot-redovnata-kandidatstudentska-izpitna-sesiya-v-universiteta-za-natsionalno-i-svetovno-stopanstvo-shte-se-provede-na-4-yuli.html", "text": "Утре, 4 юли (сряда), от 9 часа ще се проведе първият изпит от редовната кандидатстудентска изпитна сесия в Университета за национално и световно стопанство (УНСС) – по български език и литература, на който ще се явят 1653 кандидат-студенти. Това съобщиха от пресцентъра на  УНСС . \r\nИ през тази година най-предпочитаните поднаправления са „Финанси, счетоводство и контрол“, „Икономика и бизнес“, „Икономика на инфраструктурата“ и „Право“. \r\nПриемът в УНСС е с успешно положен единен приемен изпит (тест по подобие на SAT) и е по професионални направления и поднаправления (включващи 43 специалности).", "date": "2018.07.03", "title": "Първият изпит от редовната кандидатстудентска изпитна сесия в Университета за национално и световно стопанство ще се проведе на 4 юли"}
{"url": "http://www.focus-news.net/news/2018/07/03/2541280/smolyan-dazhd-vali-v-grada-patnite-nastilki-sa-mokri-i-hlazgavi.html", "text": "Силен дъжд вали в Смолян, пътните настилки са мокри и хлъзгави, предаде репортер на  Радио „Фокус“ – Смолян . На места по улиците в града се образуват големи локви.  \r\nАвтомобилният трафик в следобедните часове е по-интензивен по централните улици и кръстовищата в града. \r\nНели ГЕРГЬОВСКА", "date": "2018.07.03", "title": "Смолян: Дъжд вали в града, пътните настилки са мокри и хлъзгави"}
{"url": "http://www.focus-news.net/news/2018/07/03/2541282/zam-ministar-tanya-mihaylova-klasiraneto-sled-7-i-klas-v-sofiya-shte-bade-obyaveno-dnes-a-utre-uchenitsite-shte-mogat-da-se-zapisvat.html", "text": "Изискването е до днес да бъде обявено класирането за София- град. Утре учениците ще могат да се записват. Това каза на брифинг зам.-министърът на образованието и науката Таня Михайлова за резултатите от първото класиране след 7-и клас в столицата, предаде репортер на  Агенция „Фокус“ . „В момента, в който са готови, резултатите ще бъдат качени”, заяви тя. „Да не говорим за ощетени и излъгани ученици, а за правилно класиране“, призова Таня Михайлова. „Има техническа грешка и трябва да се направи правилно класиране в зависимост от балообразуването. Класирането трябва да бъде справедливо спрямо резултатите от външното оценяване, заявените желания и формирания бал“, каза още зам.-министърът. \r\nБиляна ИВАНОВА", "date": "2018.07.03", "title": "Зам.-министър Таня Михайлова: Класирането след 7-и клас в София ще бъде обявено днес, а утре учениците ще могат да се записват"}
{"url": "http://www.focus-news.net/news/2018/07/03/2541281/sofiya-mazh-poluchi-prisada-ot-3-mesetsa-zatvor-za-prichineno-patnotransportno-proizshestvie-ot-koeto-e-postradal-peshehodets.html", "text": "Мъж получи присъда от 3 месеца затвор за причинено пътнотранспортно произшествие, от което е пострадал пешеходец. Това съобщиха от пресцентъра на  Прокуратура на Република България . С присъда на СРС по внесен от СРП обвинителен акт, Д. Бусуладжич, е осъден за това, че на 21 май 2017 г. около 11.35 часа в гр. София, при управляване на лек автомобил по бул. „Вардар“ в района на пазар „Росица“, е нарушил правилата за движението по пътищата, като не спрял и не пропуснал пресичащия пешеходната пътека (тип „зебра“) пострадал Д. Т., като го блъснал с автомобила си. По този начин обв. Бусуладжич по непредпазливост причинил на Т. изкълчване на лявата раменна става (нараняване, покриващо признаците на „средна телесна повреда“). На Бусуладжич е наложено наказание „лишаване от свобода“ за срок от 3 месеца при първоначален „общ“ режим, както и „лишаване от право да управлява МПС“ за срок от шест месеца.", "date": "2018.07.03", "title": "София: Мъж получи присъда от 3 месеца затвор за причинено пътнотранспортно произшествие, от което е пострадал пешеходец"}
{"url": "http://www.focus-news.net/news/2018/07/03/2541284/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdaneto-na-vagnerov-festival.html", "text": "Въвежда се временна организация на движението във връзка с провеждането на Вагнеров фестивал. Това съобщиха от пресцентъра на  Столична община . От 17.00 часа до 23.00 часа на 10 юли се забранява влизането на пътни превозни средства по ул. „Врабча“ между ул. „Г. С. Раковски“ и ул. „Париж“.", "date": "2018.07.03", "title": "София: Въвежда се временна организация на движението във връзка с провеждането на Вагнеров фестивал"}
{"url": "http://www.focus-news.net/news/2018/07/03/2541269/vsichki-politicheski-sili-v-evroparlamenta-pozdraviha-balgariya-za-uspeshnoto-predsedatelstvo.html", "text": "Председателят на Европейския парламент Антонио Таяни даде висока оценка на първото председателство на България на Съвета на Европейския съюз по време на срещата с премиера на страната Бойко Борисов днес. Това съобщиха от пресцентъра на  Министерство за Българското председателство на Съвета на ЕС 2018 . Той го поздрави за избора на правилните приоритети. \"Работихме много успешно лично с теб, твоя екип и министрите\", коментира Антонио Таяни. „Разчитаме страната да продължи да бъде ключов играч в реформирането на Европа, за да може тя да работи по-добре за нашите граждани“, допълни той.  \r\n„Браво! Отлично! Много ви благодаря!“. Това каза председателят на Европейската комисия Жан-Клод Юнкер, след като министър-председателят представи резултатите от Българското председателство на Съвета на ЕС пред членовете на Европейския парламент в Страсбург днес. „Благодаря на Лиляна Павлова, която беше инженер на това председателство, на посланика и на всички, които работят с премиера в България, в София и по други места“, допълни той. Жан Клод Юнкер посочи, че приносът на нашата страна е в това, че построи мостове, събра хора и постигна успехи в отделни отрасли в период на сложни обстоятелства и предизвикателства и денонощно, във всяка минута екипите на председателството работиха за мотото: „Съединението прави силата“. „Искам да благодаря и за вашата работа, свързана със защитата на външните граници. Бойко, отлично се справи“, обърна се председателят на ЕК към българския премиер. \r\nДепутати от всички политически сили на ЕП поздравиха страната и министърът за Българското председателство Лиляна Павлова в пленарната зала и по време на срещите им след дискусията. \r\nВ отчета си пред евродепутатите премиерът Бойко Борисов обърна внимание само на някои от постиженията през изминалата половин година. Едно от тях е Срещата на върха на 17 май, която събра за първи път заедно президентите на балканските страни и европейските лидери. Като резултат от нея Атина и Скопие постигнаха споразумение за името, а това е постижение, с което всички трябва да се гордеем. Не бива да забравяме и личния пример, който дадохме с постигнатото споразумение за добросъседство между България и Македония, посочи той. Работихме много за свързаността на региона, защото политическите декларации са важни, но гражданите трябва да видят реалните резултати в своето ежедневие – построяването на транспортните коридори номер 4, 8 и 10, дигиталната инфраструктура, жп линиите и пристанищата, което ще даде възможност за просперитет, свързаност, вдигане на Брутния вътрешен продукт на целите Балкани и ще даде възможност за европейско бъдеще на младите хора от региона. В София бяха договорени и 11 транспортни проекта за цифрова програма на Балканите, за енергийна свързаност, за младежите чрез Еразъм + с конкретно финансиране. \r\nПремиерът отбеляза и заслугите на страната за организираната среща ЕС - Турция във Варна на 26 март, която възстанови диалога с южната ни съседка  и позволи да бъдат решени натрупаните проблеми, и доведе до това да имаме нулев мигрански натиск на европейската граница. \"Постигнахме голям напредък като подобрихме Шенгенската информационна система, визовият кодекс и Шенгенския граничен кодекс, както и оперативната съвместимост\", посочи той. По реформата на Дъблинското споразумение страната е инвестирала много усилия да придвижи и постигне резултати по 4 от 6 отворени досиета в пакета, в резултат на която преди дни бяха поставени основите на общото решение на лидерите от ЕС.  \r\nБългария ще продължи да работи за пълното си членство във всички политики на ЕС - Шенген и еврозоната, заяви българският премиер. Той посочи основата за това желание – имаме висок икономически растеж от 4%, безработицата падна под 6%, нисък външен дълг 24% от БВП към днешна дата, имаме значим финансов резерв и на практика нулев бюджетен дефицит. \r\nПрез последните шест месеца страната постегна резултати и по други теми - социалния стълб, енергийния съюз, банковия съюз, единния цифров пазар и подготовката за европейските избори през 2019 г., отчетоха още българските политици. Работихме в динамична и сложна обстановка и посрещнахме много предизвикателства, някой от които ще останат в европейския дневен ред - САЩ и решенията на президента Доналд Тръмп за търговското споразумение с ЕС и излизането от споразумението с Иран; Брекзит - който е не само вътрешен, но и геополитически проблем и резултатът от преговорите не трябва да застраша сигурността на Европа и на гражданите, ситуацията в Африка, която е източникът на миграционният натиск към Европа и тероризмът, който остава сериозна заплаха за света. \r\nСтраната ни през тези шест месеца работи с всички институции – и европейски, и български, по конструктивен и прагматичен начин. Без непрекъснатия диалог с Европейския парламент нямаше да успеем да постигнем съгласия по толкова много теми и толкова много законодателни акта да бъдат подписани, някой от които с цената на денонощни преговори и големи компромиси. Постигнати са 45 споразумения с Европарламента от 105, които страната наследи от Естония на 1 януари. Още толкова е затворила в Съвета, за да могат експертите на Австрийското председателство да започнат преговори по тях през юли.  \r\nСъздадохме една добра база, на която следващото председателство да стъпи, отбеляза и българският еврокомисар Мария Габриел, чиято роля за постиженията в сферата на дигитализацията и изграждането на цифрово общество беше изтъкната от депутатите и ръководителите на европейските институции.", "date": "2018.07.03", "title": "Всички политически сили в европарламента поздравиха България за успешното председателство"}
{"url": "http://www.focus-news.net/news/2018/07/03/2541283/kyustendil-dvizhenieto-se-osashtestvyava-v-avariynata-lenta-po-avtomagistrala-struma-v-rayona-sled-p-v-boboshevo-v-posoka-sofiya-poradi-patnotransportno-proizshestvie.html", "text": "Временно движението се осъществява само в аварийната лента в посока София при км 73 на автомагистрала \"Струма\" в района след пътен възел \"Бобошево\" поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, спазвайки указанията на представителите на \"Пътна полиция\".", "date": "2018.07.03", "title": "Кюстендил: Движението се осъществява в аварийната лента по автомагистрала \"Струма\" в района след п. в. \"Бобошево\" в посока София поради пътнотранспортно произшествие"}
{"url": "http://www.focus-news.net/news/2018/07/03/2541265/ministar-krasimir-valchev-krayniyat-zatvoren-model-na-akademichno-samoupravlenie-v-dalgosrochen-plan-ne-e-polezen-i-tryabva-da-tarsim-negovoto-otvaryane.html", "text": "Крайният затворен модел на академично самоуправление в дългосрочен план не е полезен и трябва да търсим неговото отваряне. Това каза министърът на образованието Красимир Вълчев по време на национална  среща на тема „Проблеми и перспективи пред висшето образование у нас“ в Народното събрание, предаде репортер на   Агенция „Фокус“ . По думите на министъра това трябва да се направи без да се създават предпоставки за политическа намеса и намеса в оперативното управление. Министърът заяви, че  в началото на 90-те години е избран краен модел на затворено самоуправление. „Ако направим международен анализ, ще видим, че той ще може да се срещне в още две-три бивши социалистически страни. Малко или много той е бил в началото на 90-те години отговор на страха, че ще се върнем към тоталитарна държава“, обясни министърът.  „По-скоро трябва да говорим за ориентация на развитието. Трябва да имаме ясни индикатори за развитие и държавна политика, която да бъде обвързана с няколко стратегии за развитие“, поясни министър Вълчев. Според него задължителна обща стратегия е тази на дигитализация. \"В следващите години, ако не се дигитализира малко или много висшето образование, ако не въведем дистанционното обучение, което беше казано, ще изостанем безвъзвратно\", коментира министърът. По думите му трябва да се обърне внимание и на интензифицирането на научните изследвания. Той допълни, че в резултат на промените в Закона за висшето образование МОН ще предостави 3 млн. лв. на годишна база за висшите училища и научните организации с висок интензитет на научната дейност.  Той призова и представителите на академичната общност за партньорство. \"Скоро ще предложим 11 национални научни програми, които ще бъдат на принципа на партньорство. Или всички се включвате и правите един проект или няма. Не може да правите три висши училища и четири института на БАН. Всеки да си прави собствена лаборатория. Трябва да сме обединени и да си партнираме не само в страната и в международен план. Затова говорим за европейски университетски мрежи. Това ще бъде една от най-актуалните теми през следващите две години. Общо взето тези висши училища, които успеят да се включат в европейска университетска мрежа, ще получат голямо конкурентно предимство. Ще бъдат разпознаваеми най-малкото на регионален и на европейски пазар\", допълни Вълчев. По думите му европейските висши училища изостават на пазара в сравнение с американските и китайските висши учебни заведения. \"Сами ще сме все по-малки, все по-неразпознаваеми, все по-провинциални, ако не се свързваме. Това свързване трябва да бъде с всички - с бизнеса, научните организации и помежду им\", поясни той и обеща това да бъде регламентирано. По отношение на инвестициите в млади преподаватели, Вълчев обърна внимание, че висшите училища ще бъдат конкурентни, ако инвестират в поддържането и мотивирането на такива. Той даде пример в това отношение със системата на училищното образование. \"Трябва да бъдем партньори не само, когато искаме средства от министъра на финансите, а по принцип\", заяви още той.  \r\nДеница КИТАНОВА", "date": "2018.07.03", "title": "Министър Красимир Вълчев: Крайният затворен модел на академично самоуправление в дългосрочен план не е полезен и трябва да търсим неговото отваряне"}
{"url": "http://www.focus-news.net/news/2018/07/03/2541286/nezavisen-makedoniya-vmro-dpmne-organizira-protesten-marsh-v-strumitsa.html", "text": "ВМРО-ДПМНЕ организира протестен марш в Струмица в неделя, съобщава скопското електронно издание  „Независен“ .  \r\nСъгласно разпространената информация, маршът ще започне в 13 часа местно време (14 часа българско време) от парка в града до сградата на общината. \r\nПредседателят на опозиционната партията Християн Мицковски се обърна към гражданите с думите: „Правителството и министрите, които Ви убеждават в напълно противоположната розова и украсена картина на това, което наистина виждате, и в чиято суровост живеете всеки ден, ви правят правят пасивни. Освен това министър-председателят (Зоран Заев) казва, че името Македония трябва да бъде изтрито, но празнината боли, защото това е името на Вашите предци. От името, което изричате с чест, достойнство и трепет в душата, сега Ви казват, че трябва да се отречете, защото това би било по-добре, а Вие знаете, че не е така. Живеем живот, в който пораженията стават ежедневие, а победи няма. Нека преодолеем несправедливостта“. Тереза Герова", "date": "2018.07.03", "title": "„Независен“ (Македония): ВМРО-ДПМНЕ организира протестен марш в Струмица"}
{"url": "http://www.focus-news.net/news/2018/07/03/2541287/25-sluzhiteli-na-regionalnata-direktsiya-pbzn-pazardzhik-byaha-nagradeni-po-sluchay-praznika-na-mvr.html", "text": "25 служители на Регионалната дирекция ПБЗН - Пазарджик бяха наградени по случай празника на МВР. Тържествената церемония се проведе в присъствието на директора на ГДПБЗН главен комисар Николай Николов. Това съобщиха от пресцентъра на  МВР . От името на ръководството на вътрешното министерство той сърдечно приветства колегите си и ги поздрави с предстоящия празник на МВР. Главен комисар Николов им благодари за екипната работа и за професионализма, които пожарникарите отново доказаха по време на усложнената обстановка през изминалата седмица. Своеобразна оценка за това бе и наградата за директора на регионалната дирекция комисар Иван Панайотов, разписана със заповед на министъра на вътрешните работи. Почетното отличие на МВР „За доблест и заслуги“ – ІІІ степен е за изключителен принос в ефективната работа на пазарджишката регионална дирекция и издигане на нейния авторитет. С пожелание за много здраве и успехи главен комисар Николов връчи наградата на своя колега.", "date": "2018.07.03", "title": "25 служители на Регионалната дирекция ПБЗН - Пазарджик бяха наградени по случай празника на МВР"}
{"url": "http://www.focus-news.net/news/2018/07/03/2541274/vanya-kastreva-ruo-sofiya-nyama-da-ima-nito-edno-oshteteno-dete-ot-tehnicheskata-greshka-v-parvoto-klasirane-sled-7-mi-klas.html", "text": "Няма да има нито едно ощетено дете от техническата грешка в първото класиране след 7-ми клас. Това каза на брифинг началникът на Регионалното управление на образованието - София - град Ваня Кастрева за резултатите от първото класиране след 7-ми клас в столицата, предаде репортер на  Агенция „Фокус“ . „Може да има малко разместване в желанието, в коя паралелка са“, обясни тя. „Всички деца имат оценки и желания, въпрос е на класиране“, коментира Ваня Кастрева. Тя обясни, че само за 20 от над 8800 деца след поправянето на техническата грешка ще има разлика в училището. „След новото класиране работи Комисията по контрол на сверяване. Следи къде се намира всяко дете, тъй като говорим за разместване на бала“, обясни Ваня Кастрева и допълни, че балът на засегнатите деца ще се коригира с около 150 точки. Тя каза още, че след коригирането на бала Технологическо училище „Електронни системи“ вече е на четвърто място, а Професионалната гимназия по електроника „Джон Атанасов“ е на 26-то място. \r\nБиляна ИВАНОВА", "date": "2018.07.03", "title": "Ваня Кастрева, РУО-София: Няма да има нито едно ощетено дете от техническата грешка в първото класиране след 7-ми клас"}
{"url": "http://www.focus-news.net/news/2018/07/03/2541288/pazardzhik-1-717-uchenitsi-ot-oblast-pazardzhik-sa-klasirani-sled-parviya-etap-na-protsedurata-za-priem-v-osmi-klas.html", "text": "Съобразно графика на МОН е извършен първи етап на класиране на ученици за прием в осми клас на неспециализираните училища, съобщиха за  Радио „Фокус“ – Пазарджик  от Регионалното управление на образованието в Пазарджик. В първия етап на класирането са участвали 1 764 (79%) кандидати от 2 225, завършващи 7 клас (в това число влизат и 33 ученици от други области). Класирани са 1 717 ученици. Не са класирани по нито едно от желанията си 47 от кандидатстващите, а 431 ученици не са подали заявление за участие. 768 ученици са класирани в профилирани паралелки, а 949 са класирани в професионални паралелки. Най-предпочитани са паралелките с профил „Чужди езици“ в ЕГ „Б. Брехт“ - с профилиращи предмети английски с немски език и немски с английски език, следвани от паралелките с профили „Математически“ и „Софтуерни и хардуерни науки“ в ПМГ „К. Величков“.  \r\nВаня НИКОЛОВА", "date": "2018.07.03", "title": "Пазарджик: 1 717 ученици от област Пазарджик са класирани след първия етап на процедурата за прием в осми клас"}
{"url": "http://www.focus-news.net/news/2018/07/03/2541289/aktsenti-v-predavaneto-panagyurishte-stolitsa-na-svobodata-na-radio-fokus-pazardzhik.html", "text": "В днешното издание на съвместното предаване „Панагюрище – столица на свободата” на  Радио „Фокус“ – Пазарджик  и  Община Панагюрище  ще чуете повече за посещението на посланика на САЩ в България – Н. пр. Ерик Рубин, в Панагюрище. Каква оценка даде той за направеното в средногорската община и какво му подари кметът на Панагюрище Никола Белишки, ще научите в рамките на днешното предаване. Ще отделим минути и за издадената от ученици от СУ „Нешо Бончев“ електронна книга на защитени растителни и животински видове. За инициативата и нейната реализация ще разговаряме със Силвия Бобекова, учител и ръководител на проекта. В края на предаването ще отделим минути и за подготовката на петото издание на Международния младежки танцов фестивал „Пъстър свят“, който започва след броени дни в Панагюрище.  \r\nПредаването „Панагюрище – столица на свободата“ се излъчва във вторник по  Радио „Фокус“ – Пазарджик  от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.07.03", "title": "Акценти в предаването „Панагюрище – столица на свободата” на Радио „Фокус“ – Пазарджик"}
{"url": "http://www.focus-news.net/news/2018/07/03/2541290/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм. Това съобщиха от пресцентъра на  Столична община . Забранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент”, както следва:  \r\nОт 13.00 до 16.30 часа на 5 юли 2018 г. пред бл. 3, ж.к. „Дружба”.  \r\nОт 16.30 до 23.30 часа на 5 юли 2018 г. и от 13.30 до 21.30 часа на 6 юли 2018 г.:  \r\n- на ул. „Тирана” между бл. 47 и бл. 48;  \r\n- на ул. „Ген. Стоян Стоянов” между бл. 47 и бл. 48.  \r\nОт 08.00 до 23.30 часа на 5 юли 2018 г. пред бл. 185, ж.к. „Дружба”.  \r\nОт 06.00 до 15.00 часа на 12 юли 2018 г. на ул. „Ген. Гурко” между бул. „Евлоги и Христо Георгиеви” и бул. „Васил Левски”, от страната на Княжеска градина.  \r\nОт 17.00 до 21.00 часа на 12 юли 2018 г. при вход Г на Националния стадион „Васил Левски”.  \r\nЗабранява се влизането на превозни средства за максимум от 3 минути за заснемане на кадър от филм:  \r\nОт 17.00 до 23.30 часа на 5 юли 2018 г. и от 13.30 до 21.30 часа на 6 юли 2018 г. на ул. „Тирана” между бл. 47 и бл. 48 и на ул. „Ген. Стоян Стоянов” между бл. 47 и бл. 48.  \r\nОт 09.00 до 15.30 часа на 7 юли 2018 г. на ул. „Михаил Танев” между бул. „Цариградско шосе” и централния вход на Касов център на БНБ.", "date": "2018.07.03", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2018/07/03/2541291/sport-diego-maradona-e-gotov-da-vodi-arzhentinskite-natsionali-i-bez-pari.html", "text": "Диего Марадона изрази готовност да се завърне като треньор на аржентинския национален отбор без възнаграждение. \r\nЛегендата на аржентинския футбол наблюдава на живо участието на отбора на Мондиал 2018 и преживя тежко отпадането му на осминафиналите след загуба от Франция с 3:4. \r\nМарадона вече бе начело на Аржентина на Световното първенство в Южна Африка през 2010 година, но тимът отпадна на четвъртфинал след загуба с 0:4 от Германия. Договорът на настоящия селекционерна Аржентина  Хорхе Сампаоли е до 2022 г.", "date": "2018.07.03", "title": "Спорт: Диего Марадона е готов да води аржентинските национали и без пари"}
{"url": "http://www.focus-news.net/news/2018/07/03/2541293/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-razgovarya-s-darzhavniya-sekretar-na-federalnoto-vatreshno-ministerstvo-na-germaniya-shtefan-mayer.html", "text": "Председателят на Комисията по вътрешна сигурност и обществен ред и председател на ПГ на ПП ГЕРБ Цветан Цветанов разговаря с държавния секретар на Федералното вътрешно министерство на Германия Щефан Майер. Това съобщиха от пресцентъра на  Народното събрание . Двамата обсъдиха дългогодишното успешно сътрудничество между България и Германия, като Щефан Майер даде изключително висока оценка за работата на Българското председателство в сектор „Сигурност“. По думите на държавния секретар на Федералното вътрешно министерство от 7 досиета по темата „Убежище“ в рамките на председателството е постигнато единомислие по 5. Това е успех, защото вече има баланс между страните от Вишеградската четворка, южните и северните страни-членки на ЕС, отбеляза Щефан Майер. Той поздрави България за изключително ефективното опазване на външната граница на Съюза. „Германия подкрепя вашите усилия чрез участие на 120 служители във Фронтекс, като този наш ангажимент ще продължи и в бъдеще“, посочи държавният секретар на Федералното вътрешно министерство на Германия.  \r\nЩефан Майер заяви, че най-големият успех на Българското председателство – очертаването на ясна европейска перспектива пред страните от Западните Балкани, ще бъде добавена стойност в дългосрочен план за сигурността на целия ЕС. На база на вашите успехи ще бъде осигурен достъп до визовата система и до всички функционалности на Шенгенската информационна система, добави още Щефан Майер. По думите му България трябва да е горда с успехите си по време на европредседателството. Успехите на България са успехи и на целия ЕС, подчерта държавният секретар на Федералното вътрешно министерство.  \r\nЦветан Цветанов увери, че с радост би посрещнал в България представители на Федералното министерство и депутати от Германския Бундестаг, за да се запознаят на място с предприетите от страната ни мерки в изпълнение на ангажиментите й в опазването на вътрешната и международната сигурност.", "date": "2018.07.03", "title": "Председателят на Комисията по вътрешна сигурност и обществен ред Цветан Цветанов разговаря с държавния секретар на Федералното вътрешно министерство на Германия Щефан Майер"}
{"url": "http://www.focus-news.net/news/2018/07/03/2541285/zam-ministar-tanya-mihaylova-nyamame-informatsiya-za-greshki-v-klasiraneto-sled-7-i-klas-za-drugi-mesta-v-stranata.html", "text": "Нямаме информация от други регионални управления в страната и от други родители, освен в София-град за грешки в класирането след 7-и клас. Това каза на брифинг зам.-министърът на образованието и науката Таня Михайлова за резултатите от първото класиране след 7-и клас в столицата, предаде репортер на  Агенция „Фокус“ . „Факт е, че има техническа грешка. Класирането е въпрос на индивидуални резултати и те се определят в зависимост от паралелката, за която се кандидатства. Ученик ще има един бал за езикова гимназия и един бал за професионална гимназия“, посочи тя. „Ще бъде направена проверка и ако има човешка грешка, ще има последици. Трябва първо да се провери и да се анализира“, коментира Таня Михайлова. „Ще има класирани ученици спрямо техните заявени желания и бал“, заяви тя. \r\nБиляна ИВАНОВА", "date": "2018.07.03", "title": "Зам.-министър Таня Михайлова: Нямаме информация за грешки в класирането след 7-и клас за други места в страната"}
{"url": "http://www.focus-news.net/news/2018/07/03/2541296/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-toploprovod-v-zhk-ilinden.html", "text": "Въвежда се временна организация на движението за реконструкция на топлопровод в ж.к. „Илинден“. Това съобщиха от пресцентъра на  Столична община . Забранява се влизането на пътни превозни средства както следва:  \r\n- от 00.00 часа на 16 юли 2018 г. до 24.00 часа на 17 юли 2018 по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с бул. „Константин Величков“ и по три средни пътни ленти от пътното платно на бул. „Тодор Александров“, в участък от 45 м след разделителния остров  в посока ул. „Индже Войвода“;  \r\n- от 00.00 часа на 18 юли 2018 г. до 24.00 часа на 27.07.2018 по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с  бул. „Константин Величков“ и по две пътни ленти от северната страна на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 28 юли 2018 г. до 24.00 часа на 7 август 2018 г. по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с бул. „Константин Величков“ и по четири средни пътни ленти на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 8 август 2018 г. до 24.00 часа на 11 август 2018 г. по три пътни ленти от южната страна на пътното платно на бул. „Тодор Александров“, в участъка между ул. „Индже Войвода“ и бул. „Константин Величков“;  \r\n- от 00.00 часа на 12 август 2018 г. до 24.00 часа на 13 август 2018 г. по една средна пътна лента от северната половина на пътното платно на бул. „Тодор Александров“, в участък от 55 м при кръстовището му с  бул. „Константин Величков“ и по три средни пътни ленти от пътното платно на бул. „Тодор Александров“, в участък от 45 м след разделителния остров  в посока ул. „Индже Войвода“.", "date": "2018.07.03", "title": "София: Въвежда се временна организация на движението за реконструкция на топлопровод в ж.к. „Илинден“"}
{"url": "http://www.focus-news.net/news/2018/07/03/2541295/inzh-violeta-ilieva-ruo-burgas-obyaveno-e-klasiraneto-na-parviya-etap-na-uchenitsite-zavarshili-osnovno-obrazovanie.html", "text": "Обявено е класирането на първия етап на учениците, завършили основно образование, съгласно техните желания. Това каза за  Радио „Фокус“ – Бургас  Виолета Илиева, началник на Регионалното управление на образованието (РУО) – Бургас.  По думите й с най-висок бал е ПМГ „Акад. Никола Обрешков“, като този бал достига 489 точки. Следващото училище, което учениците са пожелали е НЕГ „Гьоте“, със следващ бал по класиране - 481. В ГПАЕ „Гео Милев“ е регистриран максимален бал от 470 точки. „Това са профилираните гимназии към които традиционно има завишен интерес“, каза още Илиева. От професионалните гимназии на първо място по бал с 470 максимален брой точки се нарежда Професионална гимназия по компютърно програмиране и иновации, след нея с 450 точки се нарежда Професионална Търговска Гимназия и на трето място ПГ по строителство, архитектура и геодезия „Кольо Фичето“ с 405 точки. „Това са отличниците от училищата“, добави Илиева.  \r\nПо думите й училищата, които също са на опашката и не са показали най-ниски резултати са СУ „Никола Вапцаров“ – Приморско, СУ „Отец Паисий“ – с. Люляково, Професионална гимназия по селско стопанство и лека промишленост – Карнобат, ПГСИ „Пеньо Пенев“ – Бургас и ПГСС „Златна нива“ – Айтос. Според Илиева няма промяна относно тенденциите към най-предпочитани училища. „Доброто в този прием е, че успяхме да съхраним голяма част от паралелките. Няма да бъдат разкрити в област Бургас 6 професионални паралелки и 3 профилирани паралелки от общо защитения и утвърден държавен план прием“, добави Илиева. Илиева допълни, че всички паралелки, които вече са сформирани са с брой ученици 21-22. Всички останали ученици, които все още не са намерили, къде да продължат образованието си ще трябва да кандидатстват за 3-то желание в свободните места на съществуващите паралелки. „Има около 125 деца от община Бургас, които не са кандидатствали никъде“, каза още Илиева. \r\nТя съобщи също, че резултатите от класирането на кандидатстващите за прием в гимназиите със завършен 7 клас са публикувани в сайта на РУО - Бургас. Записването след първия етап на класирането се провежда от 4 до 6 юли, след което  до 12 юли ще бъде извършен вторият етап. „Родителите, които мислят че детето им може да премине в по-предно желание, могат да подадат заявление в училището, в което са класирани“, каза още Илиева.  \r\nДеница ДИМИТРОВА", "date": "2018.07.03", "title": "Инж. Виолета Илиева, РУО – Бургас: Обявено е класирането на първия етап на учениците, завършили основно образование"}
{"url": "http://www.focus-news.net/news/2018/07/03/2541297/ivaylo-hristov-vik-petrich-ima-namaleni-debiti-na-vodata-v-nyakoi-ot-selata-na-teritoriyata-na-obshtinata.html", "text": "Има намалени дебити на водата в някои от селата на територията на община Петрич. Това каза за  Радио „Фокус“-Пирин  Ивайло Христов, управител на ВиК-Петрич. Той обясни, че намалените дебити обикновено се дължат на това, че водата за питейно-битови нужди се използва за поливане. По думите му този проблем съществува почти във всяко село.  \r\n„Почти всяка година има режими на места, тази година е по-благодатна от гледна точка на това, че до момента има дъжд. Няма режими досега тази година. В село Марикостиново спираме водата от няколко дни за около 4-5 часа вечер, за да избегнем проблеми“, допълни Ивайло Христов. Той припомни, че в село Марикостиново вече е изграден сондаж, но в момента текат процедури по регистрация, вземане на проби и т.н., а за да се пусне сондажът в експлоатация трябва цялата документация да е готова. Управителят на ВиК-дружеството в Петрич заяви, че в града няма да има режими на водата през лятото, но по селата със сигурност ще има заради кражбите на вода. \r\nНатали СТЕФАНОВА", "date": "2018.07.03", "title": "Ивайло Христов, ВиК-Петрич: Има намалени дебити на водата в някои от селата на територията на общината"}
{"url": "http://www.focus-news.net/news/2018/07/03/2541300/momchil-nikolov-obshtina-smolyan-priem-v-detskite-gradini-se-izvarshva-tselogodishno-nyama-nedostig-na-mesta.html", "text": "Прием в детските градини в община Смолян се извършва целогодишно. Това каза за  Радио „Фокус“ – Смолян  секретарят на Община Смолян Момчил Николов. По думите му броят на децата в общината намалява драстично и няма недостиг на места в детските заведения. Николов посочи, че окончателният брой на децата за новата учебна година ще стане ясен през септември. Той подчерта, че усилията на местната власт са насочени към обхват на децата, които подлежат на предучилищна подготовка и са на възраст 5 и 6 години. По думи на Момчил Николов част от тях досега не са посещавали детска градина, но Община Смолян има механизъм на обхват, като се проверяват по ЕГН и се търсят по адреси. „Това е процедура, която не пропускаме и няма да останат необхванати деца“, подчерта секретарят на община Смолян. Той допълни, че заради намалелия брой на децата през последните години най-вероятно на есен част от паралелките в училищата ще бъдат закрити. „Животът е динамичен, светът е широк и всеки има право да търси щастието си“, каза още Николов. \r\nНели ГЕРГЬОВСКА", "date": "2018.07.03", "title": "Момчил Николов, Община Смолян: Прием в детските градини се извършва целогодишно, няма недостиг на места"}
{"url": "http://www.focus-news.net/news/2018/07/03/2541298/ministerstvoto-na-turizma-napravi-proverka-na-turoperatora-uarld-travel-menidzhmant-vav-vrazka-sas-samneniya-za-nekorektna-deynost-na-kompaniyata.html", "text": "Министерство на туризма направи проверка на дейността на фирма „Уърлд Травел Мениджмънт“. Тя беше извършена по разпореждане на министъра на туризма Николина Ангелкова във връзка с разпространена в публичното пространство информации за некоректна дейност на компанията във връзка с пътуване в Канада. Това съобщиха от пресцентъра на  Министерство на туризма . \r\nСправката сочи, че дружеството има регистрация за извършване на туроператорска и турагентска дейност от месец май 2015 г. Проверката в регистрите показа, че към момента то е с изтекла застраховка, като срокът на последната полица е бил 25 януари 2018 г. Фирмата не е представила договор за сключена застраховка, като според действащите регламенти на Закона за туризма това трябва да стане в срок от 2 седмици след подписването на договора и един месец преди да изтече срокът на предходната застраховка. Всички обстоятелства свързани с налична или не застраховка се отразяват и в Националния туристически регистър (НТР). \r\nВ момента тези задължения не са спазени, което е нарушение и на нормативната уредба. Туроператорът беше уведомен за направената проверка от експертите на министерството и констатирането на пропуска. Фирмата предостави копие от сключена застраховка от началото на годината.  \r\nЕксперти от Министерство на туризма образуваха административно-наказателно производство, съставиха и връчиха Акт за установяване на административно нарушение на Управителя на „Уърлд Травел Мениджмънт“.", "date": "2018.07.03", "title": "Министерството на туризма направи проверка на туроператора „Уърлд Травел Мениджмънт“ във връзка със съмнения за некоректна дейност на компанията"}
{"url": "http://www.focus-news.net/news/2018/07/03/2541299/stara-zagora-postapili-sa-dve-predlozheniya-za-zvanieto-pocheten-grazhdanin-na-stara-zagora-tazi-godina.html", "text": "Две са получените предложения за удостояване със званието „Почетен гражданин на Стара Загора“ за тази година. Това съобщиха от пресцентъра на  Община Стара Загора . \r\nОт името на Съюза на българските писатели, в началото на юни, е постъпило предложението за Иван Нанев Аяров. Той е председател на НЧ „Св. Климент Охридски – 1858“, носител на Голямата награда „Св. Климент архиепископ Одрински“ и почетния знак „Св. Климент Охридски“ за изключителни заслуги към читалищното дело в града. Автор е на няколко книги. В мотивите на вносителите е упоменат и 80-годишният юбилей на Аяров. Предложението е подкрепено още от Инициативен комитет, с председател ак. Кирил Тодоров, композитор и носител на званието „Почетен гражданин“, и над 30 души членове. Подкрепа е изказана още от името на Арменската общност в Стара Загора, Тракийско дружество „Одринска епопея“, Българска генеалогична федерация „Родознание“, Историческо дружество „Българска орда“ и Съюз на българските читалища.  \r\nДругата издигната кандидатура за високото отличие е на спортиста Иван Колев Иванов. Той е носител през 1973 година на Златния пояс на „Никола Петров“, европейски шампион от първенството в Хелзинки, Финландия, световен шампион от Техеран, Иран. През 1974 година извоюва златен медал, в категория до 74 кг, от Европейското първенство в Мадрид, Испания.  \r\nПредложението за Иван Иванов е направено от Инициативен комитет и получило подкрепа на редица спортни легенди, на зам.-главния редактор на старозагорска медия, както и на общински съветник. В мотивите е записано, че школата на Иванов е единствената, дала на борбата четирима световни шампиони, което я прави без аналог както на Балканите, така и в Европа. Друг повод за номинацията на Иванов е и навършването на 45 години от първия световен златен медал по борба - спорт, прославил не само града, но и страната ни.   \r\nОтличието „Почетен гражданин на Стара Загора“ се присъжда с решение на Общинския съвет по процедурата, предвидена в Наредбата за наградите и отличията. Връчва се по време на общоградското честване на Празника на града – 5 октомври. Предложенията, заедно с приложените писма за подкрепа, са достъпни в сайта на Община Стара Загора, раздел Обявления на Общински съвет.", "date": "2018.07.03", "title": "Стара Загора: Постъпили са две предложения за званието „Почетен гражданин на Стара Загора“ тази година"}
{"url": "http://www.focus-news.net/news/2018/07/03/2541301/zam-ministar-denitsa-nikolova-do-kraya-na-godinata-zavarshvame-minimum-500-obekta-po-operativna-programa-regioni-v-rastezh-2014-2020-g.html", "text": "До края на годината предстои завършването на минимум 500 обекта в цялата страна, които се изпълняват в рамките на 160 проекта по Оперативна програма „Региони в растеж“ 2014-2020 г. Това обяви в Горна Оряховица заместник-министърът на регионалното развитие и благоустройството и ръководител на програмата Деница Николова, съобщиха от пресцентъра на  Министерство на регионалното развитие и благоустройството . Тя и кметът на Общината инж. Добромир Добрев откриха модерен приют за бездомни лица в града, който е финансиран с над 745 хил. лв. от европейската програма.   \r\nПриютът е с капацитет 15 места и се простира на площ 952 кв. м. Сградата е масивна, на два етажа и в нея се помещават осем стаи, административни помещения, трапезария, кабинети за социално, психологическо и правно консултиране, има лекарски кабинет и др. Изградена е система за видеонаблюдение, пожароизвестяване, повиквателна система за обслужване на стаите и др. В приюта ще бъдат настанявани бездомни хора, на които ще се предоставят подслон, храна, здравни грижи, хигиена и социални услуги за времето, през което институциите ще работят за разрешаването на всеки отделен случай. Приютът ще обслужва основно лица от и намиращи се на територията на населените места в Община Горна Оряховица. \r\nЗам.-министър Николова подчерта, че това е поредният успешно завършен обект на общината от инвестиционната програма на стойност над 12 млн. лв., осигурени от ОП „Региони в растеж“ 2014-2020 г. Тя обърна внимание, че това е различен обект, който не коства огромен финансов ресурс, но неговите ползи и ефекти за хората са много големи. „Това е социалната отговорност, която всеки от нас трябва да носи в себе си и сърцето си и да дава на околните. Да се грижим за околните и да даваме на тези, които нямат възможности е много важно, защото това показва, че сме едно общество, което е единно и заедно може да решава совите проблеми, в толеранс и възможност да мислим повече за благото на обществото“, посочи Деница Николова. Тя подчерта, че Община Горна Оряховица е пример за променящ се град с възможностите на оперативните програми на ЕС и Националната програма за енергийна ефективност, по която се обновяват многофамилни жилищни сгради. „В бъдеще ще се вижда все повече и ефектът от инвестициите по ОПРР, които променят не само облика на населените места, но и качеството на живот. Надявам се да постигнем ефекта, който търсим – повишаване на стандарта на живот на хората“, каза още заместник-регионалният министър.  \r\nПред журналисти Деница Николова коментира, че изпълнението на Оперативна програма „Региони в растеж“ 2014-2020 г. върви с ускорени темпове. Към днешна дата са договорени и в изпълнение 76% от целия ресурс на програмата, който надхвърля 3 млрд. лв. Тя изрази очакване до края на годината да се постигне договаряне на 100% от ресурса,  тъй като са отворени всички възможни мерки за кандидатстване. Остава да бъдат договорени мерките за деинституционализация на възрастни хора и допълнителните средства за по-малките общини, свързани с мерките за енергийна ефективност.  \r\nЗам.-министър Николова отчете още, че към днешна дата към бенефициентите са разплатени 32%  от договорения ресурс. Тя обаче предупреди, че има риск за изпълнението на ОПРР, тъй като се отчита забавяне при подаването на искания за плащания от страна на бенефициентите и няма достатъчно заявки за възстановяване на средства. „Това крие известен  риск да не постигнем целите до края на годината. Сега обаче е най-интензивният строителен сезон и се очаква да започне интензивно подаване на искания за  плащания и отчитане. Съществуват и рискове за програмата, заради обжалването на процедурата за доставка на 400 линейки, част от проекта за модернизация на спешната помощ“, каза още Николова. Това е сериозен проблем, защото всеки ден забава на проекта носи риск от загуба на средства. „Доставката на линейките е ключова част от проекта и може да коства санкция, защото имаме заложени срокове, които се съблюдават. Рискът към настоящия момент при нереализиране на ключови дейности е 6 % от цялата стойност на проекта, който е на стойност 163 млн. лв.“, каза Деница Николова.  \r\nПри посещението си в Горна Оряховица зам.-министър Деница Николова инспектира някои от ключовите проекти, които общината реализира по Оперативна програма „Региони в растеж“ 2014-2020 г. Тя разгледа новоизградения „Детски парк“, както и обновяването на централната градска част.", "date": "2018.07.03", "title": "Зам.-министър Деница Николова: До края на годината завършваме минимум 500 обекта по Оперативна програма „Региони в растеж“ 2014-2020 г."}
{"url": "http://www.focus-news.net/news/2018/07/03/2541305/yambol-okrazhniyat-sad-nalozhi-prisada-ot-15-godini-zatvor-na-turski-grazhdanin-podsadim-za-kontrabandno-prenasyane-na-blizo-25-kg-heroin.html", "text": "По внесен обвинителен акт на Окръжна прокуратура – Ямбол, съдът наложи наказание от 15г. „лишаване от свобода“ спрямо турския гражданин Юсуф А. Това съобщиха от пресцентъра на  Окръжна прокуратура – Ямбол . Той е подсъдим за това, че на 10 декември 2017 г. през ГКПП „Лесово“, област Ямбол, с товарен автомобил – влекач, без надлежно разрешително пренесъл през границата  на страната от Р. Турция в Р. България 50 пакета с високорисково наркотично вещество – хероин с общо нето тегло от 24 872 гр. (на обща стойност 2 238 515 лв.), като предметът на контрабандата е в особено големи размери и случаят е особено тежък. На подсъдимия бе определено и наказание „глоба“ в размер на 200 000 лв. Присъдата на Окръжен съд – Ямбол подлежи на обжалване пред Апелативен съд – Бургас.", "date": "2018.07.03", "title": "Ямбол: Окръжният съд наложи присъда от 15 години затвор на турски гражданин, подсъдим за контрабандно пренасяне на близо 25 кг хероин"}
{"url": "http://www.focus-news.net/news/2018/07/03/2541303/sliven-okrazhniyat-sad-nalozhi-prisada-ot-2-godini-zatvor-na-mazh-podsadim-za-prichinyavane-na-smart-po-nepredpazlivost-na-peshehodets.html", "text": "По внесен обвинителен акт на Окръжна прокуратура – Сливен, съдът наложи ефективно наказание от 2 години „лишаване от свобода“ спрямо Неделчо Х. Това съобщиха от пресцентъра на  Окръжна прокуратура – Сливен . Той е подсъдим за това, че на 29.08.2017 г. в гр. Сливен, по бул. „Генерал Скобелев“, при управление на автобус „Ивеко“, нарушил правилата за движение по пътищата (като не изпълнил задължението си на водач на нерелсово пътно превозно средство при приближаване към пешеходна пътека да пропусне преминаващия по нея пешеходец, като намали скоростта или спре) и по непредпазливост причинил смъртта на 82-годишен мъж, настъпила на 31 август 2017 г., като деянието е извършено на пешеходна пътека. На Неделчо Х. е наложено и наказание „лишаване от право да управлява МПС“ за срок от 4 години. Присъдата на Окръжен съд – Сливен подлежи на обжалване пред Апелативен съд – Бургас.", "date": "2018.07.03", "title": "Сливен: Окръжният съд наложи присъда от 2 години затвор на мъж, подсъдим за причиняване на смърт по непредпазливост на пешеходец"}
{"url": "http://www.focus-news.net/news/2018/07/03/2541304/kyustendil-tovaren-mikrobus-s-domati-se-e-preobarnal-na-avtomagistrala-struma-sled-paten-vazel-boboshevo-nyama-postradali.html", "text": "Товарен микробус с домати се е преобърнал на автомагистрала „Струма” след пътен възел „Бобошево”, няма пострадали. Това съобщиха за  Радио „Фокус” – Кюстендил  от пресцентъра на Областна дирекция на МВР – Кюстендил. Микробусът е пътувал в посока София. Водачът на микробуса и неговият спътник са излезли от транспортното средство. Не са съобщили за необходимост от медицинска помощ, но на място има екип на „Спешен център”. В момента движението в района се регулира от екипи на „Пътна полиция”. \r\nВенцеслав ИЛЧЕВ", "date": "2018.07.03", "title": "Кюстендил: Товарен микробус с домати се е преобърнал на автомагистрала „Струма” след пътен възел „Бобошево”, няма пострадали"}
{"url": "http://www.focus-news.net/news/2018/07/03/2541294/dzhon-boltan-vladimir-putin-i-donald-tramp-shte-obsadyat-obstoyno-prisastvieto-na-iran-v-siriya.html", "text": "Съветникът по национална сигурност на президента на САЩ Джон Болтън определи Иран като „стратегически проблем“ в Сирия и анонсира, че американският държавен глава Доналд Тръмп има намерение да обсъди това с руския си колега Владимир Путин по време на срещата им в Хелзинки, предава  руската информационна агенция EA Daily . \r\nВ интервю пред американският телевизионен канал CBS след посещението си в Москва миналата седмица, Болтън обясни също, че не разглежда оставането на власт на сирийския държавен глава Башар Асад като „стратегически проблем“ за САЩ. \r\nВ резултат от срещата на върха, администрацията на САЩ се надява да получи поддръжката на Москва по въпроса за „извеждането“ на иранските сили от Сирия, отбеляза събеседникът на CBS. \r\nСпоред думите на Болтън, опитите на Асад да добие решаващо преимущество в Сирия и да „разбие тамошната опозиция“ не представлява принципен проблем за американската администрация в близкоизточния регион, предаде във вторник телевизионния канал Al Arabiya. \r\n„Има възможност да се проведат широки преговори за извеждането на иранските сили от Сирия и изпращането им обратно в Иран, което ще бъде значителна крачка напред“, заяви съветникът на Тръмп. \r\n„Не мисля, че Асад е стратегически проблем. Смятам обаче, че такъв е Иран. И то не само тяхната програма за разработване на ядрено оръжие, а също мащабната поддръжка, която оказват на международния тероризъм и екстремистките сили в Близкия Изток“, обясни Болтън. \r\nТой добави още, че въпросът за иранското присъствие в Сирия ще бъде „обсъден обстойно на срещата между Тръмп и Путин в столицата на Финландия – Хелзинки, която трябва да се състои на 16 юли. \r\nПревод и редакция:", "date": "2018.07.03", "title": "Джон Болтън: Владимир Путин и Доналд Тръмп ще обсъдят обстойно присъствието на Иран в Сирия"}
{"url": "http://www.focus-news.net/news/2018/07/03/2541307/programata-na-radio-fokus-veche-se-izlachva-i-v-obzor-na-chestota-996mhz.html", "text": "Най-голямата българска радиоверига „Фокус“ стартира своята 55 регионална радиостанция, която вече се излъчва на честота 99.6 MHz за района на Обзор. От днес жителите на крайбрежието получават най-бързата и точна информация за всичко, което се случва в България, Балканите, Европа и света, както и възможност да поставят всички въпроси и теми от региона, които ги вълнуват. \r\nСъс своите 55 точки на излъчване национална радиоверига „Фокус“ има най-голямо покритие на територията на страната сред всички частни радиостанции, а с пускането в експлоатация на радиостанцията в Несебър „Фокус“ продължава да реализира своята концепция за пълно покритие на най-важните транспортни коридори, преминаващи на територията на страната, като предоставя на своите многобройни слушатели и най-важната актуална трафик информация. \r\nПрез последните десет години радиоверигата „Фокус“, която е собственост на едноименната Информационна агенция, изгради 13 собствени офиса в градовете София, Благоевград, Кюстендил, Пазарджик, Пловдив, Смолян, Стара Загора, Сливен, Бургас, Варна, Шумен, Велико Търново и Видин, в които се подготвят регионални емисии новини и регионални програми. Радио „Фокус“ излъчва общо над 240 емисии новини и редица специализирани политически, икономически, културни, исторически, развлекателни и музикални радиопредавания. \r\nОт 15 юни 2011 г. „Фокус“ излъчва и на територията на Южна Молдова, с цел съхраняването на националната идентичност на българското население в Бесарабия, като покрива районите на Тараклия, Кагул и Комрат в Република Молдова и на Болград и Измаил в Украйна. \r\nОчаквайте скоро Радио „Фокус“ в градовете – Велинград, Ловеч и Царево.", "date": "2018.07.03", "title": "Програмата на Радио „Фокус“ вече се излъчва и в Обзор на честота 99,6MHz"}
{"url": "http://www.focus-news.net/news/2018/07/03/2541309/konstitutsionniyat-sad-othvarli-iskaneto-na-ombudsmana-maya-manolova-grazhdanite-da-mogat-da-obzhalvat-v-sada-tsenata-na-elektroenergiyata-vodata-i-parnoto.html", "text": "Конституционният съд отхвърли искането на омбудсмана Мая Манолова гражданите да могат да обжалват в съда цената на електроенергията, водата и парното, сочи справка на електронната страница на  съда.  Решението на КС отхвърля искането на омбудсмана за обявяване на противоконституционност на чл. 36а, ал. 2, от Закона за енергетиката. Според текста от закона решенията на КЕВР за цените на тока, парното и газа са индивидуални административни актове и това лишава гражданите от правото да ги оспорват пред съда. Според омбудсмана разпоредба не е в съответствие с европейската директива 2009/72/ЕО за въвеждане на механизми, които да гарантират възможността за обжалване на такива решения пред независим орган. \r\nРешението на КС е подписано с особени мнения от съдиите Георги Ангелов и Филип Димитров.", "date": "2018.07.03", "title": "Конституционният съд отхвърли искането на омбудсмана Мая Манолова гражданите да могат да обжалват в съда цената на електроенергията, водата и парното"}
{"url": "http://www.focus-news.net/news/2018/07/03/2541308/burgas-riosv-ustanovi-zamarsyavane-na-plazhnata-ivitsa-na-primorsko-s-katraneni-topcheta.html", "text": "РИОСВ – Бургас извърши проверки по плажната ивица на Приморско, плаж Алепу, Несебър и Ахелой след сигнали на граждани за наличие на мазутни топчета. Това съобщиха от пресцентъра на  РИОСВ - Бургас . Инспекцията установи наличие на т.нар. катранени топчета и издаде предписание към концесионерите за почистване на плажовете. \r\nРИОСВ отправи питане до „Морска администрация“ - Бургас като компетентен орган извършващ контрол за опазване на морската среда от извършени замърсяване причинени от плавателни съдове. От отговора става ясно, че вероятно се касае за т. нар. катранени топчета, които се получават като краен резултат от естественото обветряне на нефт или нефтопродукти след престой във водата. След престояване продължително време на дъното на морето обикновено се изхвърлят на брега, смесени с разпилени отпадъци в резултат на силен вятър и вълнение, каквото има през последните дни. \r\nВ това им състояние тези остатъци не дават възможност да се определи кой е конкретният източник на замърсяването. Подобни замърсявания често са факт извън териториалното море на Република България, където е невъзможно да се проведе разследване. Единственият възможен начин за почистване е механичното им събиране от плажа, за което РИОСВ – Бургас е издало предписание на концесионерите на съответните плажове.", "date": "2018.07.03", "title": "Бургас: РИОСВ установи замърсяване на плажната ивица на Приморско с катранени топчета"}
{"url": "http://www.focus-news.net/news/2018/07/03/2541315/dobrich-obshtinskiyat-mladezhki-tsentar-zahari-stoyanov-shte-izdade-kompaktdisk-s-otkasi-ot-proizvedeniya-na-poetesata-dora-gabe-procheteni-ot-detsa-ot-programa-ekolyato.html", "text": "Общинският младежки център (ОМЦ) „Захари Стоянов“ ще издаде компактдиск с откъси от произведения на поетесата Дора Габе, прочетени от деца от програма „Еколято“. Детско жури е определило най-добрите четци и рецитатори, които ще участват в инициативата. Това съобщи Маргарита Ганчева, организатор младежки дейности в центъра, предаде кореспондент на  Радио „Фокус” – Варна . След като бъде издаден, компактдискът ще бъде подарен на детските ясли и градини в Добрич. По традиция всяка година през ваканцията ОМЦ организира програма „Еколято“, която се радва на огромен интерес, заради предлаганото разнообразие от занимания за малчуганите. Тази седмица е организирана под мотото „5 дни за Дора Габе“. В различните делнични дни децата имат възможност да се запознаят с творчеството и личността на голямата българска поетеса, родена в Добруджа, чрез четене на откъси от нейни произведения, рисуване, посещения на куклен театър и изложби, а петъкът е посветен на Деня на шоколада. В сладкарница децата ще присъстват на демонстрация, която ще ги потопи в света на едно от най-предпочитаните сладки изкушения от малки и големи. В дните, през които се провежда програмата, до края на този месец, малките деца ще спортуват и ще имат възможност да преживеят плуване, конна езда, риболов и още много други приятни емоции, които ще обогатят техния свят през лятото. Желанието на екипа е децата да научат повече за света около тях и всичко това съчетано с добра двигателна активност и забавление. Тази година темата на програма „Еколято“ в ОМЦ е „Правата на детето“. Поредица от занимания ще запознава децата с техни основни права, както и тези на възрастните, също и задълженията на всеки в рамките на общността.  \r\nЖулиета НИКОЛОВА", "date": "2018.07.03", "title": "Добрич: Общинският младежки център „Захари Стоянов“ ще издаде компактдиск с откъси от произведения на поетесата Дора Габе, прочетени от деца от програма „Еколято“"}
{"url": "http://www.focus-news.net/news/2018/07/03/2541310/smolyan-za-poredna-godina-se-provezhda-mladezhki-obmen-s-ungarskiya-grad-kishpesht.html", "text": "Кметът на Смолян Николай Мелемов и зам.-кметът Марин Захариев поздравиха младежи от побратимения със Смолян унгарски град Кишпещ, които гостуват в града по програма за младежки обмен. Това съобщиха от пресцентъра на  Община Смолян . \r\nВ рамките на осем дни тийнейджърите участват в редица инициативи, запознават се с родопските традиции и обичаи, местната история и забележителностите на територията на общината. В програмата са включени посещения на защитената местност „Сосковчето” и екопътеката „Каньона на водопадите“, Момчилова крепост, пещерата „Ухловица”, село Момчиловци, Планетариума и Националната астрономическа обсерватория и др. \r\nПо време на престоя им в Смолян унгарските деца ще посетят и къщата музей „Ласло Наги”, където ще се потопят в света на поета, преводач и художник, превел на унгарски език много български народни песни и най-добрите стихове на известни наши поети. Младежите посетиха и чудесните спортни площадки, с които разполага града. В проявите се включиха и двадесетте младежи от Смолян, които в рамките на този младежки обмен ще посетят езерото Балатон през втората половина на месец юли.", "date": "2018.07.03", "title": "Смолян: За поредна година се провежда младежки обмен с унгарския град Кишпещ"}
{"url": "http://www.focus-news.net/news/2018/07/03/2541313/ria-novosti-sasht-poiskaha-ot-rusiya-da-remontira-toaletnata-na-mezhdunarodnata-kosmicheska-stantsiya.html", "text": "НАСА е поръчала от руската Ракетно-космическа корпорация „Енергия“ техническо обслужване и замяна на редица елементи в тоалетната на американската част на Международната космическа станция (МКС), се казва в годишния отчет на корпорация, предава  РИА Новости . \r\nРуската агенция припомня, че през 2007 година НАСА е поръчала космическа тоалетна в Русия на стойност 19 милиона долара. Преди това е имало няколко неуспешни опита на американски инженери да създадат свой санитарен възел. Тяхната разработка постоянно е излизала от строя, след което е било взето решение да се поръча адаптирана към американския сегмент на станцията руска техника. \r\n„В течение на годината продължи изпълнението на контракта с НАСА, предвиждащ изготвянето и доставката на елементи за АСУиК (тоалетно устройство и кабина) за американския сегмент на МКС и съответстващите услуги за интеграцията им в МКС“, се казва в документа. \r\nОтбелязва се, че след серия преговори, проведени през 2017 година, руската корпорация е получила нови поръчки в рамките на същия контракт.  \r\nПревод и редакция:", "date": "2018.07.03", "title": "РИА Новости: САЩ  поискаха от Русия да ремонтира тоалетната на Международната космическа станция"}
{"url": "http://www.focus-news.net/news/2018/07/03/2541312/agraren-universitet-plovdiv-ubitiyat-dots-stefan-neykov-ne-e-prepodavatel-v-universiteta.html", "text": "Убитият доц. Стефан Нейков не е преподавател в университета. Това съобщиха от пресцентъра на  Аграрен университет – Пловдив . Ръководството на Аграрния университет – Пловдив категорично опровергава факта, че убитият на 2 юли доц. Стефан Нейков е преподавател в университета. \"Такова лице никога не е заемало щатна длъжност. Името не фигурира и като хоноруван преподавател във Висшия селскостопански институт (ВСИ), преобразуван в Аграрен университет през 2001 г.\", съобщиха от учебното заведение.", "date": "2018.07.03", "title": "Аграрен университет – Пловдив: Убитият доц. Стефан Нейков не е преподавател в университета"}
{"url": "http://www.focus-news.net/news/2018/07/03/2541314/nezavisen-makedoniya-sdsm-i-vmro-dpmne-v-dialog-zapochva-razchistvaneto-na-terena-za-referenduma.html", "text": "Започна подготовката за провеждането на референдума за името. Ако всичко върви по план, по информация на скопското електронно издание  „Независен“  16 септември ще бъде първата възможна дата за провеждането на допитването, на който гражданите на югозападната ни съседка трябва да се произнесат по въпроса дали подкрепят промяната на конституционното име на Македония с цел присъединяването на страната към НАТО и Европейския съюз.  \r\nРешението кога да бъде проведен референдумът, според партийни извори, може да влезе в дневния ред още на 17 юли, т.е. на заседанието, което вече е насрочено за тази дата. Въпреки това, от разговорите, които се водят в момента между управляващите партии и опозиционната ВМРО-ДПМНЕ, зависи дали дотогава ще бъде договорена инициативата за провеждането на референдума. Парламентарната група на ВМРО-ДПМНЕ вероятно ще даде съгласието си за документа - макар партията да се противопоставя на постигнатия договор за името, в програмата си призовава гражданите на страната да имат последната дума за сделката между Атина и Скопие.  \r\nС решението да се проведе референдум трябва да определи въпросът, датата на гласуване и формата, т.е. дали допитването ще бъде консултативно или обвързваща. В тази връзка ВМРО-ДПМНЕ настоява референдумът да бъде задължителен, а СДСМ – обвързващ.  \r\nДатата на провеждането на референдума все още не е утвърдена, но по данни на редакцията той ще бъде организиран преди края на месец септември, за да остане достатъчно време за въвеждане на конституционни промени до края на текущата година. Разбира се, стига допитването да бъде успешно, както очакват управляващите кръгове в Скопие. Предвид срока от 60 до 90 дни, който трябва да премине от съобщението до провеждането на референдума, 16 септември се счита за първа възможна дата, ако решението бъде прието на 17-то число на този месец. В такъв случай последният краен срок за провеждането му ще бъде в средата на октомври. \r\nРазговорите между мнозинството и опозицията сега са насочени към избирането на новия състав на Държавната избирателна комисия. Ако бъде постигнато съгласие, заседанието за избирането на седмината нови членове на ДИК би трябвало да бъде проведено до края на седмицата. По-точно в петък, когато ще заседава съответната комисия, председателствана от Илия Димовски от ВМРО-ДПМНЕ.  \r\nЗадачата на комисията е да избере седмина членове от общо 41 кандидати, явили се на конкурса, утвърден от парламента. Кандидатите трябва да получат подкрепата на най-малко 80 от депутатите в законодателния орган, за да бъдат избрани за членове на ДИК. Към настоящия момент като най-сериозни претенденти на СДСМ се посочват имената на бившите депутати Борис Кондарко и Янаке Витановски, и Радица Ристеска – съдия от Охрид.  \r\nОт редиците на ВМРО-ДПМНЕ като фаворити са сочени бившите народни представители Оливер Дерковски и Светлана Карапетрова.  \r\nМеждувременно президентът Георги Иванов ще бъде изправен пред ново решение дали да подпише постановлението на Закона за ратифициране на споразумението с Гърция. Понастоящем този закон е единствената точка в дневния ред на парламентарната сесия, насрочена за четвъртък (5 юли) от председателя на законодателния орган Талат Джафери. Необходима е подкрепата на 61 депутата, за да бъде потвърдена ратификацията на договора, което ще задължи държания глава да подпише съответния указ за влизането му в сила.  \r\nПарламентът на Македония ратифицира договора за името на 20 юни с 69 гласа „за\" и при отсъствието на опозицията, която вече обяви, че няма да присъства и на второто гласуване на закона. Същия ден председателят на Събранието Джафери подписа Закона за ратифициране на споразумението и го изпрати в кабинета на Георги Иванов, който върна закона в предвидения срок, без да подпише указа. Според Иванов споразумението с Гърция е противоконституционно и противоречи на резолюциите на ООН. \r\nОчакванията са, че дори след второто гласуване Иванов няма да подпише указ и ще приложи т.нар. джобно вето, както направи със Закона за официалната употреба на езиците. Джафери обаче вече увери, че след повторното гласуване ще изпрати закона за публикуване в „Държавен вестник“ и без подписа на Иванов.  Тереза Герова", "date": "2018.07.03", "title": "„Независен“ (Македония): СДСМ и ВМРО-ДПМНЕ в диалог: Започва разчистването на терена за референдума"}
{"url": "http://www.focus-news.net/news/2018/07/03/2541317/sofiya-vavezhda-se-promyana-v-organizatsiyata-na-dvizhenie-na-avtobusna-liniya-505.html", "text": "Въвежда се промяна в организацията на движение на автобусна линия 505. Това съобщиха от пресцентъра на  Столична община . От 11 юли 2018 г. до 15 юли 2018 г. автобусите по линия 505 ще се движат до парк-музей „Врана“ във връзка с осигуряване на транспорт за гражданите по време на цикъл от концерти на Софийската филхармония.  \r\nНа 11 юли 2018 г. автобусите ще спират на съответните спирки:  \r\n18.15 ч. – пл.“Орлов мост“;  \r\n18.19 ч. – хотел „Плиска“;  \r\n18.23 ч. – УМБАЛ „Св.Ана“  \r\n18.27 ч. „Цариградско шосе“  \r\n18.30 ч. - парк-музей „Врана“  \r\n19.15 ч. – пл.“Орлов мост“;  \r\n19.19 ч. – хотел „Плиска“ ;  \r\n19.23 ч. – УМБАЛ „Св.Ана“;  \r\n19.27 ч. – МС „Цариградско шосе“;  \r\n22.30 ч. парк-музей „Врана“;  \r\nНа 12 юли 2018 г.:  \r\n18.15 ч. – пл.“Орлов мост“;  \r\n18.19 ч. – хотел „Плиска“;  \r\n18.23 ч. – УМБАЛ „Св.Ана“  \r\n18.27 ч. - „Цариградско шосе“  \r\n18.30 ч. - парк-музей „Врана“  \r\n19.15 ч. – пл.“Орлов мост“;  \r\n19.19 ч. – хотел „Плиска“ ;  \r\n19.23 ч. – УМБАЛ „Св.Ана“;  \r\n19.27 ч. – МС „Цариградско шосе“;  \r\n22.30 ч. парк-музей „Врана“;  \r\nНа 13 юли 2018 г.:  \r\n18.15 ч. – пл.“Орлов мост“;  \r\n18.19 ч. – хотел „Плиска“;  \r\n18.23 ч. – УМБАЛ „Св.Ана“  \r\n18.27 ч. „Цариградско шосе“  \r\n21.30 ч. - парк-музей „Врана“  \r\nНа 14 юли 2018 г.  \r\n19.15 ч. – пл.“Орлов мост“;  \r\n19.19 ч. – хотел „Плиска“ ;  \r\n19.23 ч. – УМБАЛ „Св.Ана“;  \r\n19.27 ч. – МС „Цариградско шосе“;  \r\n22.30 ч. парк-музей „Врана“;  \r\nНа 15 юли 2018 г.  \r\n19.15 ч. – пл.“Орлов мост“;  \r\n19.19 ч. – хотел „Плиска“ ;  \r\n19.23 ч. – УМБАЛ „Св.Ана“;  \r\n19.27 ч. – МС „Цариградско шосе“;  \r\n22.30 ч. - парк-музей „Врана“;", "date": "2018.07.03", "title": "София: Въвежда се промяна в организацията на движение на автобусна линия 505"}
{"url": "http://www.focus-news.net/news/2018/07/03/2541306/donald-tramp-razgovorite-sas-severna-koreya-varvyat-dobre-tsyala-aziya-e-vav-vaztorg-i-ako-ne-byah-az-shtyahme-da-sme-vav-voyna-s-phenyan.html", "text": "Президентът на САЩ Доналд Тръмп заяви във вторник, че разговорите със Северна Корея вървят добре, независимо от информациите, че Пхенян продължава да развива ядрения си арсенал дори след историческата среща между американския държавен глава и севернокорейския лидер Ким Чен-ун, предава  AFP . \r\n„Водим много разговори със Северна Корея – нещата вървят добре!“ – написа Тръмп в социалната мрежа „Туитър“. „Междувременно, от осем месеца не са изстрелвани ракети и не са правени ядрени изпитания“. \r\n„Цяла Азия е във възторг. Единствено Опозиционната партия, включително Фалшивите новини се оплакват. Ако не бях аз, щяхме да сме във война със Северна Корея“, обясни американският държавен глава. \r\nПревод и редакция:", "date": "2018.07.03", "title": "Доналд Тръмп: Разговорите със Северна Корея вървят добре. Цяла Азия е във възторг и ако не бях аз, щяхме да сме във война с Пхенян"}
{"url": "http://www.focus-news.net/news/2018/07/03/2541316/veliko-tarnovo-v-grada-shte-se-provede-kampaniya-za-ranno-otkrivane-na-revmatichni-zabolyavaniya.html", "text": "Едномесечна кампания за ранно откриване на ревматични заболявания започва в града на 6 юли. Това съобщиха от пресцентъра на  Община Велико Търново . Стартът ще бъде с информационен семинар, който ще бъде открит в 17.30 часа в сградата на Общината. Лектори ще бъдат д-р Светла Копчева – ревматолог в МОБАЛ „Д-р Стефан Черкезов“ и д-р Мария Пройнова – физиотерапевт. Участие ще вземат също психолози, представители на Регионалната здравно-осигурителна каса и на общинската дирекция „Социални дейности и здравеопазване“.  \r\nПоставени за обсъждане ще бъдат теми, свързани с диагностиката, възможностите за лечение на различните заболявания, практическите насоки за превъзмогване на поставената диагноза и за овладяване на стреса, техники за физиотерапия и др.  \r\nСрещата е открита за обществеността и ще се състои в новата зала на Общинския съвет, намираща се на третия етаж в сградата на Община Велико Търново.  \r\nОт 9 юли до 9 август В Старата столица ще бъдат провеждани и безплатни прегледи при ревматолози. Хората на възраст между 18 и 50 години, които нямат диагноза, но имат симптоми, могат да се запишат на тел. 070010126. Симптомите за ревматично заболяване са болки и подуване в ставите, болка в гърба или хълбока, трудно раздвижване сутрин, посочват организаторите на кампанията. \r\nИнициативата „Кажи не на страха, попитай ревматолог“ е организирана от Сдружение „Асоциация на пациентите с ревматоиден артрит“ и е подкрепена от председателя на парламентарната комисия по здравеопазване д-р Даниела Дариткова-Проданова, от Община Велико Търново и от Институт за здравно образование.", "date": "2018.07.03", "title": "Велико Търново: В града ще се проведе кампания за ранно откриване на ревматични заболявания"}
{"url": "http://www.focus-news.net/news/2018/07/03/2541320/blagoevgrad-okrazhnata-prokuratura-predade-na-sad-mazh-obvinen-v-ubiystvo-na-svoy-sased-v-petrich.html", "text": "Окръжна прокуратура – Благоевград е внесла обвинителен акт срещу Б.К. за извършено от него убийство. Това съобщиха от пресцентъра на  Апелативна прокуратура - София . Обвиняемият Б.К., известен с прякора „Пульо“, живял заедно със семейството си в къща в т.н. „Шекер махала“ в град Петрич. В непосредствена близост до тях се намирал изкупвателен пункт за отпадъци от черни и цветни метали. На 31 май 2014 г. децата на съседите му играели с топка на улицата, като по случайност тя попаднала в двора на къщата на обвиняемия К. Той започнал да псува децата, което на свой ред предизвикало словесен спор с майката на едно от момчетата. В него се включили и други техни роднини. Те се държали агресивно и нападателно, започнали да хвърлят бутилки и камъни към къщата на Б.К. Той се притеснил и уплашил от създалата се ситуация.  \r\nПоследвало сбиване между участниците в конфликта. Обвиняемият успял да отбие няколко удара и да премине през портала на пункта, където се оказал изправен срещу С.М. Желязната врата се затворила след тях и те останали сами. Б.К. държал в дясната си ръка парче от дървена дръжка на вила, а в лявата – сабя. Той започнал да бие физически по-слабия М., който го призовавал да престане. Обвиняемият замахнал и му нанесъл удар с дръжката в лявата част на лицето и още няколко в областта на главата. След това пострадалият паднал на земята и останал да лежи без видими признаци на живот. След тези действия обвиняемият отишъл в районното полицейско управление и разказал за случая, като заявил, че може да е убил С.М. Въпреки оказаната лекарска помощ, на 10 юни 2014 г. пострадалият е починал. От заключението на съдебно-медицинската експертиза се установява, че в резултат на нанесените удари в главата на мъжа при инцидента се е стигнало до многофрагментно счупване с разместване на костните фрагменти, довело до разхерметизиране на черепната кутия. Това създало обективна възможност за развитие на менингит, станал непосредствена причина за смъртта на С.М.  \r\nПредстои делото да продължи в съда.", "date": "2018.07.03", "title": "Благоевград: Окръжната прокуратура предаде на съд мъж, обвинен в убийство на свой съсед в Петрич"}
{"url": "http://www.focus-news.net/news/2018/07/03/2541319/veliko-tarnovo-obshtina-svishtov-populyarizira-mezhdunaroden-konkurs-nasarchavasht-detsata-i-mladezhite-da-pazyat-reka-dunav.html", "text": "Международен конкурс насърчава децата и младежите да пазят река Дунав и да споделят какво означава околната среда за тях. Община Свищов, като единствената крайдунавска администрация в областта, популяризира активно инициативата. Това каза за  Радио „Фокус“ – Велико Търново  Анна Минева, представител на фирма – партньор на Общината при разделното събиране на отпадъци. Като част от дейностите по проекта местната администрация е насрочила за днес организираното почистване на брега на реката край града.  \r\nВсеки, който е на възраст от 6 до 18 години, може да се включи в конкурса. Изискването е да се изработи произведение от отпадъци, с които се замърсява околната среда или видео-материал по темата. „Не е нужно той да е направен на брега на река Дунав. Може това да се случи и на някой от притоците. Срокът за участие е 10 юли.  До тогава децата трябва да изпратят видеоклипа или снимка на своето произведение на изкуството. Ще има много награди и изненади за победителите. Важното е децата да са активни и да покажат как се грижат за река Дунав“, допълни Анна Минева. \r\nДопълнителна информация за състезанието може да бъде получена от Община Свищов на телефон 0887 602672 (Галя Бърдарска). Конкурсът „Danube Art Master“ се организира от Глобално партньорство по водите в Централна и Източна Европа (GWP CEE) и Международната комисия за опазване на река  Дунав (ICPDR). Той насърчава децата за по-близък поглед спрямо местните им реки и към разсъждения върху това какво означава околната среда за тях. Поканата е към децата от всички училища, неправителствени организации, дневни детски центрове или асоциации за деца в Дунавския басейн, които имат желание да създадат произведение на изкуството и да участват в конкурса Danube Art Master, който от 2014 г. обединява хиляди деца  в целия Дунавски басейн. \r\nЛуиза ТРАНЧЕВА", "date": "2018.07.03", "title": "Велико Търново: Община Свищов популяризира международен конкурс, насърчаващ децата и младежите да пазят река Дунав"}
{"url": "http://www.focus-news.net/news/2018/07/03/2541321/kardzhali-avtobus-za-patnicheski-prevozi-e-s-prekratena-registratsiya-sled-podaden-signal-che-shofyorat-mu-e-bez-knizhka.html", "text": "Автобус за пътнически превози е с прекратена регистрация, след подаден сигнал, че шофьорът му е без книжка. Това съобщиха от пресцентъра на  МВР . На 21 юни на фейсбук-страницата на Главната дирекция „Национална полиция“ е получен сигнал от гражданин. От обясненията става ясно, че пътници от Момчилград били превозвани в нарушение на Закона за движение по пътищата. След самосезиране на Отдел „Пътна полиция“ сигналът бил изпратен за проверка от ОДМВР - Кърджали. В изпълнение на заповедта, на 22 юни младши контрольор от Момчилград е извършил проверка на автобус, управляван от 28-годишен мъж. Установено е, че в автобуса били превозвани работнички от цех. Установено е, че водачът е шофирал в шест-месечен срок на отнета със съдебен акт правоспособност, освен това пробата с алкохол дала положителна реакция.  \r\nНа водача е съставен акт за установено административно нарушение за нарушение на чл. 150а, ал. 1 от ЗДвП и е изготвен протокол за предупреждение. Акт за установено административно нарушение е съставен и на собственика на фирмата-превозвач – 74-годишен мъж. Той е за нарушение на чл. 102 от ЗДвП, изготвен му е и предупредителен протокол. Издадена е и заповед за прекратяване на регистрацията на автобуса.  \r\nЗа случая е уведомена и Изпълнителната агенция „Автомобилна администрация“.  \r\nГДНП благодари на гражданина, подал сигнала.", "date": "2018.07.03", "title": "Кърджали: Автобус за пътнически превози е с прекратена регистрация, след подаден сигнал, че шофьорът му е без книжка"}
{"url": "http://www.focus-news.net/news/2018/07/03/2541302/ministar-boil-banov-shte-proiznese-pametno-slovo-na-poklonenieto-pred-prof-bozhidar-dimitrov.html", "text": "От 13.00 часа, на 4 юли паметни слова на поклонението пред проф. Божидар Димитров в Националния исторически музей ще произнесат Боил Банов, министър на културата, проф. Станислав Станилов, зам.-председател на Комисията по културата и медиите в 44-то Народно събрание и доц. д-р Бони Петрунова, директор на НИМ. Това съобщиха от  пресцентъра на НИМ.", "date": "2018.07.03", "title": "Министър Боил Банов ще произнесе паметно слово на поклонението пред проф. Божидар Димитров"}
{"url": "http://www.focus-news.net/news/2018/07/03/2541292/bsp-dari-preparati-i-odeyala-na-postradalite-ot-navodnenieto-v-roman.html", "text": "Народни представители от ПГ на \"БСП за България\", областните съвети на БСП във Враца и Перник и областният съвет на МО в БСП - Перник дариха почистващи и перилни препарати, дезинфектанти и одеяла на жителите на пострадалите от наводнението в гр. Роман. Това съобщиха от пресцентъра на  НС на БСП . След като вчера бяха доставени първите 60 комплекта с кофи, препарати и чували за смет, днес млади социалисти от Перник доставиха одеяла и дезинфекциращи препарати. \r\n„След изнесеното заседание на ОблС на БСП – Враца в Роман, социалисти от организацията в града и областният съвет на БСП се организираха, за да помагат на пострадалите си съграждани да почистят домовете си и да извозят унищожената покъщнина. Трагедията на хората е голяма и затова сме впрегнали всички сили, за да помогнем“. Това каза председателят на ОблС на БСП – Враца Иво Лилов. Той добави, че БСП е доставила и водоструйки, с които се почистват и дезинфекцират къщите на хората, защото общината дезинфекцира само общи площи и то избирателно. Лилов коментира, че отводнителните канали в града са почистени, едва след бедствието, което допълнително е усложнило ситуацията. Той бе категоричен, че социалистите ще търсят справедливост за жителите на града и ще изпратят писмо до прокуратурата, за да се направи проверка- дали в нощта на наводнението са изпускани язовири.  \r\n„Единствено представителите на БСП са тук, за да ни помогнат. Държавата и общината ги няма“, заявиха жители на Роман. Те коментираха, че е добре, че е започнало поне третирането с препарати на улиците и градинките, за да не плъзнат зарази. „Питаме, обаче, защо улиците се почистват и третират с препарати избирателно? Дали принципът е политически, етнически или друг“, попитаха те. Жителите на града са категорични, че не вярват, че наводнението е причинено само от дъжда. „Нека институциите да не ни заблуждават“, заявиха те. Жители на гр. Роман коментираха, че половин час преди вълната да залее близкия до реката квартал, кметът и зам.-кметове на общината, заедно с представители на други институции, са били на дигата. „След като са били там и са знаели, че нещо ще се случи, защо не предупредиха населението, за да спасим поне част от вещите си? Сега нямаме нищо. Отчаяни сме“, заявиха още те.", "date": "2018.07.03", "title": "БСП дари препарати и одеяла на пострадалите от наводнението в Роман"}
{"url": "http://www.focus-news.net/news/2018/07/03/2541324/predsedatelyat-na-pg-na-gerb-tsvetan-tsvetanov-se-sreshtna-sas-zam-generalniya-sekretar-na-fondatsiya-konrad-adanauer-d-r-gerhard-valers.html", "text": "Председателят на ПГ на ГЕРБ и заместник-председател на партията Цветан Цветанов се срещна със зам.-генералния секретар на Фондация „Конрад Аданауер“ д-р Герхард Валерс. Това съобщиха от пресцентъра на  ПП ГЕРБ . Срещата се състоя в Централата на Фондацията в Берлин, като на нея Цветанов и д-р Валерс обсъдиха доброто партньорство между ПП ГЕРБ и Фондация „Конрад Аденауер“, бъдещите съвместни инициативи, както и европейското бъдеще за страните от Западните Балкани. \r\nВ рамките на разговора д-р Герхард Валерс даде висока оценка на Българското председателство на Съвета на ЕС. Той и Цветан Цветанов се обединиха около мнението, че акцентът от българското председателство – очертаването на ясна европейска перспектива пред Западните Балкани, трябва да продължи, за да се утвърди подетата от Берлинския процес инициатива за свързаност на страните от региона. \r\nТема на разговора на Цветанов и зам.-генералния секретар на Фондация „Конрад Аданауер“ беше и предстоящите догодина европейски избори. Председателят на ПГ на ГЕРБ изрази увереността си, че при определянето на основните си послания и бъдещи политики за вота, ЕНП ще се съобрази с интересите и потребностите на гражданите. „Освен кохезионната политика, темите за миграция и сигурност ще бъдат ключови в бъдеще. Това касае цяла Европа и трябва да сме готови за всички предизвикателства“, посочи Цветан Цветанов. Той и д-р Валерс определиха изграждането на платформи за сигурност в близост до зоните на конфликт в Близкия изток като възможно решение на проблема с бежанския натиск. Според тях по този начин след края на конфликта в региона хората ще могат бързо да се завърнат в родните си места. \r\nЦветанов и Герхард Валерс подчертаха важността на запазването на доброто партньорство със САЩ като ключово в борбата с фалшивите новини и опитите за влияние на трети страни в Европа. \r\nЗаместник-председателят на ГЕРБ използва случая и предаде своите благодарности към председателя на Фондация „Конрад Аденауер“ Ханс-Герт Пьотеринг за участието му в Висшия политически консултативен борд, известен като Съвет на старейшините, учреден от премиера Бойко Борисов във връзка с подготовката и провеждането на председателството.", "date": "2018.07.03", "title": "Председателят на ПГ на ГЕРБ Цветан Цветанов се срещна със зам.-генералния секретар на Фондация „Конрад Аданауер“ д-р Герхард Валерс"}
{"url": "http://www.focus-news.net/news/2018/07/03/2541326/plovdiv-prokuratura-povdigna-obvinenie-na-42-godishen-mazh-za-ubiystvoto-na-prof-stefan-neykov.html", "text": "Прокуратурата в Пловдив задържа за 72 часа и повдигна обвинение на 42-годишен мъж за убийството на проф. Стефан Нейков. Това съобщи за  Радио „Фокус”-Пловдив  зам.-окръжният прокурор Галин Гавраилов и посочи, че мъжът е съпруг на студентка във ВСИ, където професорът е бил преподавател дълги години. „Между него и жената е имало по-специални отношения”, каза прокурор Гавраилов. Професорът е бил пребит с дървена бейзболна бухалка от съпруга на жената и в нейно присъствие, малко по-рано, на изхода на Пловдив, в посока село Оризаре. След това двамата са го качили и закарали до автомобила му, който е бил паркиран до Военна болница. \r\nЖената е съдействала на полицията късно снощи и е разказала всичко. Съпругът й все още не е дал показания като обвиняем, но също е съдействал на полицията в хода на оперативно-издирвателните дейности. \r\nВ петък прокуратурата ще внесе в съда искане за задържане под стража на обвиняемия. \r\nЦветана ТОНЧЕВА", "date": "2018.07.03", "title": "Пловдив: Прокуратура повдигна обвинение на 42-годишен мъж за убийството на проф. Стефан Нейков"}
{"url": "http://www.focus-news.net/news/2018/07/03/2541325/blagoevgrad-okrazhnata-prokuratura-predade-na-sad-upravitel-na-firma-i-oshte-dvama-dushi-za-ukriti-danatsi-za-nad-90-000-leva.html", "text": "Окръжна прокуратура – Благоевград е внесла обвинителен акт срещу С.В. – собственик и управител на търговско дружество, А.М. – консултант-счетоводител и Р.С., упълномощена с представителни функции пред органите на приходите, за извършено от тях данъчно престъпление. Това съобщиха от пресцентъра на  Апелативна прокуратура - София . \r\nС.В. избегнал установяване и плащане на данъчни задължения за неговата фирма със седалище в гр. Благоевград, като неправомерно приспаднал неследващ му се данъчен кредит в особено големи размери – 90 603.80 лева данък добавена стойност.  \r\nПрестъпното деяние е било извършено от него в съучастие с обвиняемите Р.С. и А.М., които потвърдили неистина относно размера на данъчната основа на извършените доставки, при водене на счетоводството и при представяне на информация пред ТД – НАП, офис – Благоевград. Те използвали документи с невярно съдържание – дневници за покупки, в които отразили данъчни фактури по несъществуващи сделки (доставки) и такива със завишени стойности на данъчната основа, в сравнение с действителните.  \r\nПредстои насрочване на разпоредително заседание по делото.", "date": "2018.07.03", "title": "Благоевград: Окръжната прокуратура предаде на съд управител на фирма и още двама души за укрити данъци за над 90 000 лева"}
{"url": "http://www.focus-news.net/news/2018/07/03/2541327/haskovo-v-grada-shte-se-provede-parviyat-mezhdunaroden-detski-turnir-po-hudozhestvena-gimnastika-the-queen-of-aida.html", "text": "Спортен клуб по художествена гимнастика „Аида“ съвместно с Община Хасково организира за първи път в Хасково – Първи международен детски турнир по художествена гимнастика „The queen of Aida”, който ще се проведе на 13 – 14 юли 2018 година в зала „Дружба“. Това съобщиха от пресцентъра на  Общината . Състезателната програма е на 14 а на 13 са тренировките на отборите. Подробности за турнира ще бъдат огласени на пресконференция на 11 юли 2018 година от 10.00 часа в сградата на Община Хасково, етаж 2, зала 206.", "date": "2018.07.03", "title": "Хасково: В града ще се проведе Първият международен детски турнир по художествена гимнастика „The queen of Aida”"}
{"url": "http://www.focus-news.net/news/2018/07/03/2541328/kyustendil-v-uchastaka-bobov-dol-zhedna-se-izgrazhda-nov-pat-zaradi-svlachishte.html", "text": "В участъка Бобов дол – Жедна се изгражда нов път заради свлачище. Това съобщи за  Радио „Фокус” – Кюстендил  дежурният в Областно пътно управление – Кюстендил. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.07.03", "title": "Кюстендил: В участъка Бобов дол – Жедна се изгражда нов път заради свлачище"}
{"url": "http://www.focus-news.net/news/2018/07/03/2541329/veliko-tarnovo-1579-zayavleniya-za-uchastie-v-parvoto-klasirane-za-priem-sled-7-klas-sa-podadeni-v-oblastta.html", "text": "1579 заявления  за участие в първото класиране за прием след 7 клас са подадени в област Велико Търново. Това съобщи за  Радио „Фокус“ – Велико  Търново инж. Розалия Личева, началник на Регионалното управление на образованието (РУО). Тя посочи, че от тях са се класирали 1527. 52-ма не са успели, тъй като посочили по-малък брой желания или балът им е бил недостатъчен. „Смятам, че това ще бъде отстранено в следващите етапи на класиране.Един от призивите ми към седмокласниците за следващите години е да пишат възможно най-голям брой желания, за да не остават некласирани. Те участват във второ класиране автоматично. Така че ако се освободят места и техният бал е достатъчно, ще бъдат класиране без да подават допълнителни заявления“, посочи инж. Личева.  \r\nТя отбеляза, че срокът за записване, след първия етап на класиране, е от 4 до 6 юли. Учениците подават документи в училището, в което са класирани. Тя трябва да носят оригинал на свидетелство за основно образование , а ако е за професия – и оригинала на медицинското удостоверение, с което са кандидатствали. „Ако някой от учениците се колебаят и желаят да бъдат класирани по предно свое желание, имат възможност да подадат заявление за участие във второ класиране. Те не губят позицията, която са заели досега, но има вероятност да се изместят по-напред по реда на своето желание“, посочи инж. Личева. Второ класиране ще излезе до 12 юли. Началникът на РУО – Велико Търново обясни, че са него не са подават заявления. Учениците участват в класирането със заявлението, което са подали за първо класиране и участват автоматично за попълване на незаетите места. \r\nНадежда КРЪСТЕВА", "date": "2018.07.03", "title": "Велико Търново: 1579 заявления  за участие в първото класиране за прием след 7 клас са подадени в областта"}
{"url": "http://www.focus-news.net/news/2018/07/03/2541322/zoran-zaev-vse-oshte-ne-e-utvarden-vaprosat-za-referenduma.html", "text": "Все още не се знае какъв ще е въпросът на референдума за новото име на Македония. С политическите дейци и гражданското общество ще решим дали допитването да бъде консултативно или обвързващо, но при всички случаи резултатът ще бъде задължителен, заяви македонският премиер Зоран Заев, в отговор на въпрос на журналистите, предава  македонското електронно издание A1 On . \r\n„Не сме разговаряли по този въпрос. Вероятно ще изчакаме срещата на върха на НАТО на 11 и 12 юли, когато очакваме да получим покана. Веднага след това държавата ще отвори дебата и вероятно ще утвърдим срока за провеждане на референдума, въпросът за допитването и формата на самия референдум“, заяви Заев. \r\nНай-вероятно, както допълни премиерът, той ще се състои в края на септември или началото на октомври и за това трябва да помогнат Държавната избирателна комисия (ЦИК) и експертите в парламента. \r\n„Заедно с всички политически дейци и гражданското общество ще решим дали референдумът ще бъде консултативен или обвързващ, но това, което всички трябва да знаят, е че резултатът ще бъде задължителен. Това значи, че ако допитването мине ще трябва да се съобразим с волята на гражданите, да я изгласуваме в парламента и да работим, особено върху реформите и процесите, които следват“, обясни македонският министър-председател. \r\nПремиерът потвърди, че гражданите ще бъдат попитани относно договора с Гърция и желанието за присъединяване към ЕС и НАТО. \r\nПревод и редакция:", "date": "2018.07.03", "title": "Зоран Заев: Все още не е утвърден въпросът за референдума"}
{"url": "http://www.focus-news.net/news/2018/07/03/2541333/zhorzh-ganchev-e-nastanen-v-umbal-sv-ekaterina-s-ostar-infarkt.html", "text": "Жорж Ганчев е настанен в УМБАЛ „Св. Екатерина“ с остър инфаркт. Това потвърди за  Агенция „Фокус“  говорителят на Центъра за спешна медицинска помощ в София Катя Сунгарска.  \r\n„Имаме подаден сигнал за паднал човек на паркинга на площада „Княз Александър Батенберг“. Екипът ни установява, че става въпрос за остър инфаркт. Пациентът е откарат в болница „Св. Екатерина“ по възможно най-бързия начин. Всичко се случва в т.нар. „златен час“, който дава много по-голям шанс за живота и възстановяването му“, обясни тя. „Сигналът за инцидента постъпва в 15.06 часа. В 15.14 часа сме на мястото“, каза още Катя Сунгарска. \r\nБиляна ИВАНОВА", "date": "2018.07.03", "title": "Жорж Ганчев е настанен в УМБАЛ „Св. Екатерина“ с остър инфаркт"}
{"url": "http://www.focus-news.net/news/2018/07/03/2541330/ministar-ekaterina-zaharieva-s-polititsite-na-republika-makedoniya-preodolyahme-razlichiyata-red-e-na-istoritsite.html", "text": "Вицепремиерът и министър на външните работи Екатерина Захариева отправи приветствие към участниците в смесената комисия от учени от България и Република Македония в първото ѝ заседание, провело се днес в София, съобщиха от пресцентъра на  Министерството на външните работи . Съвместната мултидисциплинарна експертна комисия по историческите и образователните въпроси бе създадена по силата на Договора за приятелство, добросъседство и сътрудничество между двете страни. „Най-важното е сега да установите дух на доверие и дори и да имате спорове, да се придържаме към Договора“, каза министър Захариева. „Нека следваме не само буквата на договора, но и духа му“, каза още тя. Вицепремиерът посочи, че при непрекъснатите си посещения в Република Македония усеща желанието на хората от двете страни на границата да общуват и да отбелязват заедно значими събития.   \r\nТова желание е вдъхновило политиците от двете страни, за да подпишат преди година договора. „Този дух на позитивизъм поведе след себе си и въпроса с името на Република Македония, демаркацията на границата между Косово и Черна гора, продължаването на диалога Белград - Прищина и приетото на последния Европейски съвет решение за разширяване, касаещо Албания и Република Македония“, продължи министърът. „Мисля, че сега всички имаме нужда от отговорност и кураж, да признаем очевидните грешки от миналото и от двете страни, за да живеем заедно и да мислим за младите хора“, каза първият дипломат на България.  \r\nТя посочи, че политиците очакват от комисията резултати и призова учените в нея да започнат работа с общите лица и събития, които двете страни могат да честват, преди да преминат към преразглеждане на учебниците по история.  \r\n„Нека комисията покаже европейски дух! Вярвам, че ще ни помогнете да продължим с безкористната си подкрепа към вас, да даваме страните си за пример и да искаме от останалите европейски лидери същата смелост, която ние показахме“, завърши Захариева.  \r\nСъпредседател на комисията от българска страна е професор Ангел Димитров, първият посланик на България в Република Македония. Сред членовете са професорите Иван Илчев и Кирил Топалов, доцентите Наум Кайчев и Даниел Вачков и други. Всички участници са с доказана научна и професионална репутация, а някои - и с дипломатически опит. Целта на учените е да допринесат за обективното тълкуване на исторически събития и отразяването им в учебниците на двете страни. Комисията представя пред двете правителства ежегоден доклад за работата си.", "date": "2018.07.03", "title": "Министър Екатерина Захариева: С политиците на Република Македония преодоляхме различията, ред е на историците"}
{"url": "http://www.focus-news.net/news/2018/07/03/2541331/kmetat-na-sofiya-yordanka-fandakova-shte-proveri-remontnite-raboti-na-ul-solunska-na-4-yuli.html", "text": "Кметът на София Йорданка Фандъкова ще провери ремонтните работи на ул. „Солунска“ в участъка между  ул. „Витоша“ и ул. „Христо Белчев“. Това съобщиха от пресцентъра на  Столична община . Проверката ще се състои на 4 юли в 12.00 часа.", "date": "2018.07.03", "title": "Кметът на София Йорданка Фандъкова ще провери ремонтните работи на ул. „Солунска“ на 4 юли"}
{"url": "http://www.focus-news.net/news/2018/07/03/2541334/v-sofiya-byaha-obsadeni-vazmozhnostite-za-sadeystvie-ot-strana-na-glavniya-sadeben-inspektorat-na-frantsiya-pri-izpalnenieto-na-proekta-na-ivss-po-programata-za-strukturnite-reformi-na-ek.html", "text": "Задълбочаване на сътрудничеството между съдебните инспекторати на България и Франция и възможностите за съдействие от страна на Главния съдебен инспекторат на Франция при изпълнението на проекта на Инспектората към ВСС, финансиран по Програмата за подкрепа на структурните реформи на Европейската комисия, обсъдиха на среща днес представители на двете институции. Това съобщиха от пресцентъра на  Висшия съдебен съвет . \r\nДелегация на Главния съдебен инспекторат на Франция – главен инспектор Беатрис дел Волго, ръководител на отдел „Административно разследване и професионална етика”, и съдебните инспектори Делфин Агоге и Тиери Питоа-Етиен от службата по международна дейност, са на тридневно работно посещение в България по покана на Инспектората към ВСС. Сътрудничеството между двата съдебни инспектората е дългогодишно -  започва през април 2009 г., месеци след създаването на Инспектората към ВСС. \r\nГлавният инспектор Теодора Точкова представи правомощията на Инспектората към ВСС като разясни различните видове проверки, които институцията извършва, и посочи трудностите, които Инспекторатът към ВСС преодолява в дейността си. Един от акцентите в разговора бяха проверките на декларациите за имущество и конфликт на интереси, които съдиите, прокурорите и следователите подават в Инспектората към ВСС от 1 януари 2017 г., както и проверките за почтеност на магистратите. \r\nПо време на срещата са откроиха както приликите, така и разликите в дейността на двата съдебни инспектората. Тъй като във Франция магистратите не подават имуществени декларации, Главният съдебен инспекторат на Франция ги проверява само за конфликт на интереси. Процедурите не се извършват по конкретни правила, институцията има свобода на дейността си и решава как да действа при всеки конкретен случай. \r\nБяха дискутирани възможностите за съдействие от страна на Главния съдебен инспекторат на Франция при изпълнението на проекта на Инспектората към ВСС, финансиран по Програмата за подкрепа на структурните реформи  на Европейската комисия, както и сътрудничеството в рамките на Европейската мрежа на съдебните инспекторати. \r\nДелегацията на Главния съдебен инспекторат на Франция се срещна и с членове на Висшия съдебен съвет.", "date": "2018.07.03", "title": "В София бяха обсъдени възможностите за съдействие от страна на Главния съдебен инспекторат на Франция при изпълнението на проекта на ИВСС по програмата за структурните реформи на ЕК"}
{"url": "http://www.focus-news.net/news/2018/07/03/2541332/kyustendil-kontseptsiya-na-nov-zakon-za-sotsialni-uslugi-beshe-debatirana-na-zasedanie-na-oblastniya-savet-za-integratsiya-na-horata-s-uvrezhdaniya.html", "text": "Концепция на нов закон за социални услуги беше дебатирана на заседание на Областния съвет за интеграция на хората с увреждания в Кюстендил, предаде репортер на  Радио „Фокус” – Кюстендил . „Ние изпратихме предварително писма до всички институции, свързани със социалните услуги. Тук правим едно обществено обсъждане, а предложенията ще бъдат внесени към министерството”, каза Виктор Янев. По думите му се очаква новият закон да влезе в сила от 15 октомври 2018 година. „Знаете, че тази работна група, създадена от министъра на труда и социалната политика, разработи концепция за закона, а ние обсъждаме тази концепция, както и нови предложения”, каза Виктор Янев. На заседанието присъстваха членове на Областния съвет за интеграция на хората с увреждания. \r\nВенцеслав ИЛЧЕВ", "date": "2018.07.03", "title": "Кюстендил: Концепция на нов закон за социални услуги беше дебатирана на заседание на Областния съвет за интеграция на хората с увреждания"}
{"url": "http://www.focus-news.net/news/2018/07/03/2541335/sport-zapochna-machat-shvetsiya-shveytsariya.html", "text": "На стадион „Крестовски“ в Санкт Петербург  започна мачът Швеция – Швейцария, осминафинал от Мондиала в Русия. \r\nДвата тима са играли доста често помежду си - 28 пъти, но само в контроли. Последната им среща е от 2002 година, когато завършват 1:1 в Малмьо. \r\nТреньорът на Швейцария Владимир Петкович в този мач ще бъде без  Фабиан Шар и Стефан Лихтщайнер в отбраната, които изтърпяват наказание. Швеция няма такива проблеми с окомплектоването на състава. \r\nВенцислав Драгоманов", "date": "2018.07.03", "title": "Спорт: Започна мачът Швеция – Швейцария"}
{"url": "http://www.focus-news.net/news/2018/07/03/2541340/burgas-ostavat-broeni-dni-do-vtoroto-izdanie-na.html", "text": "Остават броени дни до второто издание на Burgas Jam, различното музикално събитие, в което главен герой е най-въздействащият рок инструмент - китарата. Това съобщиха от пресцентъра на  Община Бургас.   На сцената до Морска гара - Бургас ще се качат Gus G - един от любимите китаристи на Ози Озбърн, гръцката алтърнатив рок група INK, виртуозите Николо Коцев, Бисер Иванов, Васил Първановски от ODD CREW, Славчо Николов от Б.Т.Р., Александър Мариновски от група \"Сигнал\" и др. Шумен дръм батъл ще заформят вездесъщият Стоян Янкулов - Стунджи и бързоръкият Николай Тошев. Водещ ще е Елена Розберг от радио Z-ROCK. \r\nФестивалната зона отваря врати в 17.00 часа на 7 юли 2018 г., събота. Музикалната програма стартира половин час по-късно. Тази година ще има много повече пунктове, от които да си закупите бира и вкусна храна. Специално за дамите ще се предлагат интересни коктейли.  \r\nОт Общината приканват притежателите на китара да я вземат със себе си и уточняват, че за тези, които са я взели със себе си, няма нужда от билет.  \r\nОт Общината обясняват, че целите на тази \"промоция\" са три: навсякъде да има китари и неповторима атмосфера, възможно най-много хора, обичащи този инструмент да се срещнат с големите майстори, които ще свирят на сцената на Burgas Jam и хората, които дойдат с китара вместо билет, да се присъединят импровизирано и unplugged от местата си сред публиката в масовото свирене на финалното парче. Организаторите обясняват, че то ще бъде обявено официално съвсем скоро. И тази година финалното парче ще бъде изсвирено организирано от 100 китари + желаещите и можещите от публиката. \r\nПосетителите на Burgas Jam със закупени билети ще имат възможността да участват в томбола, която ще се тегли в паузите на музикалната програма. Голямата награда е чисто нова китара от \"Кремона\", които за втора година подкрепят събитието.  \r\nНа самия ден на фестивала ще могат да се закупуват билети на редовна цена 18 лв. от изнесената каса на Морска гара след 10.00 часа сутринта, от Лятна каса \"Часовника\" и туристическия информационен център в близост до нея между 11 и 15 часа.   \r\nНа Burgas Jam няма да бъдат допуснати лица във видимо нетрезво състояние. Забранено е внасянето на алкохол и стъклени бутилки, наркотици, остри предмети и друг вид оръжие. Заради общата сигурност, посетителите ще бъдат проверявани на входа. За осигуряване на нормална пропускливост без дълго чакане, не носете обемист багаж, ако не е наложително.", "date": "2018.07.03", "title": "Бургас: Остават броени дни до второто издание на Burgas Jam"}
{"url": "http://www.focus-news.net/news/2018/07/03/2541336/sofiya-vazstanoveno-e-dvizhenieto-v-posoka-burgas-pri-km-42-na-avtomagistrala-trakiya-v-rayona-na-ihtiman.html", "text": "Възстановено е движението в посока Бургас при км 42 на автомагистрала \"Тракия\" в района на Ихтиман. Това съобщиха от пресцентъра на  Агенция „Пътна инфраструктура“ .", "date": "2018.07.03", "title": "София: Възстановено е движението в посока Бургас при км 42 на автомагистрала \"Тракия\" в района на Ихтиман"}
{"url": "http://www.focus-news.net/news/2018/07/03/2541337/asya-mihaylova-tsentar-za-obshtestvena-podkrepa-svishtov-obshtinskata-sotsialna-politika-e-izklyuchitelno-uspeshna-i-za-tova-svidetelstva-postoyannoto-razkrivane-na-novi-uslugi.html", "text": "Социална политика на Община Свищов е изключително успешна, хората го виждат и го оценяват. Това показват и постоянните посещения на социалните служители по домовете на потребителите на тези услуги, каза в предаването „Добре дошли в Свищов“ на  Радио „Фокус“ – Велико Търново  Ася Михайлова, директор на Центъра за обществена подкрепа в Свищов. Тя уточни, че последните реализирани проекти за социализация на хората с увреждания вече дават положителни резултати.  \r\n„Знаем как преди години всеки, който имаше лице с увреждания в дома си, полагаше сам грижи за него. Спестяваха се излизанията, имаше рамки, в които не смееха да направят обществено достояние състоянието на лицето. И аз приветствам всички видове социални услуги и проекти, които се правят по отношение на хората с увреждания, за да се чувстват те равнопоставени, обществено значими и полезни. Тук е моментът да изразя благодарността си към общинското ръководство в лицето на кмета на Свищов Генчо Генчев, защото проявява отговорност и ангажираност към социалните услуги“, каза още Ася Михайлова. Тя подчерта и, че социална политика на Общината не е свързана само с разкриване на нови услуги, но и с разширяването и разработването на вече съществуващите такива. \r\nЛуиза ТРАНЧЕВА", "date": "2018.07.03", "title": "Ася Михайлова, Център за обществена подкрепа – Свищов: Общинската социална политика е изключително успешна и за това свидетелства постоянното разкриване на нови услуги"}
{"url": "http://www.focus-news.net/news/2018/07/03/2541339/blagoevgrad-zapochna-porednoto-izdanie-na-letnite-teatralni-vecheri-na-publikata-s-lyubov-v-bansko.html", "text": "С топли аплодисменти за постановката „Апартаментът” на Малък градски театър „Зад канала” започна поредното издание на Летните театрални вечери „На публиката – с любов” в Банско. Това съобщиха от пресцентъра на  Община Банско . Вечерите, замислени с идеята да позволят за два часа да живееш чрез другиго, да съхраниш плодовете на страстта и емоцията, да се очистиш  душата от нечистотиите на ежедневието чрез театралното изкуство, да се заредиш батерията на ентусиазма, се организират от община Банско за седма поредна година. \r\n„Апартаментът” е под режисурата на Бойко Илиев и е адаптация на едноименния пълнометражен филм от 60-те години на 20 век.  Артистите  Каталин Старейшинска, Владимир Зомбори, Даниел Цочев, Таня Пашанкова, Иван Петрушинов и Емил Котев, умело потопиха зрителите в атмосферата на една весело-тъжна комедийна драма за съвременна  Америка. Носталгична и същевременно модерна, тази „мръсна приказка“ е социален и романтичен шедьовър  за малкия човек в голямата корпорация с 31 529 служители и 16 асансьора. \r\nТеатралните празници в курортния град продължават с комедията „Бащи, лъжи и още нещо” на Варненския драматичен театър, която ще се играе на 4 юли. Драматургията на Рей Куни – един от най-добрите комедийни автори, гарантира двучасово удоволствие в компанията на голям актьорски състав: Свилен Стоянов, Валери Вълчев, Милена Кънева, Димитър Мартинов, Веселина Михалкова, Валентин Митев, Биляна Стоева, Полина Недкова, Станислав Кондов, Николай Кенаров, Пламен Георгиев, Теодора Михайлова. \r\nСледва детското представление на големите Недялко Йорданов и Хайгашот Агасян за малките зрители. „Приключения опасни със герои сладкогласни” се играе вече 25 години, за които е възпитала любов към живото изкуство в поколения млади българи. \r\nКултурното събитие ще завърши в събота, 7 юли с пиесата „Любовна нощ” на Театър „Искри и сезони”. Неувяхващата Искра Радева, в компанията на Антон Радичев, Иван Танев, Теодор Елмазов, Зоя Шопова, Стефан Стефанов, Цвятко Ценов, дават твърда заявка за смях до сълзи и заслужени аплодисменти. \r\nБилети за представленията се продават на касата на Читалище „Никола Вапцаров” – Банско, цена: 6 лева.", "date": "2018.07.03", "title": "Благоевград: Започна поредното издание на Летните театрални вечери „На публиката – с любов” в Банско"}
{"url": "http://www.focus-news.net/news/2018/07/03/2541344/smolyan-povishena-e-opasnostta-ot-aktivizirane-na-svlachishta-i-padashti-kamani-po-napravleniyata-rudozem-smilyan-i-devin-mihalkovo.html", "text": "Мокри и хлъзгави са пътищата в област Смолян, пътните настилки са мокри, съобщиха за  Радио „Фокус“ – Смолян  дежурният в Областно пътно управление – Смолян. Времето е облачно с валежи с валежи от дъжд. Заради валежите през днешния ден е повишена опасността от активизиране на свлачища и падащи камъни по направленията Рудозем – Смилян и Девин – Михалково. Пропаднали пътни банкети и пътни платна, вследствие на поройните валежи от миналата седмица, затрудняват движението по направленията, Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по пътя Сатовча – Доспат – Грохотно се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Остава затворен пътят Смолян – Мадан край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nВ Смолян пътните настилки са мокри заради валежите. На места по улиците има изнесени камъни от дъжда. Автомобилният трафик в края на работния ден е по-интензивен по бул. „България“, прилежащите към него улици и кръстовища. \r\nНели ГЕРГЬОВСКА", "date": "2018.07.03", "title": "Смолян: Повишена е опасността от активизиране на свлачища и падащи камъни по направленията Рудозем – Смилян и Девин – Михалково"}
{"url": "http://www.focus-news.net/news/2018/07/03/2541341/vidin-ot-900-do-1100-chasa-na-4-yuli-shte-bade-spryan-trafikat-na-gkpp-dunav-most-2-zaradi-profilaktika-na-mostovoto-saorazhenie.html", "text": "От 9.00 до 11.00 часа на 4 юли 2018 г. временно ще бъде преустановено пропускането на всички моторни превозни средства, преминаващи в двете посоки по \"Дунав мост Видин – Калафат\". Това съобщи  говорителят на ГД \"Гранична полиция\" Лора Любенова . В ГДГП е получена информация от акционерното дружество „Дунав мост Видин – Калафат“ за двучасово спиране на трафика поради техническа профилактика на мостовото съоръжение.", "date": "2018.07.03", "title": "Видин: От 9.00 до 11.00 часа на 4 юли ще бъде спрян трафикът на ГКПП \"Дунав мост 2\" заради профилактика на мостовото съоръжение"}
{"url": "http://www.focus-news.net/news/2018/07/03/2541342/veliko-tarnovo-devet-paralelki-s-priem-sled-7-klas-sa-zakriti-v-oblastta-sled-parvoto-klasirane.html", "text": "Девет паралелки с прием след 7 клас са закрити в област Велико Търново след първото класиране. Това съобщи за  Радио „Фокус“ – Велико Търново  инж. Розалия Личева, началник на Регионалното управление на образованието (РУО). Заповедта за прекратяване на приема в тези паралелки е издадена вчера от директора на РУО. Това са две профилирани и седем професионални паралелки. Три от тях в с област Велико Търново, три – в Горна Оряховица, една – в Полски Тръмбеш, една – в Павликени и една – в Свищов. Това са профил „Хуманитарни науки“ в Хуманитарна гимназия „Св. Св. Кирил и Методий“ във Велико Търново, паралелка „Автоматизация на непрекъснати производства“ в СУ „Владимир Комаров“ във Велико Търново, две специалности с направление „Машиностроене“ в  Професионална Техническа Гимназия „Васил Левски“ в Горна Оряховица, една паралелка с профил „Предприемачество“ в СУ „Цако Церковски“ в Полски Тръмбеш, и паралелка с направление „Оперативно счетоводство и застрахователно осигурително дело“ в Професионална търговска гимназия „Димитър Хадживасилев“. В ПГ по туризъм „Д-р Васил Берон“ във Велико Търново, в Професионална гимназия по лека промишленост и икономика „Атанас Буров“ и в Професионалната гимназия по транспорт в Горна Оряховица се закрива по една специалност, но за да се формира самостоятелна паралелка.  \r\n„Така те бъдат те по-пълни. С цел осигуряване на качествено образование се налага редуциране и на приема. За да бъдат структурирани, са нужни по 13 деца във всяка една професия, вместо по 26“, посочи инж. Розалия Личева. Тя съобщи, че общият брой на заявилите жаления ученици да учат в закритите паралелки е едва 19. Заповедта за прекратяване на приема в тези паралелки е издадена на база направен анализ на боря на учениците, които са се явили на поправителен изпит за завършен седми клас и не са имали право да участват в класиране, движението на ученици и вероятността тези паралелки да бъдат реализирани. „От друга страна сме се съобразили и с професиите, които са обявени в Държавен вестник за защитени и за които в  следващите години ще има недостиг от такива специалисти. Оставаме тези паралелки с възможност да се попълнят до необходимия минимум на следващи етапи на класиране“, посочи инж. Розалия Личева. \r\nНадежда КРЪСТЕВА", "date": "2018.07.03", "title": "Велико Търново: Девет паралелки с прием след 7 клас са закрити в областта след първото класиране"}
{"url": "http://www.focus-news.net/news/2018/07/03/2541343/kyustendil-izvarshvat-se-masovi-proverki-otnosno-nepravomerno-polzvane-na-obshtinski-tereni-i-povredi-na-obshtinsko-imushtestvo-v-dupnitsa.html", "text": "Извършват се масови проверки относно неправомерно ползване на общински терени и повреди на общинско имущество в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му проверките се извършват от служители на „Контролно звено”, които правят обходи в града и селата на територията на Община Дупница. До момента са установени физически лица, разлепващи рекламни материали на нерегламентирани места. На нарушителите ще бъдат наложени административни санкции по Наредба за изграждане и опазване на зелената система на територията на община Дупница в размер от 50 до 250 лева.  \r\nВ село Крайници е наложена глоба от 50 лева на жител на населеното място, опитал се да отреже дърво, засадено покрай една от улиците. „След сигнал на граждани, е преустановена кражба на пейки от детска площадка в град Дупница, като за това нарушение ще бъде съставен акт до 250 лева”, каза Христо Апостолов. Съставени са и няколко предписания на жители на общината, заели тротоарни и свободни общински площи, без разрешение. Предписанията са със срок от 14 дни, след което предстоят повторни проверки. В случай, че предписанията не са изпълнени, ще бъдат наложени и съответните санкции. \r\nВенцеслав ИЛЧЕВ", "date": "2018.07.03", "title": "Кюстендил: Извършват се масови проверки относно неправомерно ползване на общински терени и повреди на общинско имущество в Дупница"}
{"url": "http://www.focus-news.net/news/2018/07/03/2541345/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слаб. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.07.03", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/07/03/2541346/aktsenti-v-sutreshniya-blok-dobro-utro-balgariya-po-radio-fokus-na-4-yuli.html", "text": "Ще се опитаме да бъдем максимално полезни, акцентирайки на ремонтните дейности, които „Топлофикация“ планира за летните месеци и столичните райони, които ще бъдат засегнати от плановите прекъсвания в топлоподаването. За тези и други важни моменти ще разговаряме в сутрешния блок „Добро утро, България“ по  Радио „Фокус“  с Елизабет Павлова от дружеството. След крайните, но разнополюсни оценки, което европредседателството ни получи с политолога проф. Евгений Дайнов ще коментираме реалните оценки от свършеното до тук, възможния развой на отдавнашното противопоставяне между родни политици и следващите акценти, които ще ангажират българския политически живот. Ще се насочим и към Пловдив, където ще бъде отбелязан празникът на Пловдивския гарнизон, а как е планирано да се случи това и защо точно на 4 юли ще научим от командира на 68-ма бригада „Специални сили“ бригаден генерал Явор Матев. В минутите след 9 часа Венцеслав Илчев от Радио „Фокус“-Кюстендил ще насочи вниманието ни към атрактивните занимания за деца, които местната комисия за борба с противообществените в Община Дупница, е планирала за най-малките.  \r\nТези и още теми - в сутрешния блок на Радио „Фокус“ „Добро утро, България“ от 06.00 до 10.00 часа с водещ Виктория Месробович - Кувенджиева.", "date": "2018.07.03", "title": "Акценти в сутрешния блок „Добро утро, България“ по Радио „Фокус“ на 4 юли"}
{"url": "http://www.focus-news.net/news/2018/07/03/2541338/ombudsmanat-maya-manolova-shte-vnese-isk-vav-varhovnata-administrativna-prokuratura-sreshtu-resheniyata-na-kevr-za-poskapvane-tsenite-na-toka-i-parnoto.html", "text": "На 4 юли 2018 г. в 10.00 часа омбудсманът Мая Манолова ще внесе иск във Върховната административна прокуратура срещу решенията на Комисията за водно и енергийно регулиране за поскъпване цените на тока и парното от 1 юли 2018 г. Това съобщиха от пресцентъра на  омбудсмана . Тя ще се срещне със заместник-главния прокурор и ръководител на Върховна административната прокуратура Ася Петрова. С 2.03% е средното повишение на цената на електрическата енергия за потребителите на регулирания пазар за новия ценови период, а на топлинната енергия със 7.33%.", "date": "2018.07.03", "title": "Омбудсманът Мая Манолова ще внесе иск във Върховната административна прокуратура срещу решенията на КЕВР за поскъпване цените на тока и парното"}
{"url": "http://www.focus-news.net/news/2018/07/03/2541323/bchk-podpomaga-postradaloto-naselenie-ot-navodnenieto-v-obshtina-roman.html", "text": "Екип на БЧК - Враца предостави на пострадалите от наводнението граждани на община Роман 1 515 литра вода и 100 хигиенни пакета с дезинфекционни и почистващи препарати. Това съобщиха от пресцентъра на  БЧК . На най-уязвимите от финансова и социална гледна точка хора БЧК - Враца ще предостави и хранителни пакети.", "date": "2018.07.03", "title": "БЧК подпомага пострадалото население от наводнението в община Роман"}
{"url": "http://www.focus-news.net/news/2018/07/03/2541349/kyustendil-vazstanoveno-e-dvizhenieto-pri-km-73-na-avtomagistrala-struma-v-posoka-sofiya-sled-paten-vazel-boboshevo.html", "text": "Възстановено е движението при км 73 на автомагистрала \"Струма\" в посока София след пътен възел \"Бобошево\". Това съобщиха от пресцентъра на  Агенция „Пътна инфраструктура“ .", "date": "2018.07.03", "title": "Кюстендил: Възстановено е движението при км 73 на автомагистрала \"Струма\" в посока София след пътен възел \"Бобошево\""}
{"url": "http://www.focus-news.net/news/2018/07/03/2541347/asotsiatsiya-na-industrialniya-kapital-v-balgariya-organizira-konkurs-za-nagradi-ikonomika-na-svetlo.html", "text": "Асоциация на индустриалния капитал в България организира конкурс за награди „Икономика на светло“. Това съобщиха организаторите от  Асоциация на индустриалния капитал в България . В продължение на усилията си за изсветляване на българската икономика през 2009 г. Асоциация на индустриалния капитал в България стартира проект „Ограничаване и превенция на неформалната икономика“, изпълняван в тясно сътрудничество със социалните партньори, държавната администрация, гражданското общество, академичната общност, медиите и други заинтересовани страни. Именно изпълнението на проекта насърчи ръководството на Асоциация на индустриалния капитал в България да организира конкурса за награди „Икономика на светло”. Наградите „Икономика на светло“ се връчват от 2013 г. и са първото по рода си признание за постиженията в борбата с неформалната икономика в България.  \r\nЕжегодно през месеци юни - юли, успоредно с оповестяването на предварителните стойности на Композитния индекс „Икономика на светло“ за предходната година. Конкурсът цели да популяризира градивната роля, която бизнесът има в обществото по отношение на подобряване на социално-икономическата среда; да сподели стимулиращи примери за партньорство в борбата с неформалната икономика и да поощри предприемането на действия в тази посока; да представи водещи личности с активна позиция против сивата икономика; да повиши обществената нетърпимост към неформалната икономика.  \r\nКонкурсът излъчва победители в три категории, които се награждават със статуетка „Икономика на светло“ и грамота:  \r\n- За нормативен акт или административна практика, които водят до ограничаване на сивата икономика и подобряване на бизнес средата. Присъжда се на държавна/общинска администрация или на нейни представители за предлагането/въвеждането на нормативен акт или административна практика, които водят до ефективно ограничаване на сивия сектор и подобряване на бизнес средата.  \r\n- За личност или организация, допринесла за ограничаване и превенция на неформалната икономика посредством активна позиция. Присъжда се на личност, НПО, научна организация, компания, която има задълбочени изследвания по темата, постоянни и активни медийни изяви, или е генерирала предложения за промени в законови актове и/или административни практики.  \r\n- За журналист или медия, допринесли за промяна на обществените нагласи към нетърпимост към неформалната икономика. Присъжда се на журналист или медия за принос в актуалното и многостранно отразяване на проблемите и постиженията, свързани с дейностите по ограничаване и превенция на неформалната икономика, в насърчаване и промотиране на светлия бизнес и формиране на обществена нетърпимост към сивия сектор.  \r\nНоминиран може да бъде всеки български гражданин (или организация), който през съответната година е имал открояващ се принос за борбата с неформалната икономика:  \r\n- В областта на реалната икономика това може да бъде собственик или мениджър на търговско дружество, ръководител на браншова организация;  \r\n- В областта на държавното управление номинирана може да бъде личност (организация/институция), която чрез законодателна инициатива, управленско решение, е допринесла за намаляване на „сивите“ практики;  \r\n- В областта на медиите – журналист или медия с активна и последователна позиция за разкриване на сивото поведение;  \r\n- В академичната сфера и гражданското общество – изследовател, разкрил новости относно моделите, тенденциите и начините за ограничаване на неформалната икономика.  \r\nКонкурсът се провежда в три етапа:  \r\n-  Първи етап  - определяне на номинирани в трите категории на наградите „Икономика на светло“ – УС на АИКБ отправя официално покана за отправяне на номинации до:  \r\n- Членовете на АИКБ;  \r\n- Всички социални партньори;  \r\n- Членовете на Обществения съвет „Икономика на светло“;  \r\n- Медиите.  \r\nПоканата се отправя посредством електронни писма и специални публикации на интернет страниците на АИКБ (www.bica-bg.org) и Националния център „Икономика на светло“ (www.ikonomikanasvetlo.bg), заедно с електронна форма за номинации. Кандидатите могат да бъдат предложени от фирми, медии, неправителствени организации, държавна и общинска администрация, както и сами да заявят участие. Анкетата ще бъде проведена през месеците април и май 2018 г. Набраните номинации се разглеждат от УС на АИКБ и се прави къса листа, съдържаща не по-малко от 3 и не повече от 5 номинации за всяка категория.  \r\n-  Втори етап  - експертно жури на основата на номинациите избира победителите. Анкетна карта с номинираните в трите категории на конкурса се изпраща на членовете на Експертното жури, съставено от 100 личности, потвърдени от УС на АИКБ, които са дали съгласието да участват в него. Те попълват анонимно онлайн на сайта на АИКБ анкетната карта, където резултатите се преброяват и се обявяват на специална церемония победителите в трите категории на конкурса.  \r\nЖурито се състои от членовете на Националния и Контролния съвет на АИКБ, на Обществения съвет по Ограничаване и превенция на неформалната икономика, както и от изявени личности - други видни икономисти, общественици и представители на медиите.  \r\n-  Трети етап  - специалната церемония по обявяването на победителите в конкурса за награди „Икономика на светло“. Провежда се през месеци юни-юли.", "date": "2018.07.03", "title": "Асоциация на индустриалния капитал в България организира конкурс за награди „Икономика на светло“"}
{"url": "http://www.focus-news.net/news/2018/07/03/2541351/inspektori-ot-generalniya-inspektorat-na-pravosadieto-na-frantsiya-se-zapoznaha-s-deynostta-na-visshiya-sadeben-savet.html", "text": "Дейността на правосъдните инспекторати и висшите съдебни съвети обсъдиха на среща днес членове на Висшия съдебен съвет с представители на Генералния инспекторат на правосъдието на Франция и на Инспектората към ВСС. Това съобщиха от пресцентъра на  Висшия съдебен съвет . В срещата участваха Боян Магдалинчев – представляващ ВСС, Цветинка Пашкунова – член на ВСС и председател на Комисията по правни и институционални въпроси, Атанаска Дишева – член на ВСС и председател на Комисия „Дисциплинарни производства и взаимодействие с ИВСС“ към Съдийската колегия, Даниела Машева - член на ВСС и председател на Комисията по атестирането и конкурсите към Прокурорската колегия, както и Бонка Дечева – председател на Комисията по атестирането и конкурсите към Съдийската колегия. Френската делегация бе в състав Беатрис Дел Волго – главен инспектор, ръководител на отдел „Административно проучване и деонтология“, Тиери Питоа-Етиен – съдебен инспектор, ръководител на международния отдел към Генералния инспекторат на правосъдието, Делфин Агоге – съдебен инспектор, член на международния отдел към Генералния инспекторат на правосъдието. ИВСС бе представен от Теодора Точкова – главен инспектор, и инспекторите Игнат Георгиев, Теодора Нинова и Александър Мумджиев. \r\nГ-н Магдалинчев запозна гостите със структурата и функциите на Висшия съдебен съвет, направените с изменението на Закона за съдебната власт през 2016 г. промени в организацията и компетенциите на Съвета като Пленум, Съдийска и Прокурорска колегии, и взаимодействието на ВСС с Инспектората към него. \r\nГ-жа Дишева представи правомощията на двете колегии по образуване на дисциплинарно производство, за избор на дисциплинарен състав, както и за вземане на решение, дали да се наложи дисциплинарно наказание. Посочена бе ролята на ИВСС като страна по дисциплинарно производство, задължението му да представя пред съответната колегия на Висшия съдебен съвет резултатите от извършените от него проверки, включително предоставената от административните ръководители на органите на съдебната власт информация за изпълнение на направените препоръки. \r\nГ-жа Дел Волго съобщи, че френският Инспекторат е на подчинение на министъра на правосъдието и пазител на печата. Инспекторатът провежда административни разследвания срещу конкретен съдия. Резултатите от проверките се докладват на министъра на правосъдието, който може да сезира френския ВСС за образуване на дисциплинарно производство, като самият Инспекторат не се явява страна по него. \r\nГ-жа Машева запозна френските инспектори с начина на съставяне на Комисията за атестирането и конкурсите към Прокурорската колегия, и с нейната работа. Тя подчерта значението на конкурсното начало при кариерното развитие на магистратите, и дейността на КАК по организиране и провеждане на конкурсите. \r\nГ-жа Дечева обърна внимание на отликите в състава и функциите на КАК към Съдийската колегия, като обстоятелството, че избраните за нейни членове съдии, се откъсват от работа за срок от 1 година, с възможност за още един мандат. Направен бе паралел между атестационните процедури на магистратите у нас и във Франция. \r\nГ-жа Пашкунова постави акцент на разширените правомощия на ИВСС с настоящата законова уредба, свързани с установяване на конфликт на интереси, интегритет на магистратите и други. \r\nВ отговор на въпрос за предвидените в Конституцията на Република България и в Закона за съдебната власт гаранции за независимост на ИВСС от ВСС, бяха посочени начинът на избор на главния инспектор и инспекторите от Народното събрание, наличието на самостоятелен бюджет, задължение за отчитане на ИВСС пред Народното събрание, възможност ИВСС сам да определя своята програма за проверки в органите на съдебната власт, правото на главния инспектор да участва в заседанията на Пленума и Колегиите и да изразява становища по обсъжданите въпроси и други. Гостите проявиха също интерес за правомощията и механизмите на ИВСС за извършване на проверки.", "date": "2018.07.03", "title": "Инспектори от Генералния инспекторат на правосъдието на Франция се запознаха с дейността на Висшия съдебен съвет"}
{"url": "http://www.focus-news.net/news/2018/07/03/2541350/balgariya-i-vietnam-shte-rabotyat-za-uvelichavane-na-vzaimnite-investitsii-i-dvustranniya-obmen-v-turizma-i-obrazovanieto.html", "text": "България и Виетнам ще работят за насърчаване на взаимните инвестиции в сферата на информационните технологии и електрониката, както и за увеличаване на двустранния обмен в туризма. Това беше общата позиция на президента Румен Радев и министъра на външните работи на Социалистическа република Виетнам Фам Бин Мин, които днес проведоха среща на „Дондуков“ 2. Това съобщиха от  прессекретариата на държавния глава . Двамата бяха единодушни, че динамиката на политическия диалог през последните години е предпоставка за активизиране на икономическото партньорство.    \r\n„Приветстваме постигнатото съгласие за приключване на преговорите по Споразумението за свободна търговия ЕС - Виетнам. Влизането му в сила ще способства за развитието на инвестиционния и търговски потенциал между нашите страни. България може да използва по-пълноценно възможностите, които предлага динамичният и перспективен пазар на Виетнам и в същото време ще се превърне в притегателно място за инвестиции от Виетнам и другите страни от региона“, посочи президентът. Румен Радев отбеляза, че през последните години Виетнам се утвърждава като една от високотехнологичните държави в Азия и това открива нови перспективи за задълбочаване на двустранното партньорство.   \r\nПо време на срещата държавният глава призова за възобновяване работата на Междуправителствената българо-виетнамска Смесена комисия за търговско-икономическо и научно-техническо сътрудничество, а Фам Бин Мин подчерта, че Виетнам е готов да повиши нивото на председателстващия Комисията от своя страна, като това вече ще бъде министърът на икономиката. Перспективите за задълбочаване на двустранното сътрудничеството в областта на отбраната и военните технологии, също бяха обсъдени по време на срещата.  \r\n„Наличието на близо 30 000 виетнамски граждани, завършили висше образование в България, които заемат днес важни постове в бизнеса и държавната администрация на Виетнам, разкриват голям потенциал и са солидна основа за надграждане на двустранните отношения“, заяви държавният глава. Румен Радев подчерта, че България е регионален образователен център в Югоизточна Европа и изрази готовността на страната ни за възобновяване на добрите традиции на двустранното сътрудничеството в областта на висшето образование.", "date": "2018.07.03", "title": "България и Виетнам ще работят за увеличаване на взаимните инвестиции и двустранния обмен в туризма и образованието"}
{"url": "http://www.focus-news.net/news/2018/07/03/2541353/burgas-igra-na-pazeli-i-zagadki-se-provezhda-pred-ekspo-tsentar-flora-burgas.html", "text": "Игра на пъзели и загадки се провежда пред Експо център \"Флора Бургас\" в Морската градина. Това съобщиха от пресцентъра на  Община Бургас . Стотици математици от цял свят, участници в престижното Международно състезание - BIMC`2018, ентусиазирано редят кубчета, фигури и цифри в най-разнообразни форми и цветове, след което поставят печати и преминават на друг пъзел. \r\nНадпреварата цели да изпробва уменията и бързината на математиците по изключително забавен начин. Освен това, тези логически игри тренират мисълта, развиват творчеството и алгоритмичното мислене както при децата, така и при възрастните. \r\nВ предизвикателството взеха участие дори председателят на Изпълнителния комитет на състезанието д-р Вен-Хсиен Сун и зам.-кметът по образование и култура Йорданка Ананиева. \r\nИгрите на мисълта са отворени за всеки жител или гост на Бургас, който иска да изпробва своето логическо мислене. Тези от тях, които се справят, ще получат подарък пъзел.", "date": "2018.07.03", "title": "Бургас: Игра на пъзели и загадки се провежда пред Експо център \"Флора Бургас\""}
{"url": "http://www.focus-news.net/news/2018/07/03/2541348/news-maker-moldova-moldova-e-v-edin-spisak-sas-somaliya-i-burundi-evropeyskiyat-parlament-shte-obsadi-otmyanata-na-mestnite-izbori-v-kishinev-na-5-yuli.html", "text": "Европейският парламент ще разгледа въпроса за нарушенията в сферата на правата на човека, демокрацията и върховенството на закона в Молдова, Бурунди и Сомалия на 5 юни. Това съобщи в социалните мрежи европейският депутат от Европейската народна партия Зигфрид Мурешан, предава  молдовската информационна агенция News Maker . \r\n„Молдова попадна в дневния ред на ЕП заедно със Сомалия и Бурунди. Молдовските власти трябва да си дадат сметка за това, което извършиха. Гражданите на Молдова заслужават повече“, пише Мурешан. \r\nТой отбеляза, че организацията на демократични избори е един от основните стълбове в отношенията между Молдова и ЕС. „Тези, които поставят под съмнение свободните и демократични избори трябва да разбират целия риск, който поемат. Те поставят под въпрос преимуществата за гражданите, свързани с отношенията между Молдова и ЕС“, смята евродепутатът. \r\nNews Maker напомня, че на 19 юни молдовският съд взе решение да отмени резултатите от изборите за кмет на Кишинев. Съдът счете призивите за участие в гласуването в деня на изборите за нарушение и призна за виновни в това провинение и двамата участници на втория тур. Апелативният съд и Върховният съд отхвърлиха иска на лидера на партия „Платформа достойнство и справедливост“ Андреа Нъстасе и остави в сила решението на по-долната инстанция. На 29 юни Централната избирателна комисия (ЦИК) анулира резултатите от изборите в Кишинев на основание решението на съда. \r\nПредсрочните избори за кмет на Кишинев се проведоха в два тура – на 20 май и 3 юни. В резултат от второто гласуване победи Андрей Нъстасе, който получи 52,08% от гласовете на избирателите, а неговият опонент – социалистът Йон Чебан, съответно 47,43% от вота. \r\nПревод и редакция:", "date": "2018.07.03", "title": "News Maker (Молдова): Молдова е в един списък със Сомалия и Бурунди. Европейският парламент ще обсъди отмяната на местните избори в Кишинев на 5 юли"}
{"url": "http://www.focus-news.net/news/2018/07/03/2541352/penka-ignatova-obshtina-veliko-tarnovo-treti-uchitel-shte-vliza-v-parvite-grupi-na-detskite-gradini-v-grada-i-prez-novata-uchebna-godina.html", "text": "Трети учител ще влиза в първите групи на детските градини във Велико Търново и през новата учебна година. Това съобщи за  Радио „Фокус“ – Велико Търново  Пенка Игнатова, директор на Дирекция „Образование, младежки дейности и спорт“ в Община Велико Търново. Допълнителното педагогическо лице ще бъде назначено от местната администрация, като целта е децата по-лесно да се адаптират към образователния процес. „Тази практика започна от миналата година. Преди работехме с втори помощник-възпитател. Педагогическите екипи предложиха подкрепящият специалист да бъде педагогически“, допълни Пенка Игнатова. \r\nТя посочи също, че и през новата учебна година децата от четвъртите групи в детските градини ще продължи провеждането на безплатни уроци по английски език. През миналата година близо 600 деца в подготвителните групи на великотърновските детски градини изучаваха безплатно английски език. Обучението бе осигурено от Община Велико Търново, по идея на кмета инж. Даниел Панов. \r\nНадежда КРЪСТЕВА", "date": "2018.07.03", "title": "Пенка Игнатова, Община Велико Търново: Трети учител ще влиза в първите групи на детските градини в града и през новата учебна година"}
{"url": "http://www.focus-news.net/news/2018/07/03/2541354/komsomolskaya-pravda-bivsh-mazh-pretendira-za-koronata-mis-vselena.html", "text": "Представителката на Испания Анхела Понсе ще стане първият трансджендър, който ще участва на конкурса „Мис Вселена“. Тя призна, че отдавна мечтае да участва в престижното мероприятие и най-накрая мечтата й се е сбъднала, пише  електронното издание на руския вестник „Комсомолская правда“ . \r\nИзданието обяснява, че трансджендърката е получила тази възможност благодарение на огромен скандал през 2012 година, когато събитието е собственост на настоящия президент на САЩ Доналд Тръмп, който притежава правата за мероприятието до 2015 година. Тогава организаторите на допуснаха на конкурса трансполова участница от Канада, която се обиди жестоко и получи подкрепата на медиите, в резултат от което представителите на ЛГБТК+ обществото получиха възможност да претендират за званието „Мис Вселена“. \r\nВестникът добавя, че Анхела Понсе живее в испанския град Севиля и развива успешна кариера като модел в своята родина. През 2015 година тя участва в националния подбор, за да представлява Испания на другия голям конкурс за красота – „Мис свят“, но не спечели. \r\nПревод и редакция:", "date": "2018.07.03", "title": "„Комсомолская правда“: Бивш мъж претендира за короната „Мис Вселена“"}
{"url": "http://www.focus-news.net/news/2018/07/03/2541356/konsultativniyat-savet-na-dazd-obsadi-sazdavaneto-na-natsionalna-informatsionna-sistema-koyato-sadarzha-informatsiya-za-vsyako-dete-v-stranata.html", "text": "Създаването на национална информационна платформа, която съдържа информация за всяко дете в страната, беше акцент в заседанието на Консултативния съвет към председателя на Държавната агенция за закрила на детето (ДАЗД), съобщиха от пресцентъра на  Агенцията . \r\nСрещата беше открита от д-р Елеонора Лилова, председател на ДАЗД, и от министъра на труда и социалната политика г-н Бисер Петков. Министър Петков поздрави председателя на ДАЗД за инициативността за създаване на Консултативния съвет и за широкото експертно представителство в него. Той заяви, че разчита чрез работата си участниците да подкрепят създаването на визията за развитие на системата за закрила на детето в стратегически план. \r\nСтартирането на единна информационна система към ДАЗД ще позволи интегрирането на данни от всички сфери, касаещи подкрепата и закрилата на децата, и ще даде възможност за планиране на политики и мерки, отчитащи най-добрия интерес на детето. Това становище обедини всички професионалисти, които членуват в Съвета. \r\nПредседателят на ДАЗД подчерта, че създаването на обща платформа ще позволи ранното идентифициране на рисковете и оказването на адекватна подкрепа на нуждаещите се. По този начин ще бъдат предприемани изпреварващи действия и превенция на рисковете. В тази връзка, д-р Лилова представи опита на Чили в създаването на цялостна система за защита на детето и семейството, в която са интегрирани здравните, социалните и образователните услуги, като информацията се събира и координира в обща платформа на национално ниво. \r\nЧленовете на Консултативния съвет отчетоха, че в България има работещи системи за предоставяне на услуги, но трябва да се развиват стратегическите документи, за да се постигне оптимален резултат, както и да се унифицират и обединят индикаторите за събиране на информация под ръководството на един национален орган.", "date": "2018.07.03", "title": "Консултативният съвет на ДАЗД обсъди създаването на национална информационна система, която съдържа информация за всяко дете в страната"}
{"url": "http://www.focus-news.net/news/2018/07/03/2541357/ana-mpa-blizo-93-850-malnii-sa-registrirani-v-gartsiya-prez-yuni.html", "text": "Нивото на електростатична активност в Гърция през юни е било изключително високо, заявиха от Националната обсерватория в Атина (НОА), предава  гръцката информационна агенция АНА-МПА . \r\nПрез всички дни от миналия месец – без изключение – в страната са регистрирани светкавици. \r\nНай-интензивната активност е регистрирана в периода между 15 и 19 юни, когато са ударили повече от 64 хиляди гръмотевици, а в периода между 24 и 29, когато климатичните условия са били чувствително по-лоши, са регистрирани доста по-малко – 12, 500 и то главно в северозападната част на Егейско море и югозападната част на полуостров Пелопонес. \r\nДенят, в който са регистрирани най-много мълнии е 15 юни (18,818), следван от 16 юни (16 685). Дните с най-малко гръмотевици са били 8 (осем) и 30 юни (девет). \r\nГръмотевици са причинили смъртта на двама души в провинция Македония на 2 и 3 юни и сериозни наранявания на дете в град Лариса на 13 юни. Мълниите са предизвикали и няколко горски пожара из цялата територия на Гърция. \r\nПревод и редакция:", "date": "2018.07.03", "title": "АНА-МПА: Близо 93 850 мълнии са регистрирани в Гърция през юни"}
{"url": "http://www.focus-news.net/news/2018/07/03/2541355/veliko-tarnovo-4925-tochki-e-nay-visokiyat-bal-na-parviya-etap-ot-klasiraneto-za-priem-sled-sedmi-klas-v-oblastta.html", "text": "492,5 точки е най-високият бал на първия етап от класирането за прием след седми клас в област Велико Търново. Това съобщи за  Радио „Фокус“ – Велико Търново  инж. Розалия Личева, началник на Регионалното управление на образованието (РУО). Ученикът, постигнал този резултат, е приет в ПМГ „Васил Друмев с профил „Математика с немски език“. Инж. Личева посочи, че най-предпочитаните от учениците в седми клас учебни заведения в областта са ПМГ „Ваисл Друмев“, ПЕГ „Проф. д-р Асен Златаров“ , СУ „Емилиян Станев“, Професионалната гимназия (ПГ) по строителство, архитектура и геодезия „Ангел Попов“ във Велико Търново, СУ „Николай Катранов“ в Свищов, ПГ по електротехника и електроника „М. Ломоносов“ в Горна Оряховица и други.  \r\nНачалникът на РУО съобщи, че на интернет страницата на управлението е публикувана информация за максималните и минималните балове по паралелки. „Така родителите могат да разгледат минималните балове и изчислявайки бала на своя кандидат-гимназист да преценят дали броят точки ще му стигнат във второ класиране. Той е ориентировъчен. При всички случаи децата и родителите трябва да заявят своето желание, а дали балът ще стигне или няма да стигне вече е въпрос и на желание и на останалите кандидати. Така че не бива да се лишават предварително от тази възможност“, посочи инж. Розалия Личева. \r\nНадежда КРЪСТЕВА", "date": "2018.07.03", "title": "Велико Търново: 492,5 точки е най-високият бал на първия етап от класирането за прием след седми клас в областта"}
{"url": "http://www.focus-news.net/news/2018/07/03/2541359/varna-po-nyakolko-patni-otsechki-v-oblastta-ima-porazheniya-ot-kalni-nanosi-i-skalna-masa-sled-poslednite-dazhdove.html", "text": "Валежите от изминалите седмици са нанесли поражения на няколко пътни отсечки на територията във Варненска област. Това съобщи за  Радио „Фокус“ – Варна  Виолета Атанасова от Областното пътно управление. Един от засегнатите участъци е път 1-9 Кранево – „Златни пясъци“ – Варна, в двете платна за движение. Вследствие на дъждовете има наноси, кална маса и поражения на водосток на път 208 към Провадия. В района на км 24 там има нарушение в регулата, която трябва да се изгради наново. Щети има и на първокласен път 1-2 преди Ветрино. Там на пътното платно също има кал и скална маса. По думи на Атанасова всички отсечки ще бъдат почистени поетапно. \r\nДиана СТОЕВА", "date": "2018.07.03", "title": "Варна: По няколко пътни отсечки в областта има поражения от кални наноси и скална маса след последните дъждове"}
{"url": "http://www.focus-news.net/news/2018/07/03/2541358/pregled-na-mezhdunarodnite-novini-do-18-chasa-agentsiya-fokus.html", "text": "Нивото на електростатична активност в Гърция през юни е било изключително високо, заявиха от Националната обсерватория в Атина (НОА), предава  гръцката информационна агенция АНА-МПА . \r\nПрез всички дни от миналия месец – без изключение – в страната са регистрирани светкавици. \r\nНай-интензивната активност е регистрирана в периода между 15 и 19 юни, когато са ударили повече от 64 хиляди гръмотевици, а в периода между 24 и 29, когато климатичните условия са били чувствително по-лоши, са регистрирани доста по-малко – 12, 500 и то главно в северозападната част на Егейско море и югозападната част на полуостров Пелопонес. \r\nДенят, в който са регистрирани най-много мълнии е 15 юни (18,818), следван от 16 юни (16 685). Дните с най-малко гръмотевици са били 8 (осем) и 30 юни (девет). \r\nГръмотевици са причинили смъртта на двама души в провинция Македония на 2 и 3 юни и сериозни наранявания на дете в град Лариса на 13 юни. Мълниите са предизвикали и няколко горски пожара из цялата територия на Гърция. \r\n***  Президентът на САЩ Доналд Тръмп заяви във вторник, че разговорите със Северна Корея вървят добре, независимо от информациите, че Пхенян продължава да развива ядрения си арсенал дори след историческата среща между американския държавен глава и севернокорейския лидер Ким Чен-ун, предава  AFP . \r\n„Водим много разговори със Северна Корея – нещата вървят добре!“ – написа Тръмп в социалната мрежа „Туитър“. „Междувременно, от осем месеца не са изстрелвани ракети и не са правени ядрени изпитания“. \r\n„Цяла Азия е във възторг. Единствено Опозиционната партия, включително Фалшивите новини се оплакват. Ако не бях аз, щяхме да сме във война със Северна Корея“, обясни американският държавен глава. \r\n***  Съветникът по национална сигурност на президента на САЩ Джон Болтън определи Иран като „стратегически проблем“ в Сирия и анонсира, че американският държавен глава Доналд Тръмп има намерение да обсъди това с руския си колега Владимир Путин по време на срещата им в Хелзинки, предава  руската информационна агенция EA Daily . \r\nВ интервю пред американският телевизионен канал CBS след посещението си в Москва миналата седмица, Болтън обясни също, че не разглежда оставането на власт на сирийския държавен глава Башар Асад като „стратегически проблем“ за САЩ. \r\nВ резултат от срещата на върха, администрацията на САЩ се надява да получи поддръжката на Москва по въпроса за „извеждането“ на иранските сили от Сирия, отбеляза събеседникът на CBS. \r\nСпоред думите на Болтън, опитите на Асад да добие решаващо преимущество в Сирия и да „разбие тамошната опозиция“ не представлява принципен проблем за американската администрация в близкоизточния регион, предаде във вторник телевизионния канал Al Arabiya. \r\n„Има възможност да се проведат широки преговори за извеждането на иранските сили от Сирия и изпращането им обратно в Иран, което ще бъде значителна крачка напред“, заяви съветникът на Тръмп. \r\n„Не мисля, че Асад е стратегически проблем. Смятам обаче, че такъв е Иран. И то не само тяхната програма за разработване на ядрено оръжие, а също мащабната поддръжка, която оказват на международния тероризъм и екстремистките сили в Близкия Изток“, обясни Болтън. \r\nТой добави още, че въпросът за иранското присъствие в Сирия ще бъде „обсъден обстойно на срещата между Тръмп и Путин в столицата на Финландия – Хелзинки, която трябва да се състои на 16 юли. \r\n***  За утвърждаването на договора за името на Македония има необходотото мнозинство в гръцкия парламент. Това увери първият дипломат на Атина Никос Коцияс в интервю за радио „Сто Кокино“, отказвайки да коментира призивите на лидера на „Независими гърци“ Панос Каменос, отбелязва скопският телевизионен канал  „Телма“ . \r\nПо-рано в рамките на пресконференция в Министерството на отбраната Каменос бе категоричен, че „няма да позволим сделката за името на Македония да се придвижи напред без одобрението на гръцкия народ\". Той предложи при гласуването на договора за името в гръцкия парламент да се изисква по-голямо от обикновеното мнозинство. В противен случай „Независими гърци“ ще настояват за допитване до гражданите. „Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос. \r\n„Нямам намерение да коментирам Каменос, не е моя отговорност. Сделката е много добра, не представлява отказ от националния суверенитет, за да изисква 180 гласа в парламента като предпоставка за гласуването му. Каменос знае тези неща и прави политически избор\", подчерта гръцкият външен министър. \r\nКоментирайки договора между Атина и Скопие, Коцияс заяви, че той е подписан не само с цел присъединяване на Македония към НАТО и Европейския съюз, но и заради ползите, които носи за Гърция. \r\n***  След като по-рано председателят на младшия коалиционен партньор в гръцкото правителство „Независими гърци“ (АНЕЛ) Панос Каменос даде индикации за задълбочаваща се криза в управлението, като заяви, че сделката за името на Македония е „лоша“ и може да бъде одобрена единствено чрез референдум или нови избори, последва и реакция от лидера на най-голямата опозиционна партия в страната – „Нова демокрация“,  съобщава електронното издание на гръцкия вестник  Kathimerini . \r\nВ публикация в социалната мрежа „Туитър“ Кириакос Мицотакис загатна, че времето на Алексис Ципрас като министър-председател на Гърция е изтекло. „Вчера (понеделник, 2 юли – бел.р.) казах, че Ципрас си отива като премиер. Патетичният апел на партньора му (Панос) Каменос, потвърджава категорично това. Единственото, което Ципрас трябва да направи сега, е да потвърди датата на изборите“, написа лидерът на консервативната партия в „Туитър“.  \r\nВ рамките на пресконференция в Министерството на отбраната, начело на което е Каменос, лидерът на „Независими гърци“ бе категоричен, че „няма да позволим сделката за името на Македония да се придвижи напред без одобрението на гръцкия народ\". \r\nКакто и по-рано, Каменос предложи при гласуването на договора за името в гръцкия парламент да се изисква по-голямо от обикновеното мнозинство. В противен случай „Независими гърци“ ще настояват за допитване до гражданите. „Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос. \r\n***  В изявление кабинетът на министър-председателя на Гърция Алексис Ципрас даде индикации, че правителството в Атина ще се стреми към постигането на широк консенсус в парламента по въпроса за договора за името. Съответното изявление бе разпространено, след като по-рано лидерът на младшия коалиционен партньор „Независими гърция“ Панос Каменос настоя за утвърждаването на сделката с Македония да бъде изискано мнозинство от 180 гласа „за“ в 300-местния парламент, съобщава електронното издание на гръцкия вестник  Kathimerini . \r\n„Желанието на правителството е споразумението за разрешаване на проблема, който от години обременява външната политика, да получи възможно най-широко мнозинство в парламента\", се казва в изявлението. \r\nВ документа не се коментират изрично настояванията на Каменос, че сделката за името на Македония е „лоша“ и може да бъде одобрена единствено чрез референдум или нови избори в страната. В рамките на пресконференция в Министерството на отбраната, начело на което е Каменос, лидерът на „Независими гърци“ бе категоричен, че „няма да позволим сделката да се придвижи напред без одобрението на гръцкия народ\". \r\n„Не може да бъдат задействани процедури с НАТО, преди референдумът в Македония (в източника – БЮРМ) не бъде завършен и сделката не бъде одобрена в гръцкия парламент\", припомни Каменос позицията на партията си.  \r\n„Когато казвам, че хората трябва да бъдат попитани, имам предвид това да се случи чрез референдум или избори\", поясни Каменос. \r\n***  Брюксел изиска от Сараево да въведе изменения в Наказателно-процесуалния кодекс, предава  Al Jazeera . \r\nДиректорът на отдел „Западни Балкани“ към дирекцията „Политика за съседство и преговори за разширяване“ на Европейската комисия Геновева Руис Калавера предупреди властите, че от въвеждането на изменения в законодателството зависят сигурността на Босна и Херцеговина и на Европейския съюз. \r\nРуис Калавера се намеси в новия кръг от преговори за реформата на съдебната система на Босна и Херцеговина, който включва представители на различни нива на управление в страната. \r\nИзменения на Наказателно-процесуалния кодекс са сред основните нерешени въпроси, които трябва да бъдат решени, ако Босна и Херцеговина иска да върви напред по пътя към членство в ЕС, заяви европейският политик пред репортери. ЕК очаква този проблем да бъде решен до срещата на върха на страните от Западните Балкани в Лондон на 9 и 10 юли, допълни Калавера.  \r\n„Би било обезсърчително, ако до Лондонската конференция не са приети промени в НПК\", подчерта Руис Калавера. \r\n***  Европейският парламент ще разгледа въпроса за нарушенията в сферата на правата на човека, демокрацията и върховенството на закона в Молдова, Бурунди и Сомалия на 5 юни. Това съобщи в социалните мрежи европейският депутат от Европейската народна партия Зигфрид Мурешан, предава  молдовската информационна агенция News Maker . \r\n„Молдова попадна в дневния ред на ЕП заедно със Сомалия и Бурунди. Молдовските власти трябва да си дадат сметка за това, което извършиха. Гражданите на Молдова заслужават повече“, пише Мурешан. \r\nТой отбеляза, че организацията на демократични избори е един от основните стълбове в отношенията между Молдова и ЕС. „Тези, които поставят под съмнение свободните и демократични избори трябва да разбират целия риск, който поемат. Те поставят под въпрос преимуществата за гражданите, свързани с отношенията между Молдова и ЕС“, смята евродепутатът. \r\nNews Maker напомня, че на 19 юни молдовският съд взе решение да отмени резултатите от изборите за кмет на Кишинев. Съдът счете призивите за участие в гласуването в деня на изборите за нарушение и призна за виновни в това провинение и двамата участници на втория тур. Апелативният съд и Върховният съд отхвърлиха иска на лидера на партия „Платформа достойнство и справедливост“ Андреа Нъстасе и остави в сила решението на по-долната инстанция. На 29 юни Централната избирателна комисия (ЦИК) анулира резултатите от изборите в Кишинев на основание решението на съда. \r\nПредсрочните избори за кмет на Кишинев се проведоха в два тура – на 20 май и 3 юни. В резултат от второто гласуване победи Андрей Нъстасе, който получи 52,08% от гласовете на избирателите, а неговият опонент – социалистът Йон Чебан, съответно 47,43% от вота.", "date": "2018.07.03", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/07/03/2541360/blagoevgrad-s-normalna-intenzivnost-e-dvizhenieto-po-glaven-pat-e-79-i-avtomagistrala-struma-v-oblastta.html", "text": "С нормална интензивност е движението по главен път Е-79 и автомагистрала „Струма“ в област Благоевград. Това каза за  Радио „Фокус“ – Пирин  дежурният служител в Областно пътно управление-Благоевград.  Няма ремонтни дейности и въведени ограничения по републиканската пътна мрежа в областта. Повишена е опасността от падащи камъни в района на Кресненското дефиле и проход Предела. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nВ ремонт е улица „Марица“ в областния център. Интензивно е движението по основните улици и булеварди в града. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. Градският транспорт се движи по разписание. \r\nЛора КАЛЧЕВА", "date": "2018.07.03", "title": "Благоевград: С нормална интензивност е движението по главен път Е-79 и автомагистрала „Струма“ в областта"}
{"url": "http://www.focus-news.net/news/2018/07/03/2541362/sliven-remonti-se-izvarshvat-po-patya-petolachkata-mokren.html", "text": "Трафикът в Сливенска област е интензивен, съобщиха от  Областно пътно управление-Сливен . Затворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Движението в участъка от с. Мокрен до п. в. \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Ремонтът ще приключи в края на август. \r\nДвижението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.07.03", "title": "Сливен: Ремонти се извършват по пътя Петолъчката – Мокрен"}
{"url": "http://www.focus-news.net/news/2018/07/03/2541367/burgas-normalno-natovaren-e-trafikat-v-oblastta-nyama-zatvoreni-patni-uchastatsi.html", "text": "Нормално натоварен е трафикът в област Бургас. Това каза за  Радио „Фокус“ – Бургас  дежурният в Областно пътно управление - Бургас. Няма затворени за движение пътни участъци и проходи в областта. Пътните настилки са сухи, а видимостта е добра.  \r\nДвижението по пътя Варовник – Вълчаново ханче от км 20+000 до 39+200 е ограничено за МПС над 10 т поради стесняване на пътното платно, до 31 декември 2018 г. За същия срок поради намален габарит на пътното тяло е ограничено движението на тежкотоварни автомобили над 10 т по пътя от разклона за с. Варовник до кръстовището с път II-79 от км 22+400 до км 39+300, както и по пътя Черница – Сунгурларе – Чубра.  \r\nИнтензивен е трафикът по ул. „Христо Ботев“ и бул. „Демокрация“ в град Бургас. Натоварено е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“, по ул. „Янко Комитов“ и на кръстовището между ул. „Спортна“ с бул. „Тодор Александров“. \r\nВеселина НИКОЛОВА", "date": "2018.07.03", "title": "Бургас: Нормално натоварен е трафикът в областта, няма затворени пътни участъци"}
{"url": "http://www.focus-news.net/news/2018/07/03/2541363/predstoyashti-sabitiya-v-stranata-za-4-yuli-agentsiya-fokus.html", "text": "*** \r\nОт 09.00 часа ще започне редовното заседание на Народното събрание. \r\n*** \r\nОт 10.00 часа ще започне седмичното заседание на Министерския съвет. \r\n*** \r\nОт 12.30 часа в Министерството на външните работи вицепремиерът и министър на външните работи Екатерина Захариева и заместник министър-председателят и министър на външните работи на Социалистическа република Виетнам Фам Бин Мин ще направят изявление след среща помежду им.  \r\n*** \r\nОт 10.00 до 16.00 часа в Националния исторически музей ще се състои поклонението пред тялото на проф. Божидар Димитров. От 13.00 часа паметни слова ще произнесат Боил Банов, министър на културата, проф. Станислав Станилов, зам.-председател на Комисията по културата и медиите в 44-то Народно събрание и доц. д-р Бони Петрунова, директор на НИМ. \r\n*** \r\nМинистърът на отбраната Красимир Каракачанов ще присъства на честването на бойния празник на гарнизон Пловдив. От 18.00 часа ще се проведе празнично шествие на представителни блокове на военните формирования по пешеходната зона от бул. „6-и септември“ до площад „Централен”. От 18.30 часа ще бъде отслужена заупокойна молитва, след което ще бъдат поднесени венци и цветя пред паметника на военнослужещите. От 19.00 ч. ще се проведе тържествено събрание – концерт, след което от 21.15 ч. ще има тържествена заря-проверка.  \r\n*** \r\nОт 09.00 часа в Комисията за финансов надзор ще започне третият ден на ХVI-то издание на образователната програма за ученици „Небанковият финансов сектор в България”. \r\n*** \r\nОт 9.00 часа ще се проведе първият изпит от редовната кандидатстудентска изпитна сесия в Университета за национално и световно стопанство – по български език и литература, на който ще се явят 1653 кандидат-студенти. \r\n*** \r\nОт 10.00 часа омбудсманът Мая Манолова ще внесе иск във Върховната административна прокуратура срещу решенията на Комисията за водно и енергийно регулиране за поскъпване цените на тока и парното от 1 юли 2018 г. \r\n*** \r\nОт 10.00 часа 17-и състав на Специализирания наказателен съд ще заседава по делото срещу Петър П., Станислав И. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 15-и състав на Софийски градски съд ще заседава по делото срещу  \r\nР.Л. (обвинен, че е организирал нападението над Алексей  Петров с гранатомет, чл.116 НК). \r\n*** \r\nОт 10.00 часа в Националния пресклуб на БТА ще се състои пресконференция на WWF, посветена на незаконния дърводобив в България. \r\n*** \r\nОт 10.00 часа 17 състав на Специализирания наказателен съд ще гледа делото срещу Петър П., Станислав М., Валентин Хр. и Любен М., обвинени в организиране и ръководене на организирана престъпна група. \r\n*** \r\nОт 10.00 часа 10 състав на Специализирания наказателен съд ще гледа делото срещу Росен Ч. и Полина И., обвинени в организиране и ръководене на организирана престъпна група. \r\n*** \r\nОт 10.00 часа в Национален пресклуб БТА WWF България ще представи анализ на незаконния дърводобив в България.  \r\n*** \r\nОт 10.30 часа 10-и състав на Специализирания наказателен съд ще заседава по делото срещу Росен Ч. и Полина И., на които са повдигнати обвинения за организиране и ръководене на организирана престъпна група. \r\n*** \r\nОт 10.30 часа на ул. „8-ма“ (северен район на летище София) ще се състои официалното откриване на  първия хангар за замолети на Wizz Air в България. \r\n*** \r\nОт 11.00 до 17.00 часа ръководствата на Съюзът на международните превозвачи (СМП) и Българската асоциация на сдруженията на автомобилните превозвачи (БАСАТ) ще излязат на протест пред храм-паметника „Св. Александър Невски” в подкрепа на  \r\nЗакона за българска автомобилна камара.  \r\n*** \r\nОт 11.00 часа 10-и въззивен състав на Софийски градски съд ще заседава по делото срещу К.К., обвинен за управление на МПС в пияно състояние. \r\n*** \r\nОт 12.00 часа кметът на София Йорданка Фандъкова ще провери ремонтните работи на ул. „Солунска“ в участъка между  ул. „Витоша“ и ул. „Христо Белчев“. \r\n*** \r\nОт 12.00 часа в Националния пресклуб на БТА ще се проведе пресконференция на темата „Автомобилният спорт в България: Защо хаосът и упадъкът са добре дошли за хора от подменения Управителен съвет на БФАС“.  \r\n*** \r\nОт 12.30 часа ръководството на ПП АБВ ще даде пресконференция в централата на партията на ул. “Врабча“ 23. \r\n*** \r\nОт 13.00 часа в Национален пресклуб на БТА ще се проведе извънредна пресконференция на Националното сдружение на автобусните превозвачи, Браншовия съюз за стопанска инициатива в транспорта, Националния съюз на превозвачите, Корпорацията на автомобилните превозвачи в България и браншови организации в товарния транспорт – Националното сдружение на българските превозвачи и Камарата на автомобилните превозвачи в България. \r\n*** \r\nОт 13.30 часа 10-и състав на Специализирания наказателен съд ще заседава по делото срещу Мирослав В, Живко И. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 11-и състав на Специализирания наказателен съд ще заседава по делото срещу Георги С., Георги С. и др., на които са повдигнати обвинения за организиране и ръководене на организирана престъпна група. \r\n*** \r\nОт 13.30 часа 5 състав на Специализирания наказателен съд ще гледа делото срещу Мирослав В., Живко И. и др., обвинени в организиране и ръководене на организирана престъпна група. \r\n*** \r\nОт 13.30 часа 11 състав на Специализирания наказателен съд ще гледа делото срещу Георги Сл., Георги С. и Георги М., обвинени в организиране и ръководене на организирана престъпна група. \r\n*** \r\nОт 14.30 часа 3 състав на Специализирания наказателен съд ще гледа делото срещу Валентин П., Ивайло П. и др., обвинени в организиране и ръководене на организирана престъпна група. \r\n*** \r\nОт 14.30 часа 3-ти състав на Специализирания наказателен съд ще заседава по делото срещу Валентин П., Ивайло П. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа в Представителството на Европейската комисия ще се проведе международната конференция „Западните Балкани и техният път на присъединяване към ЕС и НАТО: Ролята на медиите и (дез-)информацията“, организирана от фондация „Конрад Аденауер“ и „Софийският форум за сигурност“.  \r\n*** \r\nОт 17.00 до 23.00 часа Националният военноисторически музей (НВИМ) ще отбележи своята 102-ра годишнина. За доброто настроение на гостите от 20.00 до 22.30 часа ще се погрижат Представителният духов оркестър на Военноморските сили и Представителният духов оркестър към Националната гвардейска част. \r\n*** \r\nОт 18.00 часа скулптурната композиция на Петър Садофски и Дан Трантина от чешката художествена група Pode Bal  „Реконструкцията като трагедия и фарс“ ще бъде експонирана в парка на Музея на социалистическото изкуство. \r\n*** \r\nОт 19.30 часа на лятната естрада в Борисовата градина ще се състои концерт на Джаз формация „София“ - „Остров на музиката”. \r\n*** \r\nОт 13.30 часа общественият посредник на Благоевград доц. д-р Валентин Василев ще проведе приемен ден в стая 410, в сградата на Община Благоевград. \r\n*** \r\nОт 13.30 до 17.00 часа в стая 410 в Община Благоевград общественият посредник на Благоевград доц. д-р Валентин Василев ще проведе приемен ден.  \r\n*** \r\nОт 09.30 часа Белоградчишкият епископ Поликарп ще освети нов храм в селото -  \"Св. вмца Неделя\" и ще оглави първа Божествена света Литургия в храма.  \r\n*** \r\nОт 11.00 часа пред сградата на ОДМВР – Бургас, разположена на ул. „Христо Ботев“ № 46, ще се проведе тържествена церемония по отбелязване 139-тата годишнина от създаване на Министерство на вътрешните работи. \r\n*** \r\nОт 17.30 часа на Морска гара – Бургас е предвиден преглед на техниката, оборудването и въоръжението на служители от полицейските структури, бургаската жандармерия, служители от „Пожарна безопасност и защита на населението“ и „Гранична полиция“. \r\n*** \r\nОт 10.45 часа  пред входа на търговски обект в Центъра на града ще се извърши проверка на  НАП-Бургас съвместно с журналисти. \r\n*** \r\nОт 10.30 часа на ул. „Тролейна“ №48, зад сградата на „Градски транспорт“ ЕАД във Варна, ще се състои официална церемония „Доставка на автобуси“ по проект „Интегриран градски транспорт на Варна – втора фаза“. На събитието ще присъстват кметът Иван Портних, зам.-кметът Христо Иванов, ръководителят на проекта Бистра Димова и директорът на „Градски транспорт“ ЕАД инж. Злати Златев. \r\n*** \r\nОт 14.00 часа общинският съветник от ПП ГЕРБ доц. Антоанета Цветкова ще се срещне с граждани в офиса на партията на ул. „Георги Бенковски” №1. \r\n*** \r\nОт 10.00 часа в детския отдел на Регионална библиотека „Христо Ботев” ще се проведе Лятна читалня – четене на приказки за деца до 10 години.   \r\n*** \r\nОт 19.00 часа в „НЧ „Развитие 1869“ ще се състои концертът „Виенска класика“.*** \r\n***  \r\nОт 10.00 часа в парк Марно поле ( централния вход, от към ДНА) ще се проведат демонстрации с полицейско куче и патрулен автомобил пред деца от Езиков център \"АВС\".  \r\n***  \r\nОт 10.30 часа в киносалона на ОД на МВР - Велико Търново ще се проведе тържествено съвещание. Ще бъдат прочетени приветствия за празника, ще бъдат наградени отличили се в работата си служители, както и победителите в турнирите по футбол и стрелба.  \r\n***  \r\nОт 20.30 часа на сцената до ХГ „Борис Денев“ Проект „Арт лято“ представя: „Живей с немечтани мечти“ – рецитал на Горица Радева.  \r\n***  \r\nОт 18.30 часа в НЧ „Напредък- 1869” Театър „Българска армия“, София представя комедията „Много шум за нищо\" по Уилям Шекспир. Участват: Иван Радоев, Анастасия Ингилизова, Евелин Костова, Милен Миланов, Гергана Данданова, Георги Къркеланов, Веселин Ранков, Мимоза Базова, Ненчо Илчев и др.  \r\n*** \r\nОт 10.00 часа в Регионална библиотека „Дора Габе“ ще се проведе Летен детски клуб „Играй и учи” за деца от 6 до 14 г. \r\n*** \r\nОт 09.00 часа в Основно училище „Св.св. Кирил и Методий” ще се проведе тест за отпускане на еднократни общински стипендии.   \r\n*** \r\nОт 10.00 часа ще се проведе поредната акция по облагородяване на детска площадка в района „Северен“. Площадката се намира в междублоковото пространство между ул.”Сакар планина” и бул.”Цар Борис ІІІ Обединител” №18. \r\n*** \r\nОбщинските съветници от ГЕРБ организират приемни за граждани.  \r\nОт 16.00 часа в офиса на ГЕРБ в район „Южен“ на ул. „Академик Петър Динеков“ №1А срещи ще проведе Георги Василев. Срещата с Ани Лафчиева ще се проведе от 17.00 часа в офиса на ГЕРБ в район „Източен\" на ул. „Коста Паница“ №5, а тази с Емил Русинов е на същото място, но в 17.30 часа.  \r\n*** \r\nОт 10.00 часа в Зала 1 на Областна администрация Русе ще се проведе открита дискусия относно проекта на Концепция на Закона за социалните услуги. \r\n*** \r\nОт 10.00 часа на пл. „Хаджи Димитър” ще се състои тържествена церемония, с която служителите на Областната дирекция на МВР ще отбеляжат 139 години от създаването на Министерството на вътрешните работи. От 11.00 часа в залата Сливен ще се проведе тържествено събрание на служителите в ОДМВР-Сливен. На него ще бъдат връчени наградите „Полицай на месеца” и „Полицай на 2017 година”. \r\n*** \r\nОт 09.30 часа на стадион „Доростол” (Стария стадион) силистренските полицаи и пожарникари организират за децата атрактивни демонстрации и състезателни игри по случай професионалния си празник.  \r\n***   \r\nОт 10.00 часа на площад „Хаджи Димитър” в Сливен служителите на Областната дирекция на МВР -  Сливен ще отбележат 139 години от създаването на Министерството на вътрешните работи. \r\n*** \r\nОт 12.00 часа на площад „Свобода“ служителите на ОДМВР-Смолян, РДГП – Смолян и РДПБЗН – Смолян ще демонстрират специфични умения за работа с пожаро-гасителна, аварийно спасителна и друга техника, както и използване на служебни кучета. \r\n*** \r\nОт 18.00 часа в зала „Петър Стайков“ на бул. „България“ 43 Клубът на дейците на културата – Смолян организира изложба от рисунки, графики и документи на академик Кирил Василев, по повод 100 години от рождението му. \r\n*** \r\nОт 10.00 часа в детския отдел на библиотека „Родина“ ще се проведе лятна детска академия.  \r\n*** \r\nОт 21.00 часа на сцена Лапидариум в Регионалния исторически музей ще бъде представена постановката „Полет над кукувиче гнездо“, част от инициативата Театър под звездите. \r\n*** \r\nОт 10.00 часа в зала 74 в сградата на община Търговище ще се проведе информационен ден за представяне на процедура BG16RFOP002-2.024 „Насърчаване на предприемачеството“  по Оперативна програма „Иновации и конкурентоспособност“ 2014-2020. \r\n*** \r\nОт 10.30 часа в зала 203 на общината ще се проведе обществена дискусия относно зелената система на Шумен. \r\n*** \r\nОт 10.30 часа в зала 363 на общината ще се проведе обществено обсъждане на инфраструктурните проекти, които реализира общината. \r\n*** \r\nОт 11.30 часа директорът на ОДМВР- Шумен ст.комисар Ялчън Расим ще даде кратък брифинг преди празника на МВР.  \r\n*** \r\nОт 8.00 до 13.00 часа на язовира в село Царев брод ще се проведе Национално състезание по спортен риболов за хора със зрителни увреждания.", "date": "2018.07.03", "title": "Предстоящи събития в страната за 4 юли (Агенция „Фокус“)"}
{"url": "http://www.focus-news.net/news/2018/07/03/2541364/sport-shvetsiya-i-shveytsariya-ne-si-otbelyazaha-golove-prez-parvoto-poluvreme.html", "text": "На стадион „Крестовски“ в Санкт Петербург Швеция и Швейцария не си отбелязаха голове през първото полувреме на мача, осминафинал от Мондиала в Русия. Шведите отправиха само един удар в очертанията на вратата, а швейцарците два, въпреки многобройните атаки и на двата отбора. \r\nПобедителят от този мач ще играе на четвъртфинал с победителя от мача между Колумбия и Англия, който ще се играе от 21:00 часа в Москва. \r\nВенцислав Драгоманов", "date": "2018.07.03", "title": "Спорт: Швеция и Швейцария не си отбелязаха голове през първото полувреме"}
{"url": "http://www.focus-news.net/news/2018/07/03/2541365/blagoevgrad-intenziven-e-trafikat-v-traseto-za-tovarni-avtomobili-na-gkpp-kulata-i-v-dvete-posoki.html", "text": "Интензивен е трафикът в трасето за товарни автомобили на ГКПП „Кулата“ и в двете посоки. Това съобщиха за  Радио „Фокус“-Пирин  от „Гранична полиция“. Без забавяне се осъществява преминаването през ГКПП „Илинден-Ексохи“. Нормално се преминава и през останалите контролно-пропусквателни пунктове на границата с Република Гърция. \r\nЛора КАЛЧЕВА", "date": "2018.07.03", "title": "Благоевград: Интензивен е трафикът в трасето за товарни автомобили на ГКПП „Кулата“ и в двете посоки"}
{"url": "http://www.focus-news.net/news/2018/07/03/2541366/nimh-prez-vtorata-polovina-na-sledvashtoto-denonoshtie-v-poveche-rayoni-shte-ima-kratkotrayni-valezhi-i-gramotevichni-buri-vazmozhni-sa-i-gradushki.html", "text": "През следващото денонощие въздушната маса над страната ще се задържи неустойчива. Над по-голямата част от страната през нощта ще преобладава ясно, а през деня – слънчево време. Това съобщи за  Агенция „Фокус“  Георги Цеков, дежурен синоптик в  Националния институт по метеорология и хидрология  (НИМХ) към Българската академия на науките (БАН). През първата половина на денонощието само на отделни места, а през втората – в повече райони ще се развие купесто-дъждовна облачност и ще има краткотрайни валежи и гръмотевични бури, възможни са и градушки. По-интензивни ще са явленията в планинските райони. Дневните температури ще са предимно между 27° и 32°. \r\nНад Черноморието ще е предимно слънчево. Ще има временни увеличения на облачността, по-съществени в следобедните часове и на отделни места ще превали и прегърми. По крайбрежието ще духа бриз. Максималните температури на въздуха ще са 24-28°, температурата на морската вода е 23-24°. Вълнението на морето ще е около 2 бала. \r\nНад планините преди обяд ще е предимно слънчево, но след пладне ще се развива купеста и купесто-дъждовна облачност и до вечерта на много места ще има краткотрайни валежи и гръмотевични бури. Ще духа слаб, по билата – до умерен запад-северозападен вятър. Максималната температура на височина 1200 метра ще е около 24°, на 2000 метра – около 16°. \r\nАтмосферното налягане през деня слабо ще се понижи, достигайки средното за месеца. \r\nПрез следващите дни времето ще остане неустойчиво. Ще има и слънчеви часове, но и развитие на купеста и купесто-дъждовна облачност. На места в различни райони ще има краткотрайни валежи и гръмотевични бури, възможни са и градушки. В четвъртък на повече места и по-интензивни ще са явленията в Източна България и Рило-родопския масив. В събота по-голяма е вероятността за по-интензивни явления в Западна България. Тогава вятърът ще се ориентира от северозапад-север и ще започне захлаждане.", "date": "2018.07.03", "title": "НИМХ: През втората половина на следващото денонощие в повече райони ще има краткотрайни валежи и гръмотевични бури, възможни са и градушки"}
{"url": "http://www.focus-news.net/news/2018/07/03/2541368/gd-granichna-politsiya-intenziven-e-trafikat-na-gkpp-kalotina-na-vhod-za-leki-koli-na-kulata-za-tovarni-avtomobili-i-v-dvete-posoki-na-kapitan-andreevo-na-izhod-za-tovarni-avtomobili.html", "text": "Интензивен е трафикът на ГКПП \"Калотина\" на българо-сръбската граница на вход за леки коли, на ГКПП \"Кулата\" на българо-гръцката граница - за товарни автомобили и в двете посоки, и на ГКПП \"Капитан Андреево\" на българо-турската граница - на изход за товарни автомобили, по данни към 13.00 часа. Това съобщиха от пресцентъра на  Главна дирекция \"Гранична полиция\"  (ГДГП). На българо-македонската и българо-румънската граница трафикът е нормален на всички контролно-пропускателни пунктове. \r\nОт 09.00 до 11.00 часа на 4 юли 2018 г. временно ще бъде преустановено пропускането на всички моторни превозни средства, преминаващи в двете посоки през ГКПП \"Видин – Калафат\". В ГДГП е получена информация от акционерното дружество „Дунав мост Видин – Калафат“ за двучасово спиране на трафика утре поради техническа профилактика на мостовото съоръжение.", "date": "2018.07.03", "title": "ГД \"Гранична полиция\": Интензивен е трафикът на ГКПП \"Калотина\" на вход за леки коли, на \"Кулата\" - за товарни автомобили и в двете посоки, на \"Капитан Андреево\" - на изход за товарни автомобили"}
{"url": "http://www.focus-news.net/news/2018/07/03/2541370/predsedatelyat-na-komisiyata-po-vatreshna-sigurnost-i-obshtestven-red-v-ns-i-na-pg-na-gerb-tsvetan-tsvetanov-se-sreshtna-s-predsedatelya-na-germanskiya-bundestag-volfgang-shoyble.html", "text": "Председателят на Комисията по вътрешна сигурност и обществен ред в Народното събрание (НС) и на ПГ на ПП ГЕРБ Цветан Цветанов се срещна с председателя на германския Бундестаг Волфганг Шойбле в Берлин. Двамата обсъдиха политическата ситуация в Европа. Това съобщиха от пресцентъра на  НС . \r\nВ рамките на срещата председателят на Бундестага определи Българското председателство като успешно, а неговия основен приоритет – Западните Балкани, като изключително продуктивен. Цветан Цветанов и председателят Волфганг Шойбле се обединиха около мнението, че ЕС не трябва да се дели на изток, запад, север или юг, а да се търси единство, което ще помогне на Съюза в бъдеще ефективно да отговори на предизвикателствата пред него. Според тях очертаването на ясна европейска перспектива пред Западните Балкани ще допринесе значително в ограничаването на влиянието от трети страни в региона.  \r\nПредседателят на Комисията по вътрешна сигурност и обществен ред отбеляза, че по време на Българското председателство бяха приети процедурните правила за работата на Съвместната група за парламентарен контрол на Европол от страна на ЕП и националните парламенти. В тази връзка Цветан Цветанов благодари чрез Волфганг Шойбле на депутатите от Бундестага, които заедно с представителите на още 8 страни първоначално бяха изразили резерви относно процедурните правила, но впоследствие участваха активно в политическия диалог и правилата бяха приети с пълен консенсус.  \r\nЦветан Цветанов обсъди с председателя на Бундестага и предстоящите догодина европейски избори. Двамата изразиха обща позиция, че темата „миграция“ ще бъде основен акцент в европейските политики. Председателят на Комисията по вътрешна сигурност и обществен ред сподели удовлетвореността си от приключилите разговори между ХДС и ХСС, в които като представител на ХДС и безспорен авторитет Волфганг Шойбле е взел дейно участие.  \r\nВ края на срещата Шойбле предаде на Цветан Цветанов своите поздрави към министър-председателя Бойко Борисов и председателя на Народното събрание Цвета Караянчева.", "date": "2018.07.03", "title": "Председателят на Комисията по вътрешна сигурност и обществен ред в НС и на ПГ на ГЕРБ Цветан Цветанов се срещна с председателя на германския Бундестаг Волфганг Шойбле"}
{"url": "http://www.focus-news.net/news/2018/07/03/2541369/ria-novosti-amerikanski-kongresmen-prizova-rusiya-da-se-razglezhda-kato-superdarzhava.html", "text": "Вашингтон трябва да гледа на Москва като на супердържава и конкурент, но не и като на враг, заяви американският сенатор Ричард Шелби след преговорите между делегацията от конгресмени от САЩ с министъра на външните работи на Русия Сергей Лавров, предава  РИА Новости . \r\nШелби отбеляза, че в момента в отношенията между Русия и САЩ има трудности, но те могат да се подобрят във връзка с „общите интереси по целия свят“. \r\n„Надявам се, че ще можем да работим в тази връзка и в бъдеще. Да, ние може да сме съперници, но не е задължително да бъдем противници“, подчерта сенаторът. \r\nТой оцени срещата с Лавров като „добра“. \r\n„Обсъдихме множество сериозни въпроси, но основно се бяхме концентрирали върху предстоящата среща между президентите Тръмп и Путин“, добави сенаторът. \r\nВ отговор на въпрос какво очаква от срещата на върха в Хелзинки, Шелби заяви: „Ще видим как ще мине всичко“. \r\nПо-късно американската делегация се срещна с председателят на Държавната дума Вячеслав Володин. На преговорите Шелби подчерта, че конгресмените не са дошли в Москва, за да обвиняват Русия в каквото и да е, а за да възобновят „пълномащабния и открит“ диалог. Посещението в Русия \r\nГрупа американски конгресмени пристигна в Русия на 30 юни и вече проведе редица официални срещи в Санкт Петербург. За вторник, освен преговорите с Лавров, са планирани срещи в руския Сенат (Съвета на Федерацията) и Държавната дума. \r\nВизитата на американските парламентаристи съвпада с периода, когато Москва и Вашингтон се готвят за първата пълноформатна среща между Владимир Путин и Доналд Тръмп. По-рано в Москва беше и съветникът на Белия Дом по национална сигурност Джон Болтън. \r\nПревод и редакция:", "date": "2018.07.03", "title": "РИА Новости: Американски конгресмен призова Русия да се разглежда като супердържава"}
{"url": "http://www.focus-news.net/news/2018/07/03/2541373/nova-makedoniya-makedoniya-nato-garant-na-suvereniteta-ili-organizatsiya-koyato-go-ogranichava.html", "text": "Фактът, че с решенията си всички досегашни правителства, а и гражданите, според досегашните проучвания, поставиха присъединяването към НАТО като фундаментална стратегическа цел ни прави отворени и подготвени за такъв вид влизане в един по-голям организъм. Но, все пак, актуалната политическа обстановка и бурна атмосфера, предизвикани от договора от Нивици и Договорът за добросъседство с България, както и от приближаването на момента на присъединяването на Македония към НАТО ни прави особено чувствителни. Това е така, защото живеем в условия на нерешени и недокрай затворени въпроси (от страна на съседите, които са тъкмо членки на НАТО) във връзка със съществуването на македонския народ, уникалност, език и национален субстрат. Затова, без никакви обструктивни тенденции или натоварвания, трябва да бъдем внимателни при взимането на решения, които могат да доведат до загубата на суверенитета на Македония в бъдещето й като страна членка на тези Съюзи, пише Деян Сърбиновски в материал за  , представен без редакторска намеса. \r\nПриближаването на Република Македония към НАТО през изминалите двадесет години същевременно, според мнението на някои наши съграждани, значи постепенно приспособяване на редица аспекти от законодателния, икономическия и всякакъв друг вид порядък на страната, които в същото време предвиждат, с окончателното влизане и редица механизми за ограничаване на суверенитета на държавата и нейното частично предаване в ръцете на споменатата многостранна глобална военно-политическа организация. Според тълкуването на натофилите, пък, членството в НАТО представлява гарант за мира и стабилността в държавата, но и развитие на демократическите институции и икономиката.  \r\nТези различни възгледи върху асоциирането с НАТО и преструктурирането на Македония, включително и аспектите на необходимата все по-висока степен на оперативна съвместимост на страната с НАТО, не са напълно противоположни един на друг. Става въпрос за нюанси, с които, като общество, трябва да сме наясно. Фактът, че с решенията си всички досегашни правителства, а и гражданите, според досегашните проучвания, поставиха присъединяването към НАТО като фундаментална стратегическа цел ни прави отворени и подготвени за такъв вид влизане в един по-голям организъм. Но, все пак, актуалната политическа обстановка и бурна атмосфера, предизвикани от договора от Нивици и Договорът за добросъседство с България, както и от приближаването на момента на присъединяването на Македония към НАТО ни прави особено чувствителни. Това е така, защото живеем в условия на нерешени и недокрай затворени въпроси (от страна на съседите, които са тъкмо членки на НАТО) във връзка със съществуването на македонския народ, уникалност, език и национален субстрат.  \r\nМненията на експертната общественост в този контекст са разделени, а сега те още повече се актуализират, особени преди юлската среща на върха на НАТО, когато има реален шанс Македония да получи покана да стане 30-ата членка на Алианса, но и заради спекулациите в медиите за това „кой ще поеме въздушния контрол над страната“, когато тя влезе в Северноатлантическия съюз. \r\nСпоред пенсионираният полковник Благоя Марковски, малките държави, каквато е и Република Македония, могат да съществуват по-сигурно и да защитят своя суверенитет само в съюз с други държави и интегрирани в международни организации. В интервю пред „Нова Македония“ той обясни, че с влизането на страната в НАТО, Македония не губи нищо, а само печели. \r\n„С нашето влизане в Алианса ние трябва да приспособим нашата система за сигурност и да възприемем военната архитектура на НАТО, което произтича от договора с военната организация. Със самия факт и с невъзможността да патрулрами сами нашето небе, ще прехвърлим нашия въздушен суверенитет на тези, които могат да го защитават, а преди това ще дадем съгласие за това. Покрай споделянето на нашето въздушно пространство, Македония трябва да осъществи стандартизация с НАТО в сферата на военната технология и документацията и да влезе в цялостно сътрудничество с техните военни институции... Това не е никаква новина и не трябва да се страхуваме, защото всички страни-членки са го направили преди да влязат в Алианса“, смята Марковски. \r\nСпоред него, политиката на НАТО се базира изключително на диалог, сътрудничество и съгласие между всички членки и заради това, Македония не трябва да се страхува за своя суверенитет, а още повече, че в миналото страната е била в подобен военен съюз със страните от бивша Югославия, която е функционирала подобно на Алианса.  \r\nЗа разлика от Марковски, бившият дипломат и посланик Ристо Никовски смята, че с влизането на Македония в НАТО, страната до голяма степен ще загуби суверенитета си и големите сили ще могат директно да се бъркат в най-чувствителните въпроси за сигурността на държавата. \r\n„Решението кой ще отговаря за нашето небе в рамките на НАТО трябва да бъде добре обмислено, особено когато става въпрос за нашите съседи, които имат неразчистени сметки с Македония и покрай договорите, които сключихме с тях. Не трябва да се забравя, че НАТО е организация, доминирана от една сила, която без дилеми преследва своите интереси. Ако някой се надява, че там Македония ще е равноправна членка и ще влияе на решенията, се заблуждава дълбоко. Членството в Алианса неизбежно ще доведе до загуба на голяма част от суверенитета и до директна намеса в най-чувствителните въпроси за нашата сигурност“, обясни Никовски. \r\nПо същия въпрос, университетската професорка Биляна Ванковска смята, че трябва да се прави разлика, когато става въпрос за суверенитета на Македония в НАТО и в ЕС, защото, според нея, има голяма разлика в суверенността на двата субекта, ако, разбира се, в бъдеще страната стане членка и на двата Съюза. \r\n„Именно Европейският съюз е изграден върху концепцията за т.н. наднационална структура, която, чрез своите елементи, трябва да инкорпорира част от суверенитета на всяка своя членка, като го отнемат от гражданите на тази държава (суверените) и го предават в ръцете на няколко хиляди евро бюрократи, които от името на населението в решават, без да го питат дали е съгласно с това решение или не. \r\nОт друга страна, за разлика от ЕС, НАТО е междуправистелствена организация, която пък поема управлението на отбраната, армията, военните стратегии и др. и в която не се прилагат наднационалните елементи, т.е. съществува елемента „суспензивно вето“, с което е много по-трудно да се изгуби суверенитетът на дадена държава при вземането на решения или планирането на политиките. Все пак, познавайки и следейки политиката на Запада, ако предадем свободата на вземане на политически решения и я предадем на организацията като ЕС, а отбраната на НАТО, в такъв случай ние индиректно ще предадем целия си суверенитет и независимост за вземане на решения и управление на нашата страна“, отбелязва Ванковска. \r\nПрофесорът добавя, че макар и това да е нормална процедура за членство в ЕС и НАТО, и е направено за благополучието на всяка страна кандидатка, трябва да се внимава при вземането на решения, които могат да доведат до загуба на суверенитета на Македония в бъдеще като член на тези Съюзи. \r\nПревод и редакция:", "date": "2018.07.03", "title": "„Нова Македония“ (Македония): НАТО – гарант на суверенитета или организация, която го ограничава"}
{"url": "http://www.focus-news.net/news/2018/07/03/2541371/veliko-tarnovo-dvizhenieto-v-uchastak-ot-patya-tvarditsa-elena-se-osashtestvyava-v-edna-lenta-poradi-propadane-na-patnoto-platno.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 29 градуса. Пътните настилки са сухи.  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по пътя Горна Оряховица – Арбанаси поради ремонтни дейности. Обходният маршрут е от Горна Оряховица до пътен възел с път I-4 до село Шереметя, по път VTR 1014 до с. Арбанаси и обратно. Срокът за извършване на ремонтните дейности е до 20 август. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на пътя Чешма - Кесарево, поради намален габарит на пътното платно. Срокът на организацията на движение е до 11 януари 2019. Обходният маршрут е Чешма-Сливовица - Горско Ново село - Джулюница - Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата Шемшево, Буковец и Керека се извършва по главен път I-4  – през с. Леденик. Движението по пътя Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 11 януари 2019. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по пътя Стефан Стамболово – VTR 1235 (за Полски Сеновец) – път I-5 Полски Тръмбеш – път-502 – Обединение, и обратно. \r\nНадежда КРЪСТЕВА", "date": "2018.07.03", "title": "Велико Търново: Движението в участък от пътя Твърдица – Елена се осъществява в една лента поради пропадане на пътното платно"}
{"url": "http://www.focus-news.net/news/2018/07/03/2541372/gabrovo-dvizhenieto-v-uchastak-ot-patya-sevlievo-gabrovo-v-rayona-na-selo-novakovtsi-e-ogranicheno-za-vsichki-mps-poradi-remont.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Времето е слънчево. Температурата на въздуха е 29°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско - с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец – при км 46+800 по общинския път до III-403 в с. Малък Вършец. \r\nОграничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението в участък от пътя Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението в участък от пътя Севлиево – Драгановци се осъществява с повишено внимание поради извършване на строително-монтажни работи. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни. \r\nДвижението в участък от пътя Севлиево – Габрово, в района на село Новаковци, е ограничено за всички МПС поради ремонт на пътно съоръжение. Обходният маршрут е през селата Горна Росица, Райновци, Враниловци и град Севлиево. Движението по направление Севлиево – Габрово е организирано през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. \r\nНадежда КРЪСТЕВА", "date": "2018.07.03", "title": "Габрово: Движението в участък от пътя Севлиево – Габрово, в района на село Новаковци, е ограничено за всички МПС поради ремонт"}
{"url": "http://www.focus-news.net/news/2018/07/03/2541374/sport-shvetsiya-se-klasira-na-chetvartfinalite-v-rusiya.html", "text": "На стадион „Крестовски“ в Санкт Петербург Швеция победи Швейцария с 1:0 в осминафинален мач на Мондиала в Русия. Единственото попадение в срещата отбеляза Емил Форсберг в средата на второто полувреме, като топката рикошира в крака на Аканджи и стана неспасяема за Ян Зомер. Така Швеция продължава на четвъртфинал, където ще играе срещу победителя от мача между Колумбия и Англия. Този мач започва от 21:00 часа тази вечер в Москва.", "date": "2018.07.03", "title": "Спорт: Швеция се класира на четвъртфиналите в Русия"}
{"url": "http://www.focus-news.net/news/2018/07/03/2541377/donald-tramp-administratsiyata-mi-raboti-s-konkurentite-na-harli-deyvidsan.html", "text": "Президентът на САЩ Доналд Тръмп обяви във вторник, че администрацията му сътрудничи с конкурентите на „Харли-Дейвидсън“, след като мотоциклетният производител прехвърли част от производството си извън САЩ, за да избегне ответните мита, наложени от Европейския съюз заради повишените мита върху вноса на стомана и алуминий в Америка, пише  американското електронно издание Washington Examiner . \r\n„Сега, след като „Харли-Дейвидсън“ реши да премести част от производството си извън САЩ, администрацията ми работи с други производители на мотоциклети, които искат да задоволят недоволните от преместването клиенти на „Харли“ в САЩ – продажбите им са намалели със 7% през 2017 година“, написа Тръмп в „Туитър“. „САЩ са там, където е екшъна!“ \r\nИзданието припомня, че през май Белия Дом окончателно увеличи вносните мита върху стоманата и алуминия от Канада, Мексико и Европа. ЕС отговори с ответни ставки върху американски стоки на стойност близо 3,4 млрд. долара. \r\nРешението на „Харли-Дейвидсън“ предизвика яростта на Тръмп, който получи вълна от критики заради това, че, според критиците му, разпалва търговски войни с традиционните американски съюзници. \r\nДържавният глава защити необикновения си отговор спрямо стратегията на американската компания в интервю пред Fox News в неделя. \r\n„Отделил съм много време на „Харли-Дейвидсън“, заяви той. „Всеки, който има „Харли-Дейвидсън“ гласува за Тръмп“. \r\nПревод и редакция:", "date": "2018.07.03", "title": "Доналд Тръмп: Администрацията ми „работи с“ конкурентите на „Харли-Дейвидсън“"}
{"url": "http://www.focus-news.net/news/2018/07/03/2541376/pazardzhik-mariya-silvestar-shte-e-vodesht-na-proyavata-peristera-v-muzika-v-peshtera.html", "text": "Реставрираната антична крепост в Пещера се превръща в естествен декор за курлтуртата проява „Перистера в музика“, която ще се проведе на 14 юли, съобщи за  Радио „Фокус“ – Пазарджик  Стоян Йовчев, експерт в Общината. Крепостта ще приюти едни от най-добрите млади изпълнители на класическа музика у нас. Водещ на музикалното събитие „Перистера в музика” ще бъде чаровната Мария Силвестър. Музикалната вечер се организира съвместно с „Интер мюзик ревю експо“ – сдружение с идеална цел в обществена полза. \r\nАлбена ЖИЛЕКОВА", "date": "2018.07.03", "title": "Пазарджик: Мария Силвестър ще е водещ на проявата „Перистера в музика“ в Пещера"}
{"url": "http://www.focus-news.net/news/2018/07/03/2541361/politico-plemennitsata-na-sergey-skripal-shte-uchastva-na-mestnite-izbori-v-rusiya-za-edinna-rusiya.html", "text": "Роднина на бившият полковник от руското военно разузнаване (ГРУ) Сергей Скрипал, който бе отровен във Великобритания по-рано тази година ще участва на местните избори в Русия като кандидат на управляващата „Единна Русия“, пише  електронното издание Politico . \r\nВиктория Скрипал, племенницата на двойния агент, се е кандидатира за общински съветник в Ярославълския регион от редиците на основаната от Владимир Путин управляваща партия, заяви говорителят на фракцията Анастасия Пивоварова, според цитата на ITV News. \r\nИзданието припомня, че Скрипал и дъщеря му Юлия оцеляха след отравяне през март в английското градче Солсбъри, за което британските власти обвиниха Кремъл. Случаят предизвика широк международен отзвук и предизвика масово изгонване на руски дипломати от Западни и съпричастни с тях държави. \r\nМосква категорично отхвърли да има каквото и да е участие в атаката, а руският външен министър Сергей Лавров през юни обвини Лондон, че е унищожил доказателства по случая. \r\nВиктория Скрипал, продължава Politico, по-рано заяви в интервю пред руска телевизия, че няма доверие на разследването, провеждано от властите на Обединеното кралство и изрази мнение, че британското разузнаване е манипулирала Юлия Скрипал да откаже помощ от руското посолство. \r\nПревод и редакция:", "date": "2018.07.03", "title": "Politico: Племенницата на Сергей Скрипал ще участва на местните избори в Русия за „Единна Русия“"}
{"url": "http://www.focus-news.net/news/2018/07/03/2541396/varna-arh-kamen-goranov-e-doprinesal-za-zapazvaneto-na-sgradata-na-gradskata-hudozhestvena-galeriya.html", "text": "Известният архитект от Варна Камен Горанов има принос за запазването на сградата на Градската художествена галерия. Това коментира в интервю за  Радио „Фокус“ – Варна  синът му Огнян Каменов. По думите му арх. Камен Горанов не е позволил галерията, в която в миналото се е помещавала Мъжката гимназия в града да бъде съборена и на нейно място да бъде построена нова сграда на Операта. Арх. Огнянов допълни, че през годините именитият му баща е сътрудничил в разработката на градоустройствения план на Варна, като е оказвал голямо съдействие за запазването на редица култови сгради, които са били предмет от модерните градостроители за събаряне или трансформиране. Същевременно, архитектът е спомогнал да се даде нов живот на някои знакови архитектурни ансамбли. Името му се свързва с консервацията и реставрацията на Филиал „Варненска комуна“, с Паметника на съветската, Ритуалната зала, както и доста сгради в Провадия, и някои в Балчик. „Един от знаковите проекти на баща ми е Обсерваторията във Варна, която има една много силна емблематична сграда, правена със съдействието на големия български скулптор Любомир Далчев“, добави синът на Камен Горанов. По думите му преди години много полски учени са изказвали мнение, че варненската скулптура на Николай Коперник, която е дело на Любомир Далчев, е една от най-запомнящите се и силно въздействащи статуи на астронома от времето на Ренесанса. \r\nДиана СТОЕВА", "date": "2018.07.03", "title": "Варна: Арх. Камен Горанов е допринесъл за запазването на сградата на Градската художествена галерия"}
{"url": "http://www.focus-news.net/news/2018/07/03/2541379/rumen-petkov-abv-posegatelstvo-sreshtu-sluzhitel-na-pravoohranitelnite-organi-e-posegatelstvo-sreshtu-darzhavata.html", "text": "Заплахата срещу служители на правоохранителната ни система не е прецедент, но е важно да се разбере в обществото, че реакцията, противодействието в такива случаи трябва да бъдат мащабни както от гледна точка на институциите, така и от гледна точка на самото общество. Защото посегателството срещу служител на реда, срещу магистрат, това е на първо място посегателство срещу самата държава. Това заяви в ефира на БТВ председателят на АБВ и бивш вътрешен министър Румен Петков по повод оповестената вчера информация за арест на група за наркоразпространение, която подготвяла покушение срещу представители на органите на реда и висши магистрати, съобщиха от пресцентъра на  партията . „Много е важно е след този анонс да се стигне до край и до осъдителни присъди, защото иначе ще остане усещането за лековатост по такава чувствителна тема“, посочи той.  \r\nПо думи на Румен Петков излишно показните акции и медийни изяви, свързани с борбата срещу престъпността през последните няколко години, са подкопали доверието в системата, която се нуждае максимално от подкрепата на хората. „Аз желая успех на разследването, но прибързаните изявления в такива случаи обикновено не помагат. Моето разбиране е, че във всеки един такъв конкретен случай и особено, когато става дума за такъв вид тежко престъпление, прибързаността на действията може да доведе до нежелан за хората и държавата резултат“, посочи още Петков.  \r\n„Когато казваме, че има организирана престъпна група, предварителната работа, която трябва да е свършена е да е ясна йерархията в нея, кой е ръководителя, как се разпределят задачите, кои са поръчителите. Всичко това трябва да е свършено, за да се стигне до обявяване на резултати. Защото тази политика, която беше наложена 2009-2010 година - на публични, демонстративни арести и пресконференции, очевидно е непродуктивна и очевидно е част от злепоставянето на институциите, а и води до осъдителни дела за държавата ни в Страсбург, за което плащат всички български граждани“, допълни той.", "date": "2018.07.03", "title": "Румен Петков, АБВ: Посегателство срещу служител на правоохранителните органи е посегателство срещу държавата"}
{"url": "http://www.focus-news.net/news/2018/07/03/2541375/prokuraturata-v-plovdiv-zadarzha-42-godishen-mazh-za-ubiystvoto-na-prof-stefan-neykov-obzor.html", "text": "Прокуратурата задържа за 72 часа и повдигна обвинение на 42-годишен мъж за убийството на проф. Стефан Нейков. Това съобщи зам.-окръжният прокурор Галин Гавраилов. По думите му мъжът е съпруг на студентка във ВСИ, където професорът е бил дълги години преподавател. „Между него и жената е имало по-специални отношения”, каза прокурор Гавраилов. Професорът е бил пребит с дървена бейзболна бухалка от съпруга на жената и в нейно присъствие малко по-рано на изхода на Пловдив, в посока село Оризаре. След това двамата са го качили и закарали до автомобила му, който е бил до Военна болница. \r\nЖената е съдействала на полицията късно снощи и е разказала всички. Съпругът и, като обвиняем все още не е дал показания, но също е съдействал на полицията в хода на оперативно-издирвателните работи. \r\nВ петък прокуратурата ще внесе в съда искане за задържането под стража на обвиняемия. \r\n„Мъжът е бил пребит и е починал в резултат от побой”, каза прокурор Гавраилов. Той е бил открит около 21.30 часа, близо до автомобила си, с множество травматични увреждания и наранявания по цялото тяло. „Коя от раните е довела до смъртта му ще стане ясно след аутопсията”, каза още прокурор Гавраилов. \r\nПо случая са извършени огледи на местопроизшествието, назначени са експертизи, установени са и свидетели. \r\nПребитият до смърт мъж пред Военна болница в Пловдив е проф. Стефан Нейков, преподавател и служител в Института по растителни генетични ресурси в Садово, специалист по зеленчукопроизводство. Новината потвърдиха от Института в Садово и от община Садово. Мъжът вече е в пенсия. \r\nЦветана ТОНЧЕВА", "date": "2018.07.03", "title": "Прокуратурата в Пловдив задържа 42-годишен мъж за убийството на проф. Стефан Нейков (ОБЗОР)"}
{"url": "http://www.focus-news.net/news/2018/07/03/2541395/predstaviha-parviya-testovi-hibriden-avtobus-koyto-shte-se-dvizhi-probno-v-gradskiya-transport-na-sofiya-obzor.html", "text": "В присъствието на кмета на София Йорданка Фандъкова и зам.-кмета по транспорт на столицата Евгени Крусев беше представен първия тестови хибриден автобус, който ще се движи пробно за 10 дни в градския транспорт на София. Автобусът ще се движи по линия 10-ТМ. Той е с електродвигател и отговаря на стандарт Евро 6. По време на представянето му, кметът на София Йорданка Фандъкова заяви, че вече е започната процедура за закупуване на 20 хибридни автобуса. От думите и стана ясно и, че до средата на месец август Столичният електротранспорт ще приема документи на за нови 15 електробуса. 20 електробуса вече се очаква да дойдат до края на годината. Кметът на София призова всеки производител, който има интерес към българския пазар да дойде със своя хибриден автобус, да го пусне по линиите на София и да участва в процедурите на Столична Община. По време на тестовия период предстои да се определи колко вредни емисии отделя хибридния автобус в сравнение с дизеловите такива и до колко той ще бъде ефективен за Столичния градски транспорт.  \r\nЗаместник-кметът по транспорт към Столична Община Евгени Крусев уточни, че хибридният автобус е с 4-литров дизелов двигател, чиято роля е да зарежда генератора, който задвижва автобуса. Той допълни, че автобусът е за около 100 души, включвайки правостоящите и струва около 350 000 лева, или с 30% по-скъпо от дизеловите автобуси.  \r\nЦветелин ДИМИТРОВ", "date": "2018.07.03", "title": "Представиха първия тестови хибриден автобус, който ще се движи пробно в градския транспорт на София (ОБЗОР)"}
{"url": "http://www.focus-news.net/news/2018/07/03/2541397/plovdiv-vazstanovena-e-cheshmichkata-na-ploshtad-sedmiya-halm.html", "text": "Възстановена е чешмичката на площад „Седмия хълм“, популярен сред жителите на Пловдив като градинката на Джумаята. Това съобщиха за  Радио „Фокус“-Пловдив  от Общинско предприятие „Градини и паркове“. Преди около десетина дни чешмата беше изтръгната. Сега наново е поставена водопроводна тръба, сглобени са елементите на съоръжението, в момента съхнат слепващите материали, а утре ще бъде пусната и водата. Предстои основен ремонт на чешмата на площад „Антон Чехов“, на която са нанесени същите поражения. От „Градини и паркове“ призовават гражданите да пазят обществената собственост, за да могат да я използват.", "date": "2018.07.03", "title": "Пловдив: Възстановена е чешмичката на площад „Седмия хълм“"}
{"url": "http://www.focus-news.net/news/2018/07/03/2541378/arman-babikyan-politolog-premierat-borisov-i-prezidentat-radev-po-malko-ne-razbiraha-kakvo-se-sluchva-po-vreme-na-evropredsedatelstvoto.html", "text": "Премиерът Борисов и президентът Радев по малко не разбираха какво се случва по време на европредседателствотo и отдаваха недължима тежест на процесите през изминалите шест месеца. Това каза пред  Радио „Фокус“  политологът Арман Бабикян в обзора на деня „Това е България“. \"Трябва да си даваме ясна сметка, че от България не зависят взаимоотношенията между САЩ и ЕС. Честно е да си го признаем. Критиката на президента Радев в това отношение може би изглежда експертно обоснована, но някак си несъотносима към тежестта на България. От друга страна, фактът че все пак фокусирахме, макар и временно, светлината на европейската политика върху Западните Балкани безспорно е добро. Разбира се, че трябва да споменем и нашата неадекватност по отношение на сериозните, тежките проблеми: между канцлера Меркел и президента Макрон с Вишеградската четворка по темите с мигрантите, въпросите по Брекзит и взаимоотношенията със стратегически партньори, като САЩ и Русия. Ние някак си нямахме експертна готовност да пренасочим гъвкаво дипломатическите си усилия точно в тази посока“, коментира политологът. Бабикян уточни, че не е коректно да се споменава, че на срещата във Варна между лидерите на ЕС и президентът на Турция е постигнат голям успех за спирането на мигрантите, които всъщност бяха спрени много преди срещата във Варна и го окачестви, като опит за стъкмяване на успехи.", "date": "2018.07.03", "title": "Арман Бабикян, политолог: Премиерът Борисов и президентът Радев по малко не разбираха какво се случва по време на европредседателствотo"}
{"url": "http://www.focus-news.net/news/2018/07/03/2541398/pazardzhik-vav-fondatsiya-chetiri-lapi-sa-postapili-signali-za-razselvane-na-kucheta-v-pokrayninite-na-grada-i-v-rayona-na-selo-yundola.html", "text": "През последните дни във Фондация „Четири лапи“ са постъпили сигнали за разселване на кучета в покрайнините на Пазарджик и в района на село Юндола. Това каза за  Радио „Фокус“-Пазарджик  Явор Гечев от фондацията и допълни, че практиката на организирано извозване на животни от една община към друга съществува от години, но досега така и не е намерен работещ механизъм за прекратяването й. “Сред мерките, които „Четири лапи“ предлагат да бъдат въведени, са: регистър на всички юридически лица, които извършват дейности по ограничаване на популацията от безстопанствени животни и превозните средства, които използват; активно участие на КАТ, полиция и прокуратура при разследване на случаи на „кучешки туризъм“ и третиране на разселването на кучета като престъпление, тъй като то създава предпоставки за инциденти, които застрашават здравето и дори живота на хора и животни; промени в Наказателния кодекс и разширяване на обхвата на текстовете, предвиждащи наказания за насилие над животни, също би било смислена мярка, според експертите на организацията“, уточни Гечев.   \r\nТой посочи също, че от организацията са загрижени, че в проекта за текст на Национална програма за овладяване на популацията от безстопанствени кучета, който вече втора година се обсъжда от работна група към Министерство на земеделието, храните и горите, няма нито един текст, който да касае мерки срещу организираното разселване на кучета. \r\nРадослава МУРДЖЕВА", "date": "2018.07.03", "title": "Пазарджик: Във Фондация „Четири лапи“ са постъпили сигнали за разселване на кучета в покрайнините на града и в района на село Юндола"}
{"url": "http://www.focus-news.net/news/2018/07/03/2541399/ria-novosti-iran-obvini-izrael-za-sushata-v-stranata.html", "text": "Ръководителят на иранската служба за гражданска отбрана бригаден генерал Голам Реза Джалали заяви, че зад климатичните изменения в страната стои Израел, предава  РИА Новости . \r\nСпоред думите на Джалали, няколко ирански научни центъра са потвърдили, че неблагоприятните промени в климата на страната са предизвикани от чуждестранна намеса. \r\n„Обединени групи от Израел и още една съседна държава лишават облаците, попадащи в Иран от влага. Нещо повече, ние се сблъскваме с нееднократни случаи на кражба на сняг и облаци“, е заявил генералът на пресконференция, според цитата на иранската агенция Tasnim. \r\nВ качеството на научно доказателство на своята теория Джалали приведе изследване, в рамките на което учените четири години са изследвали климата в района от Афганистан до Средиземно море. Съгласно техните изводи, възвишенията над 2200 метра из целия регион, с изключение на Иран, са били покрити със сняг. \r\nПо-рано от Министерството на енергетиката на Иран заявиха, че стартират проект за борба със сушата в страната, съвместно със Стражите на ислямската революция. Той цели изкуственото създаване на облаци. \r\nМиналия месец премиерът на Израел Бенямин Нетаняху обеща да помогне на иранците в борбата със сушата. Политикът обеща да поръча превеждането на фарси и публикуването в интернет на съвременни технологии за използване на водата, които могат да помогнат за справянето с проблема и борбата с глада. Той също цитира данните на иранските власти, че около 96% от страната страда от липсата на достатъчно валежи. \r\nПревод и редакция:", "date": "2018.07.03", "title": "РИА Новости: Иран обвини Израел за сушата в страната"}
{"url": "http://www.focus-news.net/news/2018/07/03/2541402/manol-todorov-sdruzhenie-sos-ptp-promenite-koito-se-predvizhdat-v-gpk-mozhe-da-nalozhat-povishenie-na-tsenata-na-grazhdanska-otgovornost-i-shte-ogranichat-pravata-na-postaralite-pri-ptp.html", "text": "Промените, които се предвиждат в Гражданския процесуален кодекс (ГПК), може да наложат повишение на цената на тази застраховка „Гражданска отговорност“ и ще ограничат правата на постаралите при пътнотранспортни произшествия (ПТП). Това каза за  Радио „Фокус“ – Бургас  Манол Тодоров,  национален координатор на Сдружение „SОS ПТП“. По думите му в близките дни на второ четене в Народното събрание ще бъдат гласувани промени в ГПК, които предвиждат нови моменти по отношение на подсъдността.  „В момента, ако някой пострада  при пътнотранспортно произшествие, например в  Бургас, той може да заведе дело в който град в България си прецени. Това си е негово право. Масово делата в момента се водят в София, поради няколко основни причини. Едната е, че всички централи на застрахователни компании са в столицата, голяма част от добрите юристи също са там и това улеснява процеса. Друг фактор е и това, че когато човек пострада при ПТП, не е нужно той сам да се явява по дела, а в 90 процента от случаите пострадалите упълномощават адвокат и не е нужно да ходят по съдебни зали и дела“, каза още Тодоров. Според него чрез промените, които се предлагат в ГПК, делата трябва да се гледат в града, в който се е случил инцидентът, или където е адресът по лична карта на пострадалия. Манов Тодоров посочи, че хората, които се обръщат за помощ към сдружението, се опасяват,  че в малките населени места да бъде гарантирана абсолютна безпристрастност, а освен това там вещите лица са много малко на брой и делата и присъждането на обезщетенията ще се забавят. „По-голямо притеснение е, че юристите на застрахователните компании в момента нямат допълнителни разходи за пътуване в провинцията и да се явяват по дела, а в момента, в който проектозаконът бъде приет, юристите от София, ще трябва да пътуват до провинцията, което е изключително голям разход и той трябва да бъде компенсиран от някъде, което може би ще наложи и повишаване цените на застраховките“, допълни Тодоров. По думите му това, което е наложило промените, искани от законодателя, е прекалената ангажираност на съдиите, които решават тези казуси в София. „Може би вариантът е да се увеличи съставът на съдиите в софийските съдилища.  Защото нито една от двете страни не е искала подобни промени и няма логика те да се осъществяват“, допълни Тодоров. \r\nСпоред него голяма част от пътнотранспортните произшествия стават поради неспазване на правилата. По думи на Манол Тодоров в периода на отпуските и често хората решават веднага след работа да тръгнат  на почивка, след тежък ден в офиса например, а това се отразява негативно на всеки човек, особено при едно монотонно каране на автомагистралата. „Предполагам, на всички прави впечатление, че през последния месец все по-често стават катастрофи на автомагистрала „Тракия“. Причините за това най-често са шофиране с  превишена скорост, минаване на червен светофар , отнето предимството на пешеходец или заспиване на пътя, защото сме изморени“, допълни Тодоров. \r\nТой отправи апел хората да бъдат внимателни и да спазват правилата, за да се изолира докрай човешкият фактор като причина за инциденти на пътя. „ПТП винаги ще има, но от нас зависи да сведем произшествията до минимум“, каза още Тодоров. \r\nВеселина НИКОЛОВА", "date": "2018.07.03", "title": "Манол Тодоров, Сдружение „SОS ПТП“: Промените, които се предвиждат в  ГПК, може да наложат повишение на цената на „Гражданска отговорност“ и ще ограничат правата на постаралите при ПТП"}
{"url": "http://www.focus-news.net/news/2018/07/03/2541401/varna-zam-ministar-atanas-dobrev-e-provel-rabotna-sreshta-s-rakovodstvoto-na-sidp-i-direktorite-na-gorskite-i-lovnite-stopanstva-ma-teritoriyata-mu.html", "text": "Заместник-министърът на земеделието, храните и горите Атанас Добрев е провел работна среща във Варна с ръководството на Североизточното държавно предприятие (СИДП) и директорите на всички 13 горски и 5 ловни стопанства на територията му. Това съобщиха от пресцентъра на  Североизточното държавно предприятие . На срещата е било обсъдено изпълнението на планираните добиви на дървесина и възобновяването на издънковите дъбови гори. Специален акцент е бил поставен върху системната контролна дейност в обхвата на СИДП за предотвратяване на нарушения в горите. Директорът на СИДП инж. Веселин Нинов е запознал зам.-министъра със стартиралата мащабна разяснителна кампания сред ловните дружини и стопанисващите дивечовъдни участъци по повод опасността от пренасяне и разпространение на африканска чума по свинете от съседни страни у нас. „Проведохме поредица от срещи, които продължават и в Тервел, а след това и в Добрич. Наясно сме, че поради близостта си до границата с Румъния нашите стопанства първи ще поемат удара, ако африканската чума по свинете влезе на българска територия”, отчитат от СИДП. От предприятието изтъкват, че стопанствата работят съвместно с експертите от регионалните дирекции на Българската агенция по безопасност на храните по превенция на заболяването. Директорът на РДГ-Варна, инж. Тодор Гичев е уверил от своя страна, че заедно с ветеринарните власти се организират специализирани обучения за ловци, които трябва да са подготвени да реагират в случай на преминаване на заболяването на територията на страната. Заместник-министър Добрев е запознал участниците в срещата с мерките за недопускане, превенция и контрол на заболяването.", "date": "2018.07.03", "title": "Варна: Зам.-министър Атанас Добрев е провел работна среща с ръководството на СИДП и директорите на горските и ловните стопанства ма територията му"}
{"url": "http://www.focus-news.net/news/2018/07/03/2541404/plovdiv-publikuvani-sa-rezultatite-ot-tretoto-osnovno-klasirane-za-priem-v-detskite-zavedeniya-v-grada.html", "text": "Публикувани са резултатите от третото основно класиране за прием в детските заведения в град Пловдив за учебната 2018/2019 година. Това съобщиха от пресцентъра на  Общината . Обявените места бяха 910 общо – 168 за яслените групи, 412 за първа възрастова група, 78 – за втора и съответно 136 за трета подготвителна група и 116 за четвърта подготвителна група. В класирането взеха участие 1521 деца. От тях най-голям брой  1042  са най-малките – децата, кандидатстващи за яслените групи. Броят на желаещите прием в първа възрастова група е 346, във втора 83 деца и 50 кандидатстващи деца са за подготвителните групи. Класирани са 377 деца – 156 в яслените групи, 165 в първа, 24 във втора и 32 деца в подготвителните групи. \r\nКато цяло местата в града за всички възрастови групи, с изключение на яслените, са достатъчно за кандидатстващите деца. Вече са приети общо 2368 деца за новата първа възрастова група (деца, родени през 2015 г.). Все още има деца за първа група, които кандидатстват за точно определени детски заведения и не са приети, поради недостиг на места в най-желаните детски градини. \r\nНа предстоящите класирания ще бъдат обявени повече свободни места за яслените групи, така че ще бъдат осигурени и желаещите от тази възрастова група – необходимо е само 3-годишните да постъпят през септември в детските градини. \r\nСлед настоящото класиране на 3 юли останали незаети места за първа възрастова група има във всички административни райони на града с изключение на Северен – общо 247 места (по голям брой места има напр. в следните детски заведения: ДГ „Зора“, ДГ „Люляк“ с трети адрес ул „Теодосий Търновски“ 7, ДГ „Перуника“, ДГ „Лилия“, ДГ „Маргаритка“, ДГ „Наталия, “ДГ „Елица“, ДГ „Малина“, ДГ „Ралица“, ДГ „Кремена“ с втори адрес район „Тракия“, блок №11, ДГ „Червената шапчица“ с втори адрес район „Тракия“, блок №50). При подаване на заявления за следващите класирания родителите е добре да се запознаят с обявените свободни места, като могат да се ориентират и към съседните административни райони. Въпреки по-малкия брой събрани точки за тях, шансовете за прием са големи при наличие на места. \r\nЗа следващото класиране свободните места ще бъдат обявени в срок до 16 юли (включително), крайната дата за подаване на заявления в детските заведения е до 19 юли 2018 г, а по интернет – 22 юли 2018 г. Резултатите ще бъдат обявени на 24 юли.", "date": "2018.07.03", "title": "Пловдив: Публикувани са резултатите от третото основно класиране за прием в детските заведения в града"}
{"url": "http://www.focus-news.net/news/2018/07/03/2541406/ruse-riosv-obyavi-dva-natsionalni-konkursa-vav-vrazka-sas-70-ata-godishnina-ot-obyavyavaneto-biosferen-park-na-srebarna-za-zashtitena-teritoriya.html", "text": "Във връзка с отбелязване на 70-ата годишнината от обявяването на „Сребърна“ за защитена територия и присъединяването й към мрежата на биосферните паркове на UNESCO Регионална инспекция по околната среда и водите (РИОСВ) – Русе обяви два национални конкурса. Те са за проекти на графичен знак-лого и рекламен слоган за Биосферен парк „Сребърна“. Това съобщиха от  РИОСВ – Русе . В конкурсите могат да участват ученици от гимназиален курс на обучение, студенти  и художници. Графичният знак или лого, който бъде одобрен, ще бъде използван в официални документи, интернет страниците на РИОСВ-Русе и ПР „Сребърна“, бланки, печатни материали, информационни носители и сувенири. Представените проекти трябва да са изготвени само за целите на този конкурс и да не са придобили публичност и разпознаваемост във връзка с друга институция, продукт или услуга. Предложенията за рекламен слоган трябва да са лесни за произнасяне и запаметяване. Текстът трябва да е кратък, като в него да фигурира задължително Биосферен парк „Сребърна“. Крайният срок за предаване на творбите е 16 септември. Резултатите ще бъдат обявени на 20 септември – „рождения ден“ на защитената територия. Победителите ще бъдат отличени с индивидуални награди.", "date": "2018.07.03", "title": "Русе: РИОСВ обяви два национални конкурса във връзка със 70-ата годишнина от обявяването биосферен парк на „Сребърна“ за защитена територия"}
{"url": "http://www.focus-news.net/news/2018/07/03/2541403/veliko-tarnovo-peshehoden-tur-i-izlozhba-organizira-regionalniyat-istoricheski-muzey-za-141-ta-godishnina-ot-osvobozhdenieto-na-grada.html", "text": "По повод 141 години от освобождението на Велико Търново от турско робство на 7 юли, събота, Регионалният исторически музей кани жителите и гостите на града на безплатна пешеходна обиколка с беседа. Това съобщиха от пресцентъра на  музея . Турът ще се проведе по маршрут  музей „Възраждане и Учредително събрание“, музей „Затвор“, ул. „Гурко“, места, свързани с освобождението на Велико Търново, паметник на генерал Гурко в парк „Марно поле“. Обиколката ще започне в 14.00 часа от музей „Възраждане и Учредително събрание“. \r\nНа 7 юли отворени за безплатни посещения ще са музей „Възраждане и Учредително събрание“, музей „Затвор“. \r\nПо повод годишнината от 6 до 31 юли в музей „Възраждане и Учредително събрание“ ще бъде експонирана изложба „България и Румъния пред прага на Новото време. Забравени снимки и гравюри от Руско-турската война“. \r\nМобилната експозиция е подготвена и финансирана от РИМ-Велико Търново, като част от съпътстващата докторантска програма „Еразъм” на ВТУ „Св. св. Кирил и Методий” и Букурещкия университет. В нея са представя гравюри публикувани от френското издание „L’Univers illustre” по време на войната и копия на снимки, направени от военните фотографи и кореспонденти Александър Иванов и Франц Душек, предоставени от Иво Хаджимишев и съхранявани във фонда на музея.", "date": "2018.07.03", "title": "Велико Търново: Пешеходен тур и изложба организира Регионалният исторически музей за 141-та годишнина от освобождението на града"}
{"url": "http://www.focus-news.net/news/2018/07/03/2541405/kyustendil-nov-sluchay-na-spin-e-registriran-na-teritoriyata-na-oblastta.html", "text": "Нов случай на СПИН е регистриран на територията на област Кюстендил през предходната седмица. Това съобщиха за  Радио „Фокус” – Кюстендил  от Регионална здравна инспекция – Кюстендил. Това е шестият случай на заболяването от началото на годината. За сравнение за същия период на миналата година е имало само един установен случай на ХИВ/СПИН в региона. През предходната седмица са установени три нови случая на туберкулоза, един на хепатит А, както и 18 случая на ентероколит. Значително е намаляла седмичната заболяемост от остри респираторни заболявания. Тя е 27,04 на десет хиляди души, спрямо 41,79 през предходната седмица. \r\nВенцеслав ИЛЧЕВ", "date": "2018.07.03", "title": "Кюстендил: Нов случай на СПИН е регистриран на територията на областта"}
{"url": "http://www.focus-news.net/news/2018/07/03/2541408/alsat-m-dogovorat-za-imeto-s-gartsiya-shte-sazdade-problem-s-makedonskite-dokumenti-za-samolichnost.html", "text": "Договорът  за името  с Гърция ще създаде проблем с македонските документи за самоличност,  съобщава македонската телевизия  Aлсат-М . \r\nДоговорът за името с Гърция признава македонската етническа идентичност, но отваря друга дилема. Съгласно споразумението в официалните документи гражданството на всички граждани, независимо от тяхната етническа принадлежност, ще бъде \"македонско / граждани на Република Северна Македония\". Според вицепремиера Буяр Османи първата част т.е. думата \"македонско\" представлява идентичността на македонския народ, докато всички други общности ще се описват с  допълнителните думи \"граждани на Република Северна Македония\". \r\nВъпреки това, експертите смятат, че това е погрешно и проблематично за други общности. Според  Насер Зибери само националната идентичност или гражданство трябва да бъдат написани с официални документи за пътуване, които в този случай трябва да бъдат само граждани \"на Република Северна Македония\".  Юлиян Марков", "date": "2018.07.03", "title": "Алсат-М: Договорът  за името  с Гърция ще създаде проблем с македонските документи за самоличност"}
{"url": "http://www.focus-news.net/news/2018/07/03/2541400/mon-iztegli-klasiraneto-sled-7-mi-klas-v-sofiya-zaradi-tehnicheska-greshka-obzor.html", "text": "Поради техническа грешка МОН изтегли резултатите от първото класиране след 7-ми клас в София. От Регионалното управление на образованието - София-град обясниха, че в балообразуването математиката е взета веднъж, а не три пъти. Грешката засегна само Технологическо училище „Електронни системи“ към Техническия университет и Професионалната гимназия по електроника „Джон Атанасов“, една паралелка в Професионалната гимназия по строителство, архитектура и геодезия, както и една паралелка в НПМГ, която в балообразуването си включва оценката от олимпиадата по физика. Резултатите бяха свалени след сигнали на родители. Началникът на РУО Ваня Кастрева посочи, че няма да има нито едно ощетено дете заради техническата грешка, а след коригирането на резултатите може да има разместване в паралелките. Само за 20 деца от общо над 8 хил. след поправянето на техническата грешка ще има разлика в училището. Тя поясни, че балът на засегнатите деца ще се коригира с около 150 точки. След коригирането на бала Технологическо училище „Електронни системи“ вече е на четвърто място, а Професионалната гимназия по електроника „Джон Атанасов“ е на 26-то място. „Да не говорим за ощетени и излъгани ученици, а за правилно класиране“, призова зам.-министърът на образованието Таня Михайлова. Тя уточни, че в министерството няма сигнали за други грешки в класирането на седмокласниците, освен в София. От МОН обявиха, че ще проверят случая и при човешка грешка ще има последици. \r\nБиляна ИВАНОВА", "date": "2018.07.03", "title": "МОН изтегли класирането след 7-ми клас в София заради техническа грешка (ОБЗОР)"}
{"url": "http://www.focus-news.net/news/2018/07/03/2541409/vaprosat-za-referenduma-shte-bade-predstaven-pred-parlamenta-sled-sreshtata-na-varha-na-nato.html", "text": "Въпросът за референдума ще бъде представен пред парламента след срещата на върха на НАТО, съобщава македонският телевизионен канал  TB 21 . \r\nВластите са предпазливи при обявяването на подробностите за референдума, защото не искат да политизират този въпрос. Въпреки че един от коалиционните партньори заяви, че референдумът ще бъде консултативен, а след това бе опроверган от премиера, вицепремиерът Радмила Шекеринска заяви, че  по-голямата част са единодушни по този въпрос. \r\nНезависимо от формата на референдума, резултатът ще бъде обвързващ за партиите. Премиерът Заев заяви, че всички политически сили ще трябва да уважават волята на гражданите.   Юлиян Марков", "date": "2018.07.03", "title": "Въпросът за референдума ще бъде представен пред парламента след срещата на върха на НАТО"}
{"url": "http://www.focus-news.net/news/2018/07/03/2541412/emsc-v-polsha-e-registrirano-zemetresenie-s-magnitud-45.html", "text": "В Полша е регистрирано земетресение с магнитуд 4.5, съобщава страницата на  Европейския Средиземноморски сеизмологичен  център . \r\nЗеметресението е регистрирано в 21:38 местно време (22:38 българско време) в югозападната част на страната на 60 километра югоизточно от Зельона гора на дълбочина 10 километра. \r\nЗеметресението е усетено  в  районите около епицентъра . Не се съобщава за материални щети или пострадали хора.  Юлиян Марков", "date": "2018.07.03", "title": "ЕMSC: В Полша е регистрирано земетресение с магнитуд 4.5"}
{"url": "http://www.focus-news.net/news/2018/07/03/2541411/radmila-shekerinska-nikoy-ot-es-ne-e-iskal-ot-makedoniya-da-izgrazhda-lageri-za-migranti.html", "text": "Никой от Европейския съюз не е поискал или съобщавал, че в Македония ще бъдат построени бежански лагери. Това са неверни новини за манипулиране на обществеността, каза днес министърът на отбраната Радмила Шекеринска, цитирана от македонското електронно издание  Фокус . \r\n„Никой не е излизал с инициатива или искане за бежански лагери. Често този проблем е бил използван като възможност за манипулиране на емоциите на гражданите \", каза Шекеринска, отговаряйки на журналистически въпрос на днешната пресконференция, като информира за приетия Стратегически преглед на отбраната. \r\nДокументи от правителствените решения, които се разпространяват от медиите, също са опровергани от министерствата, които обясняват, че това е журналистическо изкривяване на реалността.   Юлиян Марков", "date": "2018.07.03", "title": "Радмила Шекеринска: Никой от ЕС не е искал от Македония да изгражда лагери за мигранти"}
{"url": "http://www.focus-news.net/news/2018/07/03/2541407/", "text": "Гръцката опозиция ще признае договорът за името, ако бъде ратифициран от парламента, пише македонското издание  24 вести \r\nЛидерът на опозиционната Нова демокрация Кириякос Мицотакис в интервю за европейската редакция на авторитетното издание  Politico  заяви, че Договорът за името е неприемлив за гърците заради признаването на македонския език и идентичност, но ако премине през парламента, Нова демокрация ще го приеме. \r\n\"Винаги сме казвали, че искаме решение, но трябва да се зачита чувствителността и на двете страни“, заяви  Мицотакис. \r\nГръцкото правителство ще се придържаме към това, което предвижда Споразумението за името, а желанието му е да има възможно най-голямо парламентарно мнозинство, съобщиха от кабинета на гръцкия премиер Алексис Ципрас. \r\n\"Желанието на правителството е Споразумението за решаването на проблема, към което от години се стреми нашата външна политика да има възможно най-голямо парламентарно мнозинство. След като другата страна изпълни задълженията, произтичащи от споразумението, правителството ще взема решения  за  процеса на ратификация.\" \r\nВ коментар от кабинета на Ципрас се отправят критики към лидера на опозиционната Нова демокрация, Кириякос Мицотакис, че непрекъснато иска избори, но от там заявяват, че правителството ще завърши четиригодишния си мандат. Ръководителят на гръцката дипломация Никос Коцияс в интервю за гръцкото радио \"Сто Кокино\" заяви, че в гръцкия парламент има парламентарно мнозинство от депутати, които ще подкрепят Договора за името. Той не коментира изказването на своя коалиционен партньор и министър на отбраната Панос Каменос.  Юлиян Марков", "date": "2018.07.03", "title": "24 вести (Македония): Гръцката опозиция ще признае договорът за името, ако бъде ратифициран от парламента"}
{"url": "http://www.focus-news.net/news/2018/07/03/2541410/global-times-kitay-targovskata-voyna-shte-hvarli-sveta-v-haos.html", "text": "Търговската война ще хвърли света в хаос, пише китайското англоезично издание  Global Times . \r\nДали светът е в навечерието на хаоса? Изглежда така. Световната търговска война, с която американският президент Доналд Тръмп заплашва, става все по-вероятна. Това ще промени възприятието за световния ред и международните отношения през 21-ви век и в крайна сметка ще доведе до серия от домино ефекти. \r\nТърговската война има своя произход и Тръмп не е единственият, който стои  зад нея. Започнатата от Запада глобализация доведе до неочаквани промени. Забележителен е  възходът на нововъзникващите пазари като Китай и Индия. Вашингтон вярва, че тези промени подкопават абсолютните му предимства и по този начин иска едностранно да пренапише глобалните икономически правила в световен мащаб. Заплахата на Тръмп за търговска война се сблъсква с неудовлетвореността и тревогите на някои американци. \r\nВашингтон е упорит в трансформирането на света. Радикалните дипломатически идеи на Тръмп придобиват все по-голяма сила в американската политика, особено след като президентът е придобил ефективен контрол над Републиканската партия. Тарифите за вноса на стомана и алуминий могат да се разглеждат като мобилизиране на американската общественост от страна на Белия дом за реална търговска война. \r\nНовите цели на Вашингтон са: да превърнат САЩ в държава с търговски излишъци, да възстановят статута си на световна производствена мощ, да гарантират доминирането на американската технология, да изключат всякаква възможност да бъдат оспорени и да запазят несравнимите предимства и силата на своята армия. \r\nПланът на Вашингтон ще нанесе тежък удар на международната търговска система, ориентирана към правилата на Световната търговска организация, ще наруши международното разделение на труда, формирано след десетилетия на развитие. По-лошото е, че подобна корекция до известна степен ще доведе до възобновяване на закона на джунглата и ще доведе до несигурност и рискове.  Юлиян Марков", "date": "2018.07.03", "title": "Global Times (Китай): Търговската война ще хвърли света в хаос"}
