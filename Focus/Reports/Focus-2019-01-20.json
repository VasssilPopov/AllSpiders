{"url": "http://www.focus-news.net/news/2019/01/20/2614255/yeni-safakturtsiya-frenski-ministar-zayavi-che-sasht-osaznavat-neobhodimostta-da-zashtitavat-teroristi-ot-pkk-v-siriya.html", "text": "САЩ все повече осъзнават необходимостта, че е важно да закрилят своите „съюзници“ от Народните отряди за защита, дори и да се оттеглят от Сирия. Това е заявила в неделя Флоранс Парли, френският военен министър, пише  Yeni Safak . \r\n\"Въпросът за необходимостта от защитата им е взет под внимание от американците“, е казала Парли по време на предаване, организирано от Франс Инфо, Франс Ентер и вестник „Монд“.   \r\nПКК е в списъка на терористичните организации в Турция, Европейския съюз и САЩ. Народните отряди за защита и Партията на демократичното единство са нейни клонове в Сирия.   Ивелина Ватова", "date": "2019.01.20", "title": "Yeni Safak(Турция): Френски министър заяви, че САЩ „ осъзнават необходимостта да защитават“ терористи от ПКК в Сирия"}
{"url": "http://www.focus-news.net/news/2019/01/20/2614230/varna-400-zheni-sa-obhvanati-po-programata-profilaktika-na-zhenskoto-zdrave-transvaginalna-ehografiya.html", "text": "400 жени от Варна са обхванати по програмата „Профилактика на женското здраве – трансвагинална ехография“. Това каза в интервю за  Радио „Фокус“ – Варна  проф. д-р Емил Ковачев, д.м.н, управител на СБАГАЛ „Проф. д-р. Д. Стаматов“ във Варна. „Безплатната профилактичната програма за транвагинални ултразвукови прегледи е една моя идея, която вече втора година става реалност. През 2018 година през програмата преминаха 400 жени. Само за един ден определените места се заеха и поради изключително големия интерес за тази година сме предвидили по-голяма бройка на пациентките. Целта ми е да се промотира профилактиката на женското здраве на фона на повишаване на заболеваемостта сред българската жена“, отбеляза проф. д-р Емил Ковачев. По думите му част от заболяванията на женската полова система са напълно безсимптомни, особено за някои туморни заболявания на яйчниците и матката и в ранните им стадии откриването е възможно само чрез трансвагинална ехография. \r\nМарияна ВАЛЕНТИНОВА", "date": "2019.01.20", "title": "Варна: 400 жени са обхванати по програмата „Профилактика на женското здраве – трансвагинална ехография“"}
{"url": "http://www.focus-news.net/news/2019/01/20/2614226/plovdiv-vremenno-se-ogranichava-dvizhenieto-po-pat-i-6-sopot-karlovo-poradi-patnotransportno-proizshestvie.html", "text": "Временно се ограничава движението по път I-6 Сопот - Карлово поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите изчакват на място.", "date": "2019.01.20", "title": "Пловдив: Временно се ограничава движението по път I-6 Сопот - Карлово поради пътнотранспортно произшествие"}
{"url": "http://www.focus-news.net/news/2019/01/20/2614227/pazardzhik-selo-bata-shte-vazkresi-podviga-na-voini-i-bortsi-za-svoboda-i-obedinenie.html", "text": "Село Бъта ще възкреси подвига на воини и борци за свобода и обединение, съобщи за ,b>Радио „Фокус“ – Пазарджик кметът на панагюрското село Георги Александров. Той обясни, че в библиотеката към читалище „Н.Й.Вапцаров – 1927г. в с.Бъта се е провело разширено заседание на Инициативния комитет за доизграждане на паметника-костница /от 1965 г./. „На събранието бяха поканени желаещите да научат повече за  инициативата. В началото беше  почетена паметта на починалия наскоро  уважаван краевед  Иван Проданов,  който   в книгите си съхрани богатата история на родното си място.  Членовете на комитета  изтъкнаха, че целта им е към изписаните 19 имена на загинали, на паметника  да бъдат добавени възпоменателни плочи с имената на още 55 души –  жертви  през Априлското въстание и в последвалите го войни за независимост и обединение на България. Предвижда се богата събирателна, културно-просветна и популяризаторска дейност, с която да се възкресят спомените за тези незабравени, но недооценени  герои. Присъстващите изразиха подкрепата си и направиха конкретни предложенията. В срещата участваха  и  младежи от селото, на които Инициативният комитет разчита да бъдат свързващото звено с младите, за да се включат активно като пазители и преносители на светлата и драматична памет от миналото“, коментира Александров. \r\nВаня НИКОЛОВА", "date": "2019.01.20", "title": "Пазарджик: Село Бъта ще възкреси подвига на воини и борци за свобода и обединение"}
{"url": "http://www.focus-news.net/news/2019/01/20/2614235/the-economic-times-indiya-indiya-e-na-pat-da-izprevari-velikobritaniya-po-bvp.html", "text": "Индия е на път да изпревари Великобритания през 2019 година в най-голямата икономическа ранглиста на света, според доклад на световната консултантска фирма PricewaterhouseCoopers (PwC), пише в неделя индийският  The Economic Times . \r\nСпоред доклада, докато Обединеното кралство и Франция редовно сменят местата си, като запазват еднакви нива на развитие и приблизително едно и също население, Индия регистрира постоянни темпове на изкачването в списъка на водещите в света икономики.  \r\nДокладът на  PwC „Глобал Икономи Уоч“ предвижда през 2019 г. реалният ръст на БВП за Великобритания да е 1.6 процента, за Франция - 1.7 процента, а за Индия - 7.6 на сто.  \r\n\"През 2019 година Индия и Франция са на път да изпреварят Великобритания в най-големите икономически ранглисти, като я изместят от пето на седмо място,\" се съобщава в доклада.    \r\nПо данни на Световната банка, Индия стана шестата водеща икономика през 2017-та година, като остави Франция след себе си, а сега е на път да измести Обединеното кралство от неговата пета позиция.  \r\nПрез 2019-2020 година Индия ще постигне ръст от 7.6 на сто, ако няма големи сътресения в глобалната икономика като непредвидени търговски напрежения или проблеми с петролните доставки, прогнозират анализаторите от PwC  Ивелина Ватова", "date": "2019.01.20", "title": "The Economic Times (Индия): Индия е на път да изпревари Великобритания по БВП"}
{"url": "http://www.focus-news.net/news/2019/01/20/2614232/daniela-petkova-rzok-blagoevgrad-2525-zdravnoosigureni-litsa-sa-smenili-lichnite-si-lekari-prez-dekemvri-v-oblastta.html", "text": "2525 здравноосигурени лица са сменили личните си лекари през декември в Благоевградска област. Това каза за  Радио „Фокус“ Пирин  Даниела Петкова, ПР на Регионална здравноосигурителна каса – Благоевград. По думите й с всяка измината година все по-малко пациенти сменят личните си лекари. „На територията на областта бройка от хората, които са направили преизбор на лекуващия си лекар не оказва никакво влияние“, посочи Даниела Петкова. Тя допълни, че при личните лекари има пациенти, които са се отписали, но и такива, които са се записали. Даниела Петкова добави, че през юни 2018 промяна на лекуващия си лекар са направили 3172. „Това показва, че през предишния месец промяна на личния си лекар са направили 647 пациента по-малко сравнение с месец юни през изминалата година“, каза още Даниела Петкова. \r\nДенис НИКИФОРОВ", "date": "2019.01.20", "title": "Даниела Петкова, РЗОК-Благоевград: 2525 здравноосигурени лица са сменили личните си лекари през декември в областта"}
{"url": "http://www.focus-news.net/news/2019/01/20/2614234/veliko-tarnovo-sedem-kampanii-za-otkazvane-ot-tyutyunopusheneto-sa-proveli-ot-rzi-veliko-tarnovo-prez-2018-godina.html", "text": "Седем кампании за отказване от тютюнопушенето са провели от Регионалната здравна инспекция във Велико Търново през 2018 година. Това каза за  Радио „Фокус“ – Велико Търново  Йорданка Илиева, завеждаща Кабинета за отказване от цигарите. Тя посочи, че три от инициативите са се провели на територията на община Велико Търново, а останалите четири – в други населени места от областта. Вече е изготвен графика на експертите за тази година. В него също е предвидено провеждането на различни кампании за превенция от тютюнопушенето, както и здравни обучения с различни целеви групи – деца, ученици и възрастни хора. Традиционно в рамките на общинската програма „Здрави деца в здрави семейства“ през пролетта и есента ще се проведе инициативата „Клиники на открито“ в парк „Марно поле“, където всеки ще може да си направи функционално изследване на дишането – спирометрия и да получи здравно-образователни материали относно вредата от тютюнопушенето и методите за отказване от него. Регионалната здравна инспекция ще отбележи и 31 май – Световния ден без тютюнев дим, както и 18 ноември – Международен ден без тютюнопушене. В тази връзка ще се проведат редица изнесени кампании на открито. От Регионалната здравна инспекция провеждат и обучения по заявки на фирми и организации. \r\nНадежда КРЪСТЕВА", "date": "2019.01.20", "title": "Велико Търново: Седем кампании за отказване от тютюнопушенето са провели от РЗИ – Велико Търново през 2018 година"}
{"url": "http://www.focus-news.net/news/2019/01/20/2614231/plovdiv-chetirima-dushi-sa-postradali-pri-katastrofa-na-patya-sopot-karlovo.html", "text": "Четирима души са пострадали при катастрофа на пътя Сопот-Карлово. Това съобщиха за  Агенция \"Фокус\"  от ОДМВР – Пловдив. Сигналът е получен в 18.30 часа. Лек автомобил се е блъснал в товарен на пътя Сопот - Карлово. Колата с марка „БМВ“ е предприела неправилно изпреварване, навлязла е в отсрещната лента и се е блъснала в товарен автомобил с марка „Мерцедес“. Двамата водачи на 51 и 32 години, както и две жени са в болница, където ги преглеждат.", "date": "2019.01.20", "title": "Пловдив: Четирима души са пострадали при катастрофа на пътя Сопот-Карлово"}
{"url": "http://www.focus-news.net/news/2019/01/20/2614229/plovdiv-vavezhda-se-obhoden-marshrut-pri-zatvoreniya-uchastak-ot-pat-i-6-sopot-karlovo.html", "text": "Въвежда се обходен маршрут при затворения участък от път I-6 Сопот - Карлово, ограничен за преминаване поради ПТП. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут: по общинския път Карлово - Дъбене - Войнягово - Климент - Каравелово - Богдан - Московец - път I-6.", "date": "2019.01.20", "title": "Пловдив: Въвежда се обходен маршрут при затворения участък от път I-6 Сопот - Карлово"}
{"url": "http://www.focus-news.net/news/2019/01/20/2614228/the-japan-times-predstoyat-trudni-razgovori-mezhdu-shindzo-abe-i-vladimir-putin-v-moskva.html", "text": "Лидерите на Япония и Русия ще проведат преговорите на срещата на върха в Москва във вторник, като двете страни се намират в недипломатична война на думи за оспорваните Курилски острови, пише японското англоезично издание  The Japan Times . \r\nНапрежението между Москва и Токио за островите край северното крайбрежие на Хокайдо, известни като Южните Курилски острови в Русия и Северните територии в Япония, се разрасна през последните седмици, като Русия обвини Япония, че е повишила напрежението преди срещата на върха и не успява да приеме загубата от Втората световна война. \r\nЗадавайки тон за преговорите, външнополитическият съветник на руския президент Владимир Путин, Юрий Ушаков, призна, че срещата няма да бъде лесна. \r\nТогавашният Съветски съюз превзе четири острова през последните дни на Втората световна война. Спорът за суверенитета им попречи на двете страни да подпишат мирен договор - ситуация, която двете страни имат намерение да разрешат. \r\nПо време на новогодишното си обръщение премиерът Шиндзо Абе предизвика оскърбление в Москва, когато говори за необходимостта да се помогне на руските жители на оспорваните острови да „приемат и разберат, че суверенитетът на техните домове ще се промени.“ \r\nРусия извика японския посланик и му заяви, че изявленията на Абе са „опит за изкуствено нажежаване на атмосферата“ по въпроса за евентуален мирен договор. \r\nПреговорите, които продължиха няколко часа между външните министри на двете страни в понеделник, не успяха да подобрят положението, тъй като Таро Коно и Сергей Лавров дори не се появиха заедно за обща пресконференция. \r\nНа своята новогодишна пресконференция Лавров заяви, че двете страни все още са далеч от това да бъдат партньори в международните отношения.  Юлиян Марков", "date": "2019.01.20", "title": "Тhe Japan Times: Предстоят трудни разговори между Шиндзо Абе и Владимир Путин в Москва"}
{"url": "http://www.focus-news.net/news/2019/01/20/2614238/sport-rezultati-ot-sreshtite-v-nedelya-v-angliyskata-premiar-liga.html", "text": "В неделя се играха два мача от 23 кръг на английската Премиър лига. Ето резултатите: \r\nХъдърсфилд-Манчестър Сити 0:3. \r\nГоловете за Манчестър Сити вкараха Данило (18 мин. ), Стърлиг (54 мин.) и Сане (56 мин.) \r\nФулъм-Тотнъм  завършиха 1:2. \r\nВ 17-тата минута Йоренте отбеляза автогол за Фулъм, а головете за Тотнъм вкараха Али в 51-та минута и Уинкс в 3-тата минута от продължението след редовното време.", "date": "2019.01.20", "title": "Спорт: Резултати от срещите в неделя в английската Премиър лига"}
{"url": "http://www.focus-news.net/news/2019/01/20/2614239/varna-mobilni-politseyski-ekipi-prodalzhavat-da-realizirat-sreshti-s-zhiteli-i-predstaviteli-na-mestnata-vlast-v-malkite-i-otdalecheni-naseleni-mesta.html", "text": "Сформираните мобилни полицейски екипи продължават да реализират срещи с жители и представители на местната власт в малките и отдалечени населени места във Варненска област. Това съобщиха за  Радио „Фокус“ – Варна  от пресцентъра на Областната дирекция на МВР – Варна. В изпълнение на плана за противодействие на конвенционалната престъпност на МВР, въведената от ръководството на полицията във Варна организация, целяща по-активно присъствие на полицейски служители в малките населени места в областта, продължава да действа и през 2019 година, уточниха от полицията. Сформираните мобилни екипи за посещения в населени места без постоянно полицейско присъствие, които са с участието на служители от отделите „Криминална полиция” и „Охранителна полиция”, продължават по график да реализират срещи с жители на населените места и представители на местната власт, по време на които могат да бъдат поставени актуални проблеми и да бъдат подавани сигнали за престъпления или различни нарушения. До края на месец януари предстоят срещи в селата Храброво, Тутраканци и Манастир в община Провадия, в селата Караманите, Метличина и Брестак в община Вълчи дол, в селата Въглен, Яребична и Орешак в община Аксаково, както и в селата Гроздьово, Нова шипка и Пчелник. \r\nМарияна ВАЛЕНТИНОВА", "date": "2019.01.20", "title": "Варна: Мобилни полицейски екипи продължават да реализират срещи с жители и представители на местната власт в малките и отдалечени населени места"}
{"url": "http://www.focus-news.net/news/2019/01/20/2614225/washington-examiner-nansi-pelosi-othvarli-predlozhenieto-na-donald-tramp-za-kompromis.html", "text": "Председателят на Конгреса Ненси Пелоси заяви, че няма да приеме предложението на президента Тръмп да разреши  5.7 милиарда долара за финансиране на проекта за гранична стена с Мексико за сметка на тригодишно удължаване на програмата, предоставяща правен статут на така наречените „Мечтатели“ които незаконно пристигат  в САЩ като деца, пише американското електронно издание  Washington Examiner . \r\nТя нарече плана \"компилация от няколко предварително отхвърлени инициативи, всяка от които е неприемлива и общо, не представляват добросъвестни усилия за възстановяване на сигурността на живота на хората. \" \r\nПелоси заяви, че предложението не постига това, което демократите отдавна искат за \"мечтателите\", което е път към гражданството или постоянния правен статут. \r\n„Малко вероятно е някоя от тези разпоредби сама да премине в Конгреса и взети заедно, те са без никакви шансове.“ \r\nПелоси отхвърли намеренията на Тръмп за стената и повтори предложенията на Демократическата партия за увеличаване на сигурността на други граници в точките на влизане и за подсилване  на технологиите по границата. Някои се припокриват с предложението на президента, като например пари за допълнителни съдии по имиграцията и засилване на сигурността в пристанищата на страната, където влизат повечето незаконни наркотици, обръща внимание изданието.  Юлиян Марков", "date": "2019.01.20", "title": "Washington Examiner: Нанси Пелоси отхвърли предложението на Доналд Тръмп за компромис"}
{"url": "http://www.focus-news.net/news/2019/01/20/2614237/pazardzhik-traditsionno-na-21-yanuari-velingrad-shte-otbelezhi-babinden.html", "text": "Във Велинград на 21 януари от 10:30 часа във фоайето на общинска администрация, ще се състои традиционният ритуал „Даване име на дете”, съобщиха от  Общинска администрация . В програмата ще вземат участие мъжка фолклорна група, женски народен хор и оркестър към Представителен ансамбъл за народни песни и танци „Чепино” при ОНЧ ,,Св.Св.Кирил и Методий- 1905”. От 11:30 часа на сцената на пл. „Николай Гяуров” членовете на Културен клуб на пенсионера – кв. Каменица ще представят възстановка на народния обичай „Поливане”. Кметът на община Велинград д-р Костадин Коев ще връчи и наградите за Най-добър акушер-гинеколог на България и на Велинград за 2018г. За доброто настроение ще се погрижат Ансамбъл за автентичен фолклор ,,Драгиново” при НЧ ,,Методий Драгинов-1936”, Мъжка фолклорна група при НЧ ,,Васил Левски-1904” и гост изпълнителите Радостина Паньова и Стоян Петков.", "date": "2019.01.20", "title": "Пазарджик: Традиционно на 21 януари Велинград ще отбележи Бабинден"}
{"url": "http://www.focus-news.net/news/2019/01/20/2614036/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Вестник „Джумхуриет” публикува позиция от своя колумнист Али Сирмен,  за проблемните въпроси на Анкара със САЩ в Сирия. \r\nАгенция „Фокус” публикува журналистическия материал – без редакторска намеса: \r\n Турско-американските отношения приличат на „шотландски душ”: водата е до точката не кипене и изведнъж става ледено студена. Особено по въпроса за обстановката в Сирия, Анкара и Вашингтон не само взаимно се дебнат и обвиняват, но и се отмятат от предишни техни изявления и позиции. Това действително затруднява да се разбере каква е истината.  \r\n Обаче като един добър играч в отбрана, не трябва да отделяте окото си от топката и да не се хващате на евтини трикове и финтове; в случая – да не преглъщате безкритично всяка оферта и представяне. \r\n В общи линии ситуацията може да се резюмира по следния начин: \r\n Вече стана съвсем ясен сблъсъкът на основните интереси между Турция и сегашната американска администрация на Доналд Тръмп.  Официален Вашингтон отрито оповести, че е привърженик на промяната на границите в района; че успоредно с Израел иска да си създаде едни нов стратегически ортак – и то на по-евтина цена; че за реализацията на това намерение няма да се откаже от сепаратистки и терористични организации; че няма да си затваря очите и няма да позволи те да бъдат дори и само лекичко „докосвани”. \r\nОт една страна Тръмп показва тоягата; а от друга – предлага „зона за сигурност”, за да не получава по-големи критики от Турция. Очевидно е обаче, че в тази „зона за сигурност” ще бъдат взети под завоалирана американска закрила терористични сили, които са ни много добре познати от близкото минало. \r\n*** \r\nПри това положение пред Анкара има две възможности: \r\n1. Или да се разбере с Русия и с Иран в рамките на процеса от Астана и в хармония с тях да действа и да подпомага процеса за запазване на териториалната цялост на Сирия; като същевременно пресича инициативата на САЩ за внедряване на Отрядите за народна самозащита (ОНС) на Партията на демократичното единство (ПДЕ) и в Северен Ирак. \r\n2. Или да пее песнички за уважение към териториалната  цялост на сегашната лишена от съдържание Сирия, както по този начин реже клона, на който стои; в изпълнение на политиката на САЩ в района. \r\nВойнствените изявления, че една нощ изненадващо ще влезем с армията в Сирия, останали от много по-предишни военни времена, показват само едно: Анкара все още не си е изяснила позициите и подава сигнали, които ни карат дълбоко да се замислим. \r\nСъщността на проблема е: Под чии военен контрол ще бъде опустошения район източно от река Ефрат на самата граница с Турция, след военното изтегляне на САЩ? В изпълнение и по смисъла на уважението към териториалната цялост на Сирия, това би трябвало да  бъдат официалните държавни органи на Сирия, т.е. въоръжените сили на президента Башар Асад. \r\nИзвестно е, че актьорите в процеса от Астана, сред които е и Турция – Русия и Иран, подкрепят по тази тема това законно искане на Башар Асад. \r\nОт публикуваната на 7 януари в New York Times статия, подписана от турския президент Реджеп Тайип Ердоган, става ясно че Анкара не е на подобно мнение. Подразбира се, че Турция няма намерение да предостави на Башар Асад контрола в района, което ни кара дълбоко да се замислим. \r\nАко се реализират тези намерения, с които очевидно днешна Анкара се е ангажирала; тогава съществува много голяма вероятност след серия събития, в съвсем близко време Анкара да изпадне до положението на неразделна част от големия план на САЩ в района.  \r\nАко се осъществи тази вероятност, на дневен ред много сериозно ще изникне проблемът за оцеляването на страната – буквално на фронтови език, при сегашното управление на Партията на справедливостта и развитието (ПСР) на Ердоган. Държавата ни ще бъде подложена на една много голяма заплаха. \r\n*** \r\nТогава всичките тази показни изявления за решителност, ще създадат обстановката на комични и жалки изпълнения.  \r\nПри това положение ще видим, че анонсите и препратките от страна на ПСР и на подкрепящата я Партия на националистическото движение (ПНД) към Войната ни за независимост, не са истински и не кореспондират на декларациите им за решителност. \r\nДа, вярно е, при сегашните условия може да се наложи провеждането на една нова Война за независимост. Само че къде е един Мустафа Кемал Ататюрк, който може да я осъществи и го е доказал; къде е предишният героичен и храбър Меджлис на Ататюрк?... \r\nНека да не забравяме и това; общества, които потребяват повече отколкото произвеждат, просто няма как бъдат убедителни и да им се чуват звучните стонове за някаква независимост. \r\nВпрочем, по тази тема президентът на САЩ Доналд Тръмп на два пъти бръкна в раната. Не иден път, а на два пъти обяви, че ще срине икономически Турция; и то с маниер, който няма как да се хареса на никого. \r\nВ действителност, днешната икономическа структура и положение в Турция не са подходящи не само за една нова Война за независимост; те просто не съответстват на воденето на една що-годе национална политика.  \r\nС манталитета на ПСР да се потребява повече отколкото е произведено, а и с претъпканите затвори с представители на патриотичната интелигенция, борещи се за свобода; днес категорично не може да бъде „произведено” решение за независимостта, за оцеляването и за спасяването на Турция. \r\n*** Очаква се президентът Тръмп да предложи на демократите компромис по отношение на имиграцията в събота, целящ прекратяване на „затварянето“ на правителството, пише американското издание  The Washington Examiner . \r\nСпоред портала Axios, цитиран от изданието  зетят на Тръмп и съветник на Белия дом Джаред Къшнър и вицепрезидентът Майк Пенс са договорили сделка с републиканци от Конгреса, които ще предложат на демократите за защита на пристигналите в САЩ като деца (т.нар. мечтатели) и ще удължат законния статут на притежателите на статут на временно защитен статут в замяна. за 5,7 млрд. долара за стената. \r\nЗаконодателството, което ще предложи отложено действие, ще защити хората, които са били незаконно доведени в САЩ като непълнолетни, често известни като \"Мечтатели\", защита от депортиране и им дават разрешение за работа, но не и път към гражданството. Администрацията на Тръмп по-рано се опита да ограничи програмата TPS, която позволява на хора от определени страни, засегнати от конфликти или природни бедствия, да останат в САЩ. \r\nОчаква се Тръмп да направи съобщението в обръщение насрочено  за следобедните часове в събота.  \r\n\"Мисля, че това ще бъде важно изявление. Като се има предвид, че както знаете, керваните идват. Един голям (керван) идва сега. Аз съм разочарован, че Мексико не ги спира. – каза президентът Тръмп по време на среща с репортери. \r\n*** Демократи в Конгреса  ще предложат един милиард долара за финансиране на мерки за сигурност на границата в законопроект за възобновяване на правителството следващата седмица, но тези средства не може да се използват за строеж на стена, пише американското издание  The Hill . \r\nДемократите смятат другите мерки за сигурност на границите за по-ефективни. \r\nНовините за плана на демократите идват часове преди Тръмп да се обърне на живо от Белия дом относно сигурността на границите и продължаващото частично затваряне  на правителството, което навлезе в 29-ия си ден в събота. \r\nЗаконопроектът ще бъде десетият опит за възобновяване дейността на правителството, след като демократите поеха контрола над Конгреса този месец, макар че нито един от плановете не е постигнал напредък в Сената поради отказа на лидера на мнозинството Мич да предложи за гласуване законопроект, който не е одобрен от президента Тръмп \r\nСпекулациите се въртят около това дали Тръмп ще предложи свой собствен компромисен пакет на демократите или вместо това той ще обяви извънредно положение  заради незаконното преминаване на границата и така да се опита да заобиколи Конгреса , за да получи средства за граничната стена. \r\nТръмп според наблюдатели се е отказал от втория план по-рано този месец, като се оплаква, че подобен вариант вероятно ще се сблъска с съдебни битки от страна демократите. \r\n\"Това е лесният изход, но Конгресът трябва да направи това\", каза Тръмп пред репортери по това време. \r\nБорбата за закриването се засили тази седмица, след като председателката на Конгреса Нанси Пелоси написа писмо до Тръмп, с което го призова да отложи или да представи в писмена форма годишната си реч за състоянието на Съюза. \r\nПо-късно Тръмп възрази, като попречи на делегациите на Конгреса да пътуват в чужбина с военни полети по време на затварянето на правителството. Решението на Тръмп отмени плановете на демократите да посетят войски в Афганистан през уикенда. \r\nПроучванията сочат, че повече американци обвиняват Тръмп за спирането на дейността на правителството, докато по-малък процент обвиняват демократи от Конгреса.", "date": "2019.01.20", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/20/2614037/predstoyashti-sabitiya-v-stranata-za-20-yanuari-agentsiya-fokus.html", "text": "*** \r\nОт 12.00 часа в зала 3 на НДК ПП ГЕРБ ще проведе Национална предизборна среща.  \r\n*** \r\nОт 09.00 часа в столичния храм „Св. Седмочисленици” ще бъде  отслужена архиерейска св. Литургия, след което ще бъде извършена традиционната лития до паметника на св. Евтимий на бул. \"Патриарх Евтимий\".  \r\n*** \r\nОт 12.00 часа до 15.00 часа на писта за ски бягане „Универсиада“, Витошко лале, Алеко, Витоша ще бъде отбелязан Световният ден на снега с множество спортни занимания на снега.  \r\n*** \r\nМежду 12.00 и 17.00 часа от Литературен клуб „Перото“ ще бъде излъчено предаването „Библиотеката“ на БНТ. В 18.00 часа Славина Петкова ще представи новата си книга.  \r\n*** \r\nВ 18.00 часа в Първа евангелска съборна църка (ул. „Солунска“ 49) ще бъде представена книгата „Мисията на един унгарец“ на Лайош Дьобрьоши.  \r\n***  \r\nОт 12.00 часа привържениците на ЦСКА от цялата страна ще поднесат венци и цветя на паметника „Майка България” в центъра на града  \r\n*** \r\nОт 12.30 часа общинската болница „Иван Скендеров“ ще получи нов транспортен кувьоз на стойност 14 116 лв., дарен от писателката Десислава Николова.  \r\n*** \r\nВ 11.00 часа в Държавния куклен театър „Дора Габе“ ще се играе спектакълът „Тайнственото речно конче“.  \r\n*** \r\nОт 11.30 часа в сградата на Ректората на Пловдивски университет „Паисий Хилендарски“ (ул. „Цар Асен“ № 24) в 6-а аудитория ще се проведе дискусионна среща с младежи на тема „Младежта говори за Европейския съюз“. Събитието ще бъде официално открито от ръководителя на Представителството на Европейската комисия в България Огнян Златев, който ще представи успехите и предизвикателствата в актуалното развитие на ЕС.  \r\n*** \r\nОт 10.30 часа на плац „Студенец“ ще бъде отбелязан Световният ден на снега.  \r\n*** \r\nОт 11.00 часа в Кукления театър ще се играе детският спектакъл „Бялата врана“.  \r\n*** \r\nОт 12.00 до 13.00 часа на пътя София- Варна, в района на кръговото за кв. „Макак“ жителите на квартала ще протестират срещу изискването за винетки до Шумен.  \r\n*** \r\nОт 11.30 часа в залата на Културно-информационен център „Безистен“ камерен оркестър „Дианополис“ ще изнесе концерт.", "date": "2019.01.20", "title": "Предстоящи събития в страната за 20 януари (Агенция „Фокус“)"}
{"url": "http://www.focus-news.net/news/2019/01/20/2614233/ventseslava-genova-ruo-varna-golyamo-predizvikatelstvo-e-vavezhdaneto-na-tselodnevnata-organizatsiya-na-rabota-v-uchilishte.html", "text": "Голямо предизвикателство е въвеждането на  целодневната организация на работа в училище. Това каза за  Радио „Фокус“ – Варна  Венцеслава Генова, началник на Регионалното управление на образованието (РУО) във Варна. Тя посочи, че приемът в първи клас през учебната 2019/2020 година ще се планира според формулата за оценка на капацитета на училището с оглед на това, че трябва да се преминава към целодневна организация на учебния ден със задължителни занятия преди обяд. \r\n„Ще продължим и тази година да работим по четирите нови проекта на Министерството на образованието и науката – за детските градини, училища, информационните технологии и квалификациите. Много труд вложихме в новите учебни програми. Експертите на управлението положиха много труд и при включване на бизнеса в дуалното обучение. Надяваме се, че за новата учебна година ще имаме предложения и ще се реализират обучения по дуалната форма не само в Професионалната гимназия по горско стопанство и дървообработване“, заяви Венцеслава Генова. Сред приоритетите в работата през годината Венцеслава Генова посочи още увеличаване процента на нови или интегрирани учебни предмети и възможностите за въвеждането им в прогимназиален етап. „Дейностите на Регионалното управление на образованието включват наблюдение, подкрепа, въвеждащи иновации в училищата, както и подкрепа за популяризиране на добрите училищни практики по линия на регионалните политики. Очакваните промени за намаляване на административната тежест ще ги реализираме на три нива – на ниво Регионално управление и на ниво образователна институции в училището с ангажименти към учителите. Добрият пример е, че за тази учебна година преместването на учениците от едно училище в друго става чрез електронно удостоверение. Приоритет ще бъде още целенасочената работа по отношение на българския език, четенето и четенето с разбиране, както и подкрепата за повишаване постиженията по математика и природни науки“, добави Венцеслава Генова. Предстои обмяна на практики и опит чрез електронна платформа, популяризиране на добри практики и предложения за промяна в нормативна база в посока на това постиженията на учениците да стават все повече и по-добри, каза още Венцеслава Генова. \r\nМарияна ВАЛЕНТИНОВА", "date": "2019.01.20", "title": "Венцеслава Генова, РУО – Варна: Голямо предизвикателство е въвеждането на  целодневната организация на работа в училище"}
{"url": "http://www.focus-news.net/news/2019/01/20/2614041/ria-novosti-broyat-na-zhertvite-sled-vzriva-na-traboprovoda-v-meksiko-dostigna-70-dushi.html", "text": "Броят на жертвите от взрива на тръбопровода в Мексико достигна 70 души, съобщава  РИА Новости . \r\nПо-рано беше съобщено за 66 загинали и 76 ранени. \r\n„Току-що ми казаха, че в резултат на разкопките и почистването на канала бяха открити още четирима мъртви“, заяви губернатора на щата Идалго Омар Фаяд . \r\nТака броят на жертвите се увеличи до 70 души. \r\nМощна експлозия избухна при големия тръбопровод Тукспан-Тула в мексиканския щат Идалго в момент, когато стотици хора крадяха гориво. Мексиканската държавна петролна компания Pemex официално потвърди, че експлозията на тръбопровода в щата Идалго е резултат от незаконно свързване. Хората са отишли на мястото на изтичане или умишлено свързване с бидони и са ги пълнили, когато е настъпила експлозията. Превод и редакция : Калоян Пенков", "date": "2019.01.20", "title": "РИА Новости: Броят на жертвите след взрива на тръбопровода в Мексико достигна 70 души"}
{"url": "http://www.focus-news.net/news/2019/01/20/2614040/", "text": "Във Велинград Дневен център за деца и младежи с увреждания „Надежда” отпразнува своя 14-и рожден ден, съобщиха от  общинската администрация.  Центърът израсна, благодарение на усилията и професионализма на екипа и крачи смело и уверено напред. Децата и младежите развиват своя  потенциал в уютна атмосфера, растейки в разбиране и грижа. От Дневен център за деца и младежи с увреждания не пропуснаха да изкажат и огромната си благодарност към кмета на Община Велинград д-р Костадин Коев и зам.-кмета Светла Томова, които въпреки, че бяха възпрепятствани и не успяха да присъстват на тържественото отбелязване на празника, посетиха центъра един ден по-рано и  зарадваха децата с подаръци. Специално подготвената програма докосна сърцата на гостите и направи празника вълнуващ и незабравим, изпълнен с много усмивки. Талантливите деца от школите на ЦПЛР-ОДК Велинград също допринесоха за доброто настроение. И като на рожден ден, всички деца и младежи заедно духнаха четиринадесетте свещички на тортата.", "date": "2019.01.20", "title": "Пазарджик: Дневен център за деца и младежи с увреждания „Надежда” във Велинград отпразнува своя 14-и рожден ден"}
{"url": "http://www.focus-news.net/news/2019/01/20/2614038/abv-nastoyava-da-se-izgotvi-nova-energiyna-strategiya-obzor.html", "text": "АБВ организира Международен енергиен форум „Енергетика, икономика, сигурност - актуални измерения“. Основателят на АБВ и президент на Р България в периода 2002-2012 година Георги Първанов заяви, че категорично трябва да се пристъпи към изработване на нова енергийна стратегия на страната. Според него документът може да бъде добър повод да се свали градусът на напрежението между институциите, не между президента и правителството, а в по-широк план. Първанов определи като важно съединяването на експертизата и енергийната дипломация. Той обърна внимание, че в момента в енергийната стратегия темата за ядрената енергетика е сдъвкана на една страница, а АЕЦ „Белене“ отсъства. „Бягахме от зависимост от Русия, а сега имаме зависимост и от Русия, и от Турция“, заяви Георги Първанов. По думите му трябва да се заделят 2-3 млрд. лева и за енергетиката, както за новите самолети. „Ще си купуваме самолети от завод, който не е построен - може да тръгнем и с реакторите в тази посока“, коментира председателят на АБВ Румен Петков. Той обяви, че вместо да имаме работеща мощност в АЕЦ „Белене“, продължаваме да сме разколебани кога, как и с кого. Петков посочи, че изграждането на новата мощност в АЕЦ „Белене“ е заинтересованост за региона като цяло, което прави отговорностите и предизвикателствата пред България още по-големи. „Проектът за АЕЦ „Белене“ трябва да бъде реализиран, защото е в името на енергийната ни независимост и националната сигурност“, заяви зам.-председателят на АБВ Любомира Ганчева. Бившият външен министър Ивайло Калфин съобщи, че е постигнато предварително споразумение между ЕП и Съвета на ЕС по пакета „Енергетика и климат“. Според споразумението след 2025 година държавата няма да може да помага на ТЕЦ-овете си със студен резерв. „До края на март би трябвало да бъде довършено това, за което вече са се договорили, вероятно без промени“, уточни Ивайло Калфин. Той призова да се помисли за механизъм, в който европейското законодателство може да се следи в достатъчно ранна фаза. АБВ ще работи за изготвяне на анализ на либерализацията на пазара на ел-енергия и на резултатите от очакваната диверсификация на доставките на газ. \r\nБиляна ИВАНОВА", "date": "2019.01.20", "title": "АБВ настоява да се изготви нова енергийна стратегия (ОБЗОР)"}
{"url": "http://www.focus-news.net/news/2019/01/20/2614042/ria-novosti-arabskata-koalitsiya-nanese-seriozni-vazdushni-udari-po-stolitsata-na-yemen.html", "text": "Арабската коалиция, водена от Саудитска Арабия, нанесе сериозни въздушни удари по позиции на бунтовниците от движението „Ансар Аллах“ в столицата на Йемен – Сана, съобщава  РИА Новости . \r\nСпоред изявлението на коалицията, излъчено от саудитския телевизионен канал „Ал-Ихбария“, нападенията върху позициите на хутите в Сана, по-специално, местата за изстрелване на безпилотни самолети, са в отговор на нападението срещу военната база Ал-Аин в провинция Ладж преди десет дни, където по време на военен парад бяха убити много високопоставени офицери от йеменската армия и служби за сигурност. По-рано бунтовниците потвърдиха, че атаката срещу базата Ал-Аин е извършена с помощта на безпилотни летателни апарати. \r\nНяколко часа преди нападението коалицията и правителството на Йемен се обърнаха към йеменските граждани с молба да стоят настрана от позициите на хутите, се казва в изявлението. \r\nСпоред телевизионния канал „Ал-Арабия“, позициите на хутите в северозападната част на Сана са били ударени. По-специално, коалицията е нанесла удар по тренировъчен лагер, както и по системата за противоракетна отбрана на хутите в Сана и военно-въздушната база Дулейми, откъдето се пускат дронове, за да атакуват позициите на йеменските проправителствени сили.  \r\nВ същото време телевизионният канал „Ал-Масира“, контролиран от хутите, съобщи, че коалиционните самолети са нанесли два удара по завод за хранителни продукти в северната част на Сана и в резултат на обстрела в района на Джадар жилищните сгради са повредени.  \r\nВоенно-политическият конфликт в Йемен между правителството и бунтовниците-хути от шиитското движение „Ансар Аллах“ продължава от 2014 г. насам. От март 2015 г. арабската коалиция, водена от Саудитска Арабия, е на страната на правителството. През декември 2018 г. страните в конфликта в Йемен за първи път от няколко години се срещнаха на масата за преговори, организирана под егидата на ООН в Швеция. Те успяха да постигнат редица важни споразумения, по-специално за размяната на затворници, за прекратяването на огъня в Ходейда. Превод и регистрация : Калоян Пенков", "date": "2019.01.20", "title": "РИА Новости: Арабската коалиция нанесе сериозни въздушни удари по столицата на Йемен"}
{"url": "http://www.focus-news.net/news/2019/01/20/2614043/", "text": "Иванета Пейкова, ученичка от ПГ по туризъм „Д-р Васил Берон“, спечели първо място в национален конкурс, посветен на 84-годишнина от рождението на Дамян Дамянов. Това съобщи за  Радио „Фокус“ – Велико Търново  инж. Славка Проданова, учител в гимназията. Тя уточни, че конкурсът се организира от Хуманитарната гимназия „Дамян Дамянов“ в Сливен. В него участие са взели 51 учители и ученици от цялата страна. Седем учители са писали на темата „Какво ти липсва, за да си честит? Що искаш още, лакомнико смъртен? Тъй малко ти е нужно: да си сит, отвънка – залък хляб, мечта – отвътре! /от стихосбирката „Стигат ми солта и хляба“ – 1980 г./ 22 ученици са творили приказки, разкази, стихотворения, есета на тема „Във този век на самота и ужас един добър, един човешки глас е толкова очакван, толкоз нужен!“ /от стихосбирката „Гимназия Родина“ – 1967 г./ Седемнайсет участници са изработили електронен постер, а четирима – видеоклип по стихотворенията на Дамян Дамянов: „Здравей, любов“, „Среднощна лирика“, „Шах със себе си“. „Иванета Пейкова, ученичка от ПГ по туризъм „Д-р Васил Берон“, зае първо място във възрастовата си категория /Х-XIIклас/. Сред класираните ученици, тя е единствената от Великотърновска област. Иванета е в XIIа клас, специалност „Хотелиер“. Нейният разказ  „Приказката за тук и сега” е изпреварил  есе от Монтана и разказ от Казанлък. Интересен бе фактът, че всички в тази възрастова категория са абитуриенти“, посочи  инж. Славка Проданова. \r\nНадежда КРЪСТЕВА", "date": "2019.01.20", "title": "Велико Търново: Ученичка от Гимназията по туризъм във Велико Търново спечели първо място в национален конкурс, посветен на Дамян Дамянов"}
{"url": "http://www.focus-news.net/news/2019/01/20/2614046/tass-kray-bregovete-na-chili-e-registrirano-zemetresenie-s-magnitud-68.html", "text": "Земетресение с магнитуд 6,8 е регистрирано край бреговете на Чили. За това съобщиха от Геологическа топографска служба на САЩ. \r\nПо нейни данни епицентърът на земетресението се е намирал на 29 км югозападно от крайбрежния град Кокимбо с население над 148 хил. души. Хипоцентърът е на дълбочина от 54 км. \r\nДанни за жертви и разрушенията все още не са получени. Не е обявена заплаха от цунами. Превод и редакция : Калоян Пенков", "date": "2019.01.20", "title": "ТАСС: Край бреговете на Чили е регистрирано земетресение с магнитуд 6,8"}
{"url": "http://www.focus-news.net/news/2019/01/20/2614047/independent-leybaristite-po-blizo-da-podkrepyat-nov-referendum-za-brekzit.html", "text": "Висшите фигури при лейбъристите накараха партията да се приближи значително до подкрепата за нов референдум за Брекзит, предполагайки, че подкрепата вече е неизбежна, освен ако Тереза Мей не изостави своите „червени линии“, пише вестник  Independent . \r\nТрима от членовете на кабинета в сянка натиснаха Джеръми Корбин, като казаха, че партията трябва да се придържа към обещанието си да „проведе кампания за публично гласуване“, ако премиерът е непоколебим, а лейбъристите не успеят да предизвикат избори. \r\nКейр Стармър, министърът за Брекзит в сянка, каза, че подкрепата за референдум е единственият „оставащ вариант“, ако плана за оттегляне на лейбъристите бъде отхвърлен, добавяйки: „Това е много важно задължение. И това е единственото, което ще запазим“.  \r\nТом Уотсън, заместник-председателят на лейбъристите, който говори на същата конференция, каза пред един от запитващите, подканвайки за по-бърза подкрепа за референдум: „Изкушавам се да отида там с вас“. \r\nПризивите дойдоха, след като Джеръми Корбин разгневи някои от поддръжниците на референдума, като каза, че лейбъристите ще обмислят единствено да подкрепят ново гласуване, ако Обединеното кралство е на ръба на „бедствието без сделка“. \r\nГоворейки пред The Independent след изказването си, Кейр Стармър отказа да определи краен срок за драматичната промяна на политиката, тъй като невъзможно е да се предвидят събитията в парламента през следващите две седмици. \r\nНо той каза: „Аз съм много наясно, че има само 69 дни преди 29 март, следователно прозорецът сега е доста кратък“. \r\nСър Кейр също така обеща, че решението няма да бъде взето от затворен кръг, казвайки: „Много е важно, първо, да чуем това, което всеки може да каже и второ, да го направим по един общ начин“. \r\nТой настоя, че той и Корбин са „обединени“, добавяйки: „Ние редовно обсъждаме това. Хората винаги се опитват да намерят различия, но ние стоим заедно зад това предложение кога да подкрепим референдум“. \r\nВъпросът ще излезе след понеделник, когато депутатите ще бъдат свободни да внесат поредица от изменения в изявлението на премиера за „следващите стъпки“ след разрушителното поражение на сделката миналата седмица.  \r\nТе ще включват алтернативен план на лейбъристите, митнически съюз, „силна“ връзка на единния пазар и защита на работниците, екологичните и потребителските стандарти. \r\nПо-рано Джон Мейджър призова Тереза Мeй да даде на министрите си да гласуват незамисимо по всички възможности за Брекзит, заедно с другите депутати, и да се превърне в „посредник“ за решаване на кризата. \r\nОбщините са „убили” нейната сделка и тя трябва да признае, че опитите да се съживи с незначителни „бърникания” - докато се придържа към строгите „червени линии” - бяха обречени на провал. \r\nСър Джон добави: „Ако кабинетът не може да се съгласи и парламентът не може да се съгласи, единственият вариант е вторият референдум“.", "date": "2019.01.20", "title": "Independent: Лейбъристите по-близо да подкрепят нов референдум за Брекзит"}
{"url": "http://www.focus-news.net/news/2019/01/20/2614049/afp-zemetresenie-s-magnitud-67-udari-chili.html", "text": "Земетресение с магнитуд 6,7 удари северно-централната част на Чили, съобщи Геологическа топографска служба на САЩ. \r\nЕпицентърът на земетресението е на около 15 километра югозападно от град Кокимбо. \r\nЧили е една от най-застрашените от земетресения страни. \r\nЗеметресението във Валдивия от 1960 г. в Чили е най-силното земетресение, регистрирано някога с магнитуд 9,5, според Геологическата топографска служба на САЩ. \r\nЧили се намира на място, което е известно като Огнен пръстен - дъга от разломни линии, които обикалят Тихоокеанския басейн и са склонни към чести земетресения и вулканични изригвания. Превод и редакция : Калоян Пенков", "date": "2019.01.20", "title": "AFP: Земетресение с магнитуд 6,7 удари Чили"}
{"url": "http://www.focus-news.net/news/2019/01/20/2614050/the-guardian-ministrite-se-saglasiha-da-razgledat-planovete-na-liberalni-demokrati-za-nov-referendum.html", "text": "Министрите на кабинета, участващи в междупартийните преговори за това как да се прекъсне застоя на Брекзит, дадоха първата индикация, че са готови да разгледат плановете за потенциален втори референдум за оттеглянето на Великобритания от ЕС, според лидера на Либерални демократи, сър Винс Кейбъл, съобщава вестник  The Guardian . \r\nПредложението за разглеждане на възможен график за второ гласуване, изготвено от Либералните демократи, бе направено по време на дискусии между висши либерални демократи и двама министри от кабинета, участвали в преговорите, Майкъл Гоув и Дейвид Лидингтън. \r\nДокато правителството на Тереза Мей остава категорично против идеята за връщане на въпроса за Брекзит на електората, разкритието на Кейбъл показва, че министрите са решени да разгледат широк кръг от идеи, представени от опозиционните партии. \r\nПравителството настоява, че всеки референдум, който може да обърне решението за напускане, ще бъде предателство към волята на народа. То предположи, че да се подготви и проведе второ гласуване ще отнеме до една година. Но либералдемократите са изготвили проектозакон, който според тях ще позволи да бъде проведен далеч по-рано: преди следващите европейски избори през май. \r\nКейбъл е говорил с премиера в парламента, след като вотът на недоверие на лейбъристите бе отхвърлен и скоро, след като Мей обяви, че е готова да започне преговори за напредък с депутати от опозицията, включително партийни лидери. Кейбъл подчерта, че втори референдум е било главното искане на неговата партия по време на тези разговори с Мей. \r\nДокато Мей повтаря противопоставянето си на идеята на Кейбъл, висшият либералдемократ повтори искането на следващата среща с Гоув и Лидингтън. Либералните демократи казват, че на втората среща Гоув е поискал да види подробните планове, което предполага активен интерес. \r\nКейбъл заяви пред The Observer: „Там, където има воля, има начин. Ако правителството се движи бързо, както ние вярваме, че трябва, ще бъде възможно да се приключи историята на Брекзит по един или друг начин преди насрочените европейски избори. Докато либералдемократите категорично отхвърлят нейната сделка, ние не се съмняваме, че премиерът ще се бори енергично за публичното й одобрение. Ние отдавна вярваме, че даването на крайната дума на обществото за тази сделка е единственият път напред. Този график проправя пътя“.  \r\nЛорд Тейлър, архитектът на графика на Либерални демократи, заяви, че е погрешно да се внушава, че провеждането на референдум ще отнеме една година. Макар да не може да се осъществи преди насрочената дата за излизане, той може да бъде извършен в много по-кратък срок от 12 месеца, въпреки че това ще доведе до забавяне на Брекзит. \r\nТейлър заяви: „Референдумът може да се осъществи бързо, когато парламентът реши да го направи“. \r\nПравителствени източници заявиха, че всяко желание да се разгледат плановете на опозиционните партии не показват готовност за приемането им.", "date": "2019.01.20", "title": "The Guardian: Министрите се съгласиха да разгледат плановете на Либерални демократи за нов референдум"}
{"url": "http://www.focus-news.net/news/2019/01/20/2614048/daily-express-liam-foks-predupredi-che-proval-na-brekzit-shte-prichini-politichesko-tsunami.html", "text": "Министърът на търговията Лиъм Фокс предупреди, че провалът на Брекзит може да доведе до „политическо цунами“ между избирателите и парламента, пише вестник  Daily Express . \r\nВидният привърженик на Брекзит каза, че ако не се вземе под внимание референдума от 2016 г., ще се разкрие „огромна пропаст“. Д-р Фокс казва: „Неуспехът на Брекзит ще предизвика пропаст между парламента и хората, разкол в нашата политическа система с незнайни последици \r\n„Време е депутатите да изпълнят обещанията, които са направили. Това е въпрос на чест и задължение“. \r\nД-р Фокс също атакува депутатите и министрите, които се опитват да премахнат изцяло опцията без сделка. \r\nТой каза: „Прекарал съм целия си живот в бизнес преговори. Най-глупавото възможно нещо е да махнеш най-силната си карта. \r\n„Депутатите трябва да спрат да ни казват какво не искат и да ни кажат какво правят“. \r\nТой добави, че Тереза Мей се стреми да постигне „консенсус“ от Джеръми Корбин, но така лидерът на лейбъристите ще играе „цинична партийна политика“. \r\nНамесата на Фокс е след като бившият министър Доминик Грийв, който активно се опитва да предотврати Брекзит без сделка, изготви предложения за 300 депутати, които да поемат контрола на дневния ред в парламента. \r\nЕдин министър направи предположение, че всички депутати, които подкрепят тези предложения трябва да бъдат отстранени от партията. \r\nСър Греъм Брейди описва сделката на Тереза Мей като „дълбоко погрешна и практически без приятели“. \r\nКонсерваторът Доминик Грийв планира да промени предложение, което Тереза Мей ще представи в парламента. \r\nТя ще се опита да очертае как ще преодолее безизходицата, настъпила след поражението й миналата седмица. \r\nБившият министър, Ник Боулс и висшият лейбъристки депутат Ивет Купър правят свои собствени планове да позволят на депутатите да поискат удължаване на членството на страната в ЕС, ако сделката не бъде договорена от парламента. \r\nЛейбъристки източници заявиха, че могат да подкрепят този ход и вероятно плана на Доминик Грийв. \r\nВисши министри предупредиха, че планът на Грийв може да предизвика конституционна криза с възможността за провеждане на общи избори. \r\nЕдин министър каза: „Ако в крайна сметка парламентът нареди на правителството да направи нещо против нашия манифест, ще трябва да се върнем в началото“. \r\nДруг заяви: „Това би направило управлението невъзможно. Това ще доведе до избори на някакъв етап“.", "date": "2019.01.20", "title": "Daily Express: Лиъм Фокс предупреди, че провал на Брекзит ще причини „политическо цунами“"}
{"url": "http://www.focus-news.net/news/2019/01/20/2614053/ria-novosti-v-siriya-obyaviha-che-broyat-na-zhertvite-sled-udara-na-koalitsiyata-sreshtu-selo-nadvishava-30-dushi.html", "text": "Сирийският проправителствен вестник „Ал-Уатан“, цитирайки местни източници, съобщи, че броят на жертвите след въздушната атака на международната коалиция в сирийското село Багуз ал Тахтани в провинция Дейр аз-Зуур се е увеличил до 31 души. \r\nСирийската държавна телевизия съобщи, че в резултат от удара на коалицията около 20 цивилни граждани са били убити, а няколко са ранени. \r\nСирийското външно министерство изпрати писма до ООН искайки да се предприемат действия срещу коалицията, заради въздушните атаки. Превод и редакция : Калоян Пенков", "date": "2019.01.20", "title": "РИА Новости: В Сирия обявиха, че броят на жертвите след удара на коалицията срещу село надвишава 30 души"}
{"url": "http://www.focus-news.net/news/2019/01/20/2614051/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министрите на кабинета, участващи в междупартийните преговори за това как да се прекъсне застоя на Брекзит, дадоха първата индикация, че са готови да разгледат плановете за потенциален втори референдум за оттеглянето на Великобритания от ЕС, според лидера на Либерални демократи, сър Винс Кейбъл, съобщава вестник  The Guardian . \r\nПредложението за разглеждане на възможен график за второ гласуване, изготвено от Либералните демократи, бе направено по време на дискусии между висши либерални демократи и двама министри от кабинета, участвали в преговорите, Майкъл Гоув и Дейвид Лидингтън. \r\nДокато правителството на Тереза Мей остава категорично против идеята за връщане на въпроса за Брекзит на електората, разкритието на Кейбъл показва, че министрите са решени да разгледат широк кръг от идеи, представени от опозиционните партии. \r\nПравителството настоява, че всеки референдум, който може да обърне решението за напускане, ще бъде предателство към волята на народа. То предположи, че да се подготви и проведе второ гласуване ще отнеме до една година. Но либералдемократите са изготвили проектозакон, който според тях ще позволи да бъде проведен далеч по-рано: преди следващите европейски избори през май. \r\nКейбъл е говорил с премиера в парламента, след като вотът на недоверие на лейбъристите бе отхвърлен и скоро, след като Мей обяви, че е готова да започне преговори за напредък с депутати от опозицията, включително партийни лидери. Кейбъл подчерта, че втори референдум е било главното искане на неговата партия по време на тези разговори с Мей. \r\nДокато Мей повтаря противопоставянето си на идеята на Кейбъл, висшият либералдемократ повтори искането на следващата среща с Гоув и Лидингтън. Либералните демократи казват, че на втората среща Гоув е поискал да види подробните планове, което предполага активен интерес. \r\nКейбъл заяви пред The Observer: „Там, където има воля, има начин. Ако правителството се движи бързо, както ние вярваме, че трябва, ще бъде възможно да се приключи историята на Брекзит по един или друг начин преди насрочените европейски избори. Докато либералдемократите категорично отхвърлят нейната сделка, ние не се съмняваме, че премиерът ще се бори енергично за публичното й одобрение. Ние отдавна вярваме, че даването на крайната дума на обществото за тази сделка е единственият път напред. Този график проправя пътя“.  \r\nЛорд Тейлър, архитектът на графика на Либерални демократи, заяви, че е погрешно да се внушава, че провеждането на референдум ще отнеме една година. Макар да не може да се осъществи преди насрочената дата за излизане, той може да бъде извършен в много по-кратък срок от 12 месеца, въпреки че това ще доведе до забавяне на Брекзит. \r\nТейлър заяви: „Референдумът може да се осъществи бързо, когато парламентът реши да го направи“. \r\nПравителствени източници заявиха, че всяко желание да се разгледат плановете на опозиционните партии не показват готовност за приемането им. \r\n***  Министърът на търговията Лиъм Фокс предупреди, че провалът на Брекзит може да доведе до „политическо цунами“ между избирателите и парламента, пише вестник  Daily Express . \r\nВидният привърженик на Брекзит каза, че ако не се вземе под внимание референдума от 2016 г., ще се разкрие „огромна пропаст“. Д-р Фокс казва: „Неуспехът на Брекзит ще предизвика пропаст между парламента и хората, разкол в нашата политическа система с незнайни последици \r\n„Време е депутатите да изпълнят обещанията, които са направили. Това е въпрос на чест и задължение“. \r\nД-р Фокс също атакува депутатите и министрите, които се опитват да премахнат изцяло опцията без сделка. \r\nТой каза: „Прекарал съм целия си живот в бизнес преговори. Най-глупавото възможно нещо е да махнеш най-силната си карта. \r\n„Депутатите трябва да спрат да ни казват какво не искат и да ни кажат какво правят“. \r\nТой добави, че Тереза Мей се стреми да постигне „консенсус“ от Джеръми Корбин, но така лидерът на лейбъристите ще играе „цинична партийна политика“. \r\nНамесата на Фокс е след като бившият министър Доминик Грийв, който активно се опитва да предотврати Брекзит без сделка, изготви предложения за 300 депутати, които да поемат контрола на дневния ред в парламента. \r\nЕдин министър направи предположение, че всички депутати, които подкрепят тези предложения трябва да бъдат отстранени от партията. \r\nСър Греъм Брейди описва сделката на Тереза Мей като „дълбоко погрешна и практически без приятели“. \r\nКонсерваторът Доминик Грийв планира да промени предложение, което Тереза Мей ще представи в парламента. \r\nТя ще се опита да очертае как ще преодолее безизходицата, настъпила след поражението й миналата седмица. \r\nБившият министър, Ник Боулс и висшият лейбъристки депутат Ивет Купър правят свои собствени планове да позволят на депутатите да поискат удължаване на членството на страната в ЕС, ако сделката не бъде договорена от парламента. \r\nЛейбъристки източници заявиха, че могат да подкрепят този ход и вероятно плана на Доминик Грийв. \r\nВисши министри предупредиха, че планът на Грийв може да предизвика конституционна криза с възможността за провеждане на общи избори. \r\nЕдин министър каза: „Ако в крайна сметка парламентът нареди на правителството да направи нещо против нашия манифест, ще трябва да се върнем в началото“. \r\nДруг заяви: „Това би направило управлението невъзможно. Това ще доведе до избори на някакъв етап“. \r\n***  Висшите фигури при лейбъристите накараха партията да се приближи значително до подкрепата за нов референдум за Брекзит, предполагайки, че подкрепата вече е неизбежна, освен ако Тереза Мей не изостави своите „червени линии“, пише вестник  Independent . \r\nТрима от членовете на кабинета в сянка натиснаха Джеръми Корбин, като казаха, че партията трябва да се придържа към обещанието си да „проведе кампания за публично гласуване“, ако премиерът е непоколебим, а лейбъристите не успеят да предизвикат избори. \r\nКейр Стармър, министърът за Брекзит в сянка, каза, че подкрепата за референдум е единственият „оставащ вариант“, ако плана за оттегляне на лейбъристите бъде отхвърлен, добавяйки: „Това е много важно задължение. И това е единственото, което ще запазим“.  \r\nТом Уотсън, заместник-председателят на лейбъристите, който говори на същата конференция, каза пред един от запитващите, подканвайки за по-бърза подкрепа за референдум: „Изкушавам се да отида там с вас“. \r\nПризивите дойдоха, след като Джеръми Корбин разгневи някои от поддръжниците на референдума, като каза, че лейбъристите ще обмислят единствено да подкрепят ново гласуване, ако Обединеното кралство е на ръба на „бедствието без сделка“. \r\nГоворейки пред The Independent след изказването си, Кейр Стармър отказа да определи краен срок за драматичната промяна на политиката, тъй като невъзможно е да се предвидят събитията в парламента през следващите две седмици. \r\nНо той каза: „Аз съм много наясно, че има само 69 дни преди 29 март, следователно прозорецът сега е доста кратък“. \r\nСър Кейр също така обеща, че решението няма да бъде взето от затворен кръг, казвайки: „Много е важно, първо, да чуем това, което всеки може да каже и второ, да го направим по един общ начин“. \r\nТой настоя, че той и Корбин са „обединени“, добавяйки: „Ние редовно обсъждаме това. Хората винаги се опитват да намерят различия, но ние стоим заедно зад това предложение кога да подкрепим референдум“. \r\nВъпросът ще излезе след понеделник, когато депутатите ще бъдат свободни да внесат поредица от изменения в изявлението на премиера за „следващите стъпки“ след разрушителното поражение на сделката миналата седмица.  \r\nТе ще включват алтернативен план на лейбъристите, митнически съюз, „силна“ връзка на единния пазар и защита на работниците, екологичните и потребителските стандарти. \r\nПо-рано Джон Мейджър призова Тереза Мeй да даде на министрите си да гласуват независимо по всички възможности за Брекзит, заедно с другите депутати, и да се превърне в „посредник“ за решаване на кризата. \r\nОбщините са „убили” нейната сделка и тя трябва да признае, че опитите да се съживи с незначителни „бърникания” - докато се придържа към строгите „червени линии” - бяха обречени на провал. \r\nСър Джон добави: „Ако кабинетът не може да се съгласи и парламентът не може да се съгласи, единственият вариант е вторият референдум“.", "date": "2019.01.20", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/20/2614055/sport-mariya-sharapova-zagubi-ot-ashli-barti.html", "text": "Мария Шарапова загуби от Ашли Барти в четвъртия кръг на Откритото първенство на Австралия. Австралийката спечели мача с резултат 2:1 сета. Поставената под номер 30 Шарапова спечели първия сет с 6:4, но допусна пълен обрат и загуби следващите два сета с 6:1 и 6:4. В следващият кръг, представителката на домакините, която е номер 15 в схемата на турнира, ще се изправи срещу Петра Квитова.", "date": "2019.01.20", "title": "Спорт: Мария Шарапова загуби от Ашли Барти"}
{"url": "http://www.focus-news.net/news/2019/01/20/2614052/pregled-na-mezhdunarodnite-novini-do-6-chasa-agentsiya-fokus.html", "text": "Над 50 бойци от групировката „Аш Шабааб“ в Сомалия са били елиминирани при авиоудар, съобщи Африканското командване на въоръжените сили на САЩ, предава  РИА Новости . \r\nОтбелязва се, че ударът е бил нанесен близо до град Джилиб в провинция Средна Джуба. \r\nУдарът е бил нанесен, след като голяма група бойци са нападнали силите на националната армия на Сомалия, заявиха американските военни. \r\nРадикалната ислямистка групировка „Аш Шабааб“, която е базирана в Сомалия, има тесни връзки с международната терористична организация „Ал Кайда“. Тя води въоръжена борба срещу централното правителство на Сомалия и пречи на хуманитарните дейности на ООН. САЩ редовно нанасят удари по позиции на „Аш Шабааб“. \r\n***  Трима души са спасени, 117 души са изчезнали безследно, след като кораб с мигранти претърпя инцидент в Средиземно море край бреговете на Либия, заяви представителят на Международната организация по миграция Флавио ди Джакомо, съобщава  РИА Новости . \r\n„По думите на спасените, на борда е имало 120 мигранти. По този начин липсват 117 души, сред които десет жени и две деца“, написа Ди Джакомо в Twitter. \r\nМного от мигрантите на борда на кораба са от Западна Африка. Оцелелите казват, че около 40 души са граждани на Судан. \r\nКатастрофата се е случила на около 80 километра от бреговете на Либия. \r\n***  Доналд Тръмп е готов да направи „голямо съобщение“ относно блокираната работа на правителството и американско-мексиканската граница, докато застоя на финансирането за предложената му стена продължава пета седмица, пише вестник  Independent . \r\nБелият дом не е предоставил никакви подробности за това какво точно ще разкрие президентът, но не се очаква да подпише декларацията за извънредно положение, която заплашва да използва в продължение на няколко седмици. \r\nДоналд Тръмп е в конфронтация с демократите в Конгреса, след като отказа да подпише законопроект за финансиране на правителството, в който не бяха заделени 5,7 млрд. долара за граничната стена. \r\n***  22 души са загинали, а 37 са ранени при сблъсък между два автобуса в Боливия, съобщава агенция  Reuters . \r\nПолицията съобщи, че двата автобуса са се ударили челно, смачквайки предните краища на двете машини. Те казаха, че катастрофата се е случила на пътя, свързващ високо разположените градове Оруро и Потоси. \r\nНяколко от ранените са транспортирани в местни болници, според съобщения на полицията. \r\nПодобни автобусни катастрофи станаха все по-разпространени в Боливия. \r\nМного от пътищата на страната, включително и тези, които се спускат от столицата Ла Пас, са издълбани в стръмните склонове на Андите и са известни със своите опасности. \r\nПодобна автобусна катастрофа уби 16 души през декември на пътя между Ла Пас и Акачачи. \r\n***  Разрушителят „Доналд Кук“ се отправя към Черно море през Дарданелите. Това се казва в изявление от пресслужбата на Шести флот на САЩ, предава агенция  TACC . \r\n„Доналд Кук“ започна преминаването на Дарданелите в северна посока на 19 януари, отивайки в Черно море, за да проведе операции за осигуряване на морската сигурност, укрепване на стабилността и съвместна подготовка с нашите съюзници и партньори от НАТО в региона“, се посочва в изявлението. \r\n„Съединените щати ще продължат да подкрепят съюзниците и партньорите, общите интереси в региона и стабилността в морето“, се казва в съобщението на Шести американски флот. \r\nВ началото на януари бе съобщено, че големият десантен кораб „Форт Макхенри“ се насочва към Черно море през Дарданелите. \r\n***  Предполагаема кола бомба е избухнала пред съдебната палата в град Дери, съобщава  Sky News . \r\nСнимка, публикувана от полицейската служба на Северна Ирландия, показва запален автомобил. \r\nПубликацията предупреждава обществеността, че улица „Бишоп“ е затворена. \r\n„СТОЙ НАСТРАНА. Предполагаема кола бомба“, добави тя. \r\nПредполага се, че никой не е ранен. \r\nСъобщено е, че барове и клубове в района също са евакуирани. \r\nДепутатът от Шин Фейн, Елиша Маккалиън, заяви, че никой не е бил ранен, и осъди взрива. \r\n„Този инцидент шокира местната общност“, каза тя. \r\n„Има много възрастни жители, които живеят в района и са разтревожени от това“. \r\n„Дери е град, който се движи напред и никой не иска този вид инцидент. Той не е типичен за града. \r\n„Насърчавам всеки, който има информация за този инцидент, да я съобщи в полицията“. \r\nГари Мидълтън, член на Демократичната юнионистка партия, го нарече „позорно терористично действие“, което е „дълбоко обезпокоително ... завръщане в миналото“. \r\n***  Президентът Доналд Тръмп предложи временна защита на хора, незаконно дошли в САЩ като деца и други групи имигранти, изправени пред депортиране, в замяна на средства за спорната му гранична стена, съобщава  AFP . \r\nПредложението на Тръмп да сложи край на 29-дневното частично спиране на работата на американското правителство, предизвикано от спора за финансиране на стената, изглеждаше обречено при пристигането си, като Конгреса го отхвърли въз основа на докладите за съдържанието му преди речта. \r\nПредложението на Тръмп призовава за средства в размер на 5,7 милиарда долара за финансиране на гранична стена, 800 милиона долара за „спешна хуманитарна помощ“ и 805 милиона долара за технология за откриване на наркотици и сигурност на пристанищата. \r\nТой предложи три години защита за 700 000 така наречени „мечтатели“, които бяха докарани в страната незаконно, когато бяха деца, както и за 300 000 други имигранти, чийто статут на закрила изтича. \r\nНо преди речта, председателят на Камарата на представителите Нанси Пелоси отхвърли предложенията на Тръмп като „компилация от няколко отхвърлени инициативи, всяка от които е неприемлива и не представляват искрени усилия за възстановяване на сигурността в живота на хората“. \r\n„Малко вероятно е някоя от тези разпоредби сама да мине в Камарата, и взети заедно, те не са ефективни“, каза Пелоси в изявление. \r\n*** ТАСС: Броят на жертвите от взрива в Мексико нарасна до 71 \r\nНай-малко 71 души са станали жертви на експлозията и пожара на тръбопровод с гориво в Идалго. Това съобщи губернаторът на щата Омар Фаяд, предава агенция  ТАСС . \r\nПо-рано беше съобщено за 66 загинали и 76 ранени. \r\nЕксплозията и пожарът се случиха в района на Тлауелилпан на мястото на незаконното свързване с тръбопровода, когато е имало много хора, които са събирали гориво. Във връзка с трагедията Национална комисия за извънредни ситуации започна работа в страната.  \r\nКубинските власти изпратиха съболезнования на народа на Мексико и роднините на жертвите във връзка с инцидента. Министърът на вътрешната сигурност на САЩ Кирстен Нилсен обяви готовността на страната да предостави цялата необходима подкрепа на мексиканското правителство за преодоляване на последиците от трагедията. \r\n***  Земетресение с магнитуд 6,8 е регистрирано край бреговете на Чили. За това съобщиха от Геологическа топографска служба на САЩ. \r\nПо нейни данни епицентърът на земетресението се е намирал на 29 км югозападно от крайбрежния град Кокимбо с население над 148 хил. души. Хипоцентърът е на дълбочина от 54 км. \r\nДанни за жертви и разрушенията все още не са получени. Не е обявена заплаха от цунами.", "date": "2019.01.20", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/20/2614054/sport-borusiya-dortmund-pobedi-razen-balshport-layptsig.html", "text": "Борусия Дортмунд победи Разен Балшпорт Лайпциг с 0:1 като гост в мач от 18 кръг в Бундеслигата. След тази победа лидерът в Германия събра 45 точки и възстанови разликата от 6 точки пред Байерн Мюнхен. Лайпциг се намира на 4-та позиция, изоставайки на цели 14 точки от Борусия.", "date": "2019.01.20", "title": "Спорт: Борусия Дортмунд победи Разен Балшпорт Лайпциг"}
{"url": "http://www.focus-news.net/news/2019/01/20/2614059/nimh-vremeto-shte-se-zadarzhi-predimno-oblachno-i-na-otdelni-mesta-shte-prevali-slab-dazhd-i-snyag.html", "text": "Днес времето ще се задържи предимно облачно и на отделни места ще превали слаб дъжд, в северозападните райони - дъжд и сняг. В Източна България и по долината на Струма ще духа слаб юг-югоизточен вятър. Максималните температури ще са предимно между 3° и 8°. Такава е прогнозата за времето на  Националния институт по метеорология и хидрология (НИМХ)  съобщи за  Агенция „Фокус“  дежурният синоптик Красимир Стоев. Атмосферното налягане е близко до средното за януари - слабо ще се понижи. \r\nНад Черноморието ще бъде предимно облачно, почти без валеж. Ще духа слаб юг-югоизточен вятър. Максималните температури ще бъдат между 8° и 10°. Температурата на морската вода е 6°. Вълнението на морето ще бъде 2-3 бала. \r\nНад планините ще бъде предимно облачно, на отделни места със слаби превалявания от сняг. Ще духа умерен до силен югозападен вятър. Максимална температура на височина 1200 метра около 3°, на 2000 метра – около минус 2°.", "date": "2019.01.20", "title": "НИМХ: Времето ще се задържи предимно облачно и на отделни места ще превали слаб дъжд и сняг"}
{"url": "http://www.focus-news.net/news/2019/01/20/2614058/predstoyashti-sabitiya-v-stranata-za-20-yanuari-agentsiya-fokus.html", "text": "*** \r\nОт 12.00 часа в зала 3 на НДК ПП ГЕРБ ще проведе Национална предизборна среща.  \r\n*** \r\nОт 09.00 часа в столичния храм „Св. Седмочисленици” ще бъде  отслужена архиерейска св. Литургия, след което ще бъде извършена традиционната лития до паметника на св. Евтимий на бул. \"Патриарх Евтимий\".  \r\n*** \r\nОт 12.00 часа до 15.00 часа на писта за ски бягане „Универсиада“, Витошко лале, Алеко, Витоша ще бъде отбелязан Световният ден на снега с множество спортни занимания на снега.  \r\n*** \r\nМежду 12.00 и 17.00 часа от Литературен клуб „Перото“ ще бъде излъчено предаването „Библиотеката“ на БНТ. В 18.00 часа Славина Петкова ще представи новата си книга.  \r\n*** \r\nВ 18.00 часа в Първа евангелска съборна църка (ул. „Солунска“ 49) ще бъде представена книгата „Мисията на един унгарец“ на Лайош Дьобрьоши.  \r\n***  \r\nОт 12.00 часа привържениците на ЦСКА от цялата страна ще поднесат венци и цветя на паметника „Майка България” в центъра на града  \r\n*** \r\nОт 12.30 часа общинската болница „Иван Скендеров“ ще получи нов транспортен кувьоз на стойност 14 116 лв., дарен от писателката Десислава Николова.  \r\n*** \r\nВ 11.00 часа в Държавния куклен театър „Дора Габе“ ще се играе спектакълът „Тайнственото речно конче“.  \r\n*** \r\nОт 11.30 часа в сградата на Ректората на Пловдивски университет „Паисий Хилендарски“ (ул. „Цар Асен“ № 24) в 6-а аудитория ще се проведе дискусионна среща с младежи на тема „Младежта говори за Европейския съюз“. Събитието ще бъде официално открито от ръководителя на Представителството на Европейската комисия в България Огнян Златев, който ще представи успехите и предизвикателствата в актуалното развитие на ЕС.  \r\n*** \r\nОт 10.30 часа на плац „Студенец“ ще бъде отбелязан Световният ден на снега.  \r\n*** \r\nОт 11.00 часа в Кукления театър ще се играе детският спектакъл „Бялата врана“.  \r\n*** \r\nОт 12.00 до 13.00 часа на пътя София- Варна, в района на кръговото за кв. „Макак“ жителите на квартала ще протестират срещу изискването за винетки до Шумен.  \r\n*** \r\nОт 11.30 часа в залата на Културно-информационен център „Безистен“ камерен оркестър „Дианополис“ ще изнесе концерт.", "date": "2019.01.20", "title": "Предстоящи събития в страната за 20 януари (Агенция „Фокус“)"}
{"url": "http://www.focus-news.net/news/2019/01/20/2614056/aktualna-patna-obstanovka.html", "text": "Информация за състоянието на републиканските пътища към 05.30 часа на 20 януари 2019 г., предоставена от  пресцентъра на Агенция \"Пътна инфраструктура\". \r\nІ. Метеорологична обстановка: \r\nТемпературите са в интервала от - 4° до + 8°. \r\nВремето над страната е предимно облачно. \r\nСлаб вятър духа в областите: Видин, Добрич, Кюстендил, Силистра, Смолян, София, Ст.Загора, Търговище и Шумен. \r\nСлаб дъжд вали в областите: Видин, Кърджали, Смолян, Ст.Загора, Търговище и Шумен. \r\nСлаб сняг в района на Ст.Загора. \r\nПътните настилки са предимно сухи на места мокри, по усойните и планински райони частично заледени, обработени и проходими при зимни условия. \r\nОграничена видимост поради мъгла: \r\n- до 50 м в района на гр.Враца. \r\n- до 100 м в района на Ловеч, Ст.Загора и Хасково. \r\nІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОбласт София: \r\nДвижението по АМ \"Струма\" в тунел „Мало Бучино“ посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Срок 28.01.2019 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности:  \r\nПът ІІІ-637: Движение по път ІІІ-637 от път II-63 Трън – Стрезимировци до разклон за с. Радово от км 0+000 до км 2+000 в участъка се осъществява с повишено внимание и съобразена скорост в свободната лента поради аварийни ремонтни дейности на асфалтовата настилка. Срок до 20.01.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-21: Движението по път ІІ-21 с. Сребърна – с. Татарица от км 99+350 до км 102+000 се осъществява в една лента поради извършване на контролирана сеч на опасни дървета. Движението се регулира с пътни знаци и конуси. Срок до 20.01.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-5503: Движението по път ІІІ-5308 Каменец – Камен връх от км 16+600 до км 24+600 се осъществява с повишено внимание поради стесняване на една от лентите за движение. Участъкът е сигналиэиран с пътни знаци. Срок до 22.01.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.20", "title": "Актуална пътна обстановка"}
{"url": "http://www.focus-news.net/news/2019/01/20/2614045/tass-broyat-na-zhertvite-ot-vzriva-v-meksiko-narasna-do-71.html", "text": "Най-малко 71 души са станали жертви на експлозията и пожара на тръбопровод с гориво в Идалго. Това съобщи губернаторът на щата Омар Фаяд, предава агенция  ТАСС . \r\nПо-рано беше съобщено за 66 загинали и 76 ранени. \r\nЕксплозията и пожарът се случиха в района на Тлауелилпан на мястото на незаконното свързване с тръбопровода, когато е имало много хора, които са събирали гориво. Във връзка с трагедията Национална комисия за извънредни ситуации започна работа в страната.  \r\nКубинските власти изпратиха съболезнования на народа на Мексико и роднините на жертвите във връзка с инцидента. Министърът на вътрешната сигурност на САЩ Кирстен Нилсен обяви готовността на страната да предостави цялата необходима подкрепа на мексиканското правителство за преодоляване на последиците от трагедията. Превод и редакция : Калоян Пенков", "date": "2019.01.20", "title": "ТАСС: Броят на жертвите от взрива в Мексико нарасна до 71"}
{"url": "http://www.focus-news.net/news/2019/01/20/2614057/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили на ГКПП \"Капитан Андреево\" на изход от страната. Това съобщиха от  ГД „Гранична полиция“ . Натоварено е движението и на българо-румънската граница на ГКПП \"Дунав мост\"-Видин за товарни автомобили. Информацията за трафика на граничните пунктове е към 6.00 часа. На всички останали гранични контролно-пропускателни пунктове движението е нормално.", "date": "2019.01.20", "title": "ГД „Гранична полиция“: Интензивен е трафикът за товарни автомобили на ГКПП \"Капитан Андреево\" и ГКПП \"Дунав мост\"-Видин"}
{"url": "http://www.focus-news.net/news/2019/01/20/2614236/gerb-styaga-reditsite-za-izborite-liderat-boyko-borisov-razkritikuva-saprotivitelnata-sila-na-partiyata-obzor.html", "text": "На Национална предизборна среща в НДК ГЕРБ събра политическия си елит. Партията започва подготовката за предстоящите европейски избори през май, както и за местните избори. Националният предизборен щаб на ГЕРБ вече утвърди указанията за сформиране на предизборните щабове за предстоящите избори. Започват и общински събрания, на които в срок до 20 февруари трябва да бъдат номинирани кандидатите за евродепутати от ГЕРБ. На европейските избори българите ще изберат 17 депутати, които да влязат в Европейския парламент. В момента ГЕРБ има шестима евродепутати. До 30 юни всяка структура на ГЕРБ трябва да предложи кандидати за общински съветници. От ГЕРБ обявиха, че кметове и общински съветници ще се издигат след анализ на постигнатите резултати във всяка община. В цялата страна общинските съветници на ГЕРБ са 1727, а кметовете са 129. Диалозите под мотото „Европа в нашия дом“ ще започнат на 12 февруари от Великотърновския университет. \r\nЛидерът на ГЕРБ  Бойко Борисов  разкритикува министрите, депутатите и кметовете от партията. Той попита къде е съпротивителната им сила и защо подкрепата за ГЕРБ спада. Според него министрите не доглеждат това, което вкарват в парламента, а депутатите и кметовете не защитават темите си пред обществото. „Да не говорим за случаите, когато министри, кметове и депутати си прехвърляте вина едни на други - кой печели от това?“, коментира Бойко Борисов. Той даде пример с кампанията срещу санирането. „Ако не е вярно, защо си мълчите - защо не се съпротивите“, попита Борисов кметовете. „Ако не си почистите къщичките по места, това ще избие. Дали в суджук или в нещо друго, това ще падне върху партията и върху нас“, изтъкна лидерът на ГЕРБ. Той обърна внимание, че хората искат справедливост и не обичат елитарни партии, затова ГЕРБ трябва да внимава дали не се е превърнала в нещо такова, а ако не е - да не го допуска. Бойко Борисов припомни, че народът е давал доверие на ГЕРБ избор след избори, но бързо е забравил какво е направила партията. „Всеки един трябва да се замисли, защо ни избраха преди 10 години, защо ни връщаха толкова пъти и къде е грешката. Трябва да си я поправим на мига“, заяви Борисов. „Ако има грешка, веднага да се поправи. Излизате казвате - да, мислихме го едно, излезе друго, ще го поправим“, коментира той. Бойко Борисов подчерта, че хората ще дадат по-голямо доверие на ГЕРБ, само ако се вземе поука от слабостите. „Чуйте ме, обичам ви, но не е даденост това. Факт е, че БСП с тези провалени политици, гонени от управлението, ни доближават“, обърна се той към членовете на ГЕРБ. „Ако не ви светне червена лампичка, ще ви светна синя“, заяви Борисов.  \r\nЗам.-председателят на ГЕРБ  Цветан Цветанов  обяви, че партията е най-добрата организационна структура в България и най-добрата платформа за решаване на проблемите в регионите. „Тази година за нас няма лято, време е за стабилност, която можем да покажем само при отличен резултат на европейските избори“, посочи Цветанов. Той предупреди, че опонентите на ГЕРБ ще бъдат безкомпромисни в представянето на фалшиви новини по време на предстоящите избори, за да манипулират обществото. Цветанов подчерта, че на местните избори ГЕРБ трябва да покаже сила, идентичност и потенциал. Според него партията има реална възможност да спечели местния вот в още 30-40 общини.  \r\nЗам.-председателят на ГЕРБ и кмет на  Бургас Димитър Николов  заяви, че ГЕРБ тръгва към нова победа на европейските избори със скоростта на F-16. Той изрази твърдата подкрепа на ГЕРБ за бъдещата листа за евродепутати, за ЕНП и кандидатът за председател на ЕК Манфред Вебер. Зам.-председателят на ГЕРБ и кмет на София  Йорданка Фандъкова  обърна внимание, че популизмът се засилва от всички страни и е придружен с груби манипулации и откровени лъжи. „Трябва да сме честни с гражданите - какво успяхме да направим и какво не и къде сме сбъркали, и как да продължим да променяме градовете, така, че всички да живеят по-добре“, призова Фандъкова. \r\n„По-силни граници и по-силна икономика, благодарение на ГЕРБ и на Бойко Борисов - точно това ЕНП предлага на Европа“, заяви водещият кандидат на ЕНП  Манфред Вебер  във видеообръщение към ГЕРБ. Той посочи, че ЕНП трябва да върне Европа обратно на хората, да им даде реален глас за бъдещето. „Европа има нужда от лидери като премиера Бойко Борисов, от стабилна и развиваща се България“, обяви българският еврокомисар  Мария Габриел . Тя изтъкна, че България на ГЕРБ е активна, говореща с един глас в трите европейски институции, оформяща бъдещето на ЕС. \r\nБиляна ИВАНОВА", "date": "2019.01.20", "title": "ГЕРБ стяга редиците за изборите, лидерът Бойко Борисов разкритикува съпротивителната сила на партията (ОБЗОР)"}
{"url": "http://www.focus-news.net/news/2019/01/20/2614060/pp-gerb-shte-provede-natsionalna-predizborna-sreshta.html", "text": "ПП ГЕРБ ще проведе Национална предизборна среща. Форумът ще се състои от 12.00 часа в зала 3 на НДК в София. Това съобщиха от пресцентъра на  ПП ГЕРБ . В срещата ще вземат участие близо 2000 души, които са народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ.  \r\nНа Националната предизборна среща ще бъде обявена пълната хронограма на всички събития на ПП ГЕРБ до края на 2019 година. На форума ще бъде представена официално и инициативата за провеждане на серия от граждански диалози в цялата страна под мотото „Европа в нашия дом“.", "date": "2019.01.20", "title": "ПП ГЕРБ ще проведе Национална предизборна среща"}
{"url": "http://www.focus-news.net/news/2019/01/20/2614062/predstoyashti-mezhdunarodni-sabitiya-za-20-yanuari-agentsiya-fokus.html", "text": "***  Национален протестен митинг срещу Договора от Преспа \r\n***  Демонстрация на крайнолеви активисти срещу предаване на контрола на някои от Курилските острови на Япония  \r\n***  Женски протест на „жълтите жилетки“", "date": "2019.01.20", "title": "Предстоящи международни събития за 20 януари (Агенция \"Фокус\")"}
{"url": "http://www.focus-news.net/news/2019/01/20/2614063/vratsa-do-50-m-e-namalena-vidimostta-v-oblastta-poradi-gasta-magla.html", "text": "До 50 м. е намалена видимостта в област Враца поради гъста мъгла. Това съобщиха от  Областно пътно управление – Враца . Пътните настилки са частично заледени и обработени. От там призоваха шофьорите да карат внимателно, със скорост, съобразена със зимните метеорологични условия.", "date": "2019.01.20", "title": "Враца: До 50 м. е намалена видимостта в областта поради гъста мъгла"}
{"url": "http://www.focus-news.net/news/2019/01/20/2614066/denyat-20-yanuari-v-balgarskata-istoriya.html", "text": "Полет на първия български самолет \"Княз Борис Търновски\" в деня на пълнолетието на българския княз - 20 януари 1912 г. Самолетът се издига на около 300 м височина и се приземява успешно на летище край Санкт Петербург. Машината е конструирана от възпитаника на Всерусийския императорски аероклуб в гр. Гатчина Сотир Черкезов, който разработва проекта през лятото на 1911 г. в Санкт Петербург и построява самолета с дарения на българи от Болград.  \r\nНа 20 януари са родени: режисьорът Хачо Бояджиев. Роден е и художникът Димитър Гюдженов, автор на исторически платна със сюжети от Първото и Второто българско царство, както и на картините \"През Морава\", \"През гробищата\", \"Вечер в Стара планина\", \"Черепишки манастир\", \"Хан Кубрат\", \"Борис в манастир\". \r\n2007 г. \r\nОсновано е училище „Васил Левски“ - училище на българската общност в Сан Диего, Калифорния, САЩ. Директор на училището е Нина Янкова. \r\n2004 г. \r\nПрезидентът на Република България присъжда Орден „Стара планина” – първа степен на Вячеслав Похвалски „за изключително големия му принос за развитието и активизирането на българо-украинските отношения и сътрудничество и по повод окончателното му отпътуване от страната. \r\n1990 г. \r\nПо инициатива на Софийския клуб за подкрепа на гласността и преустройството в България се създава Федерация на клубовете за гласност и демокрация с председател Петко Симеонов. \r\n1990 г. \r\nПървият дисидентски Клуб за подкрепа на гласността и преустройството в България е създаден на 3 ноември 1988 г. в София, който на 2 декември 1989 г. е преименуван на Клуб за гласност и демокрация. Същия месец се преименува във Федерация на клубовете за демокрация. На 3 ноември 1991 г. провежда Национална конференция в Казанлък, на която се преименува в Партия \"Либерали\". Тя е регистрирана през март 1992 г. В края на същата година се влива в Българска партия либерали (БПЛ). \r\n1972 г. \r\nВ София се открива юбилейна изложба на Екатерина Савова-Ненова. \r\n1950 г. \r\nПравителството на САЩ отправя нота, с която отхвърля българските обвинения към американския пълномощен министър в София Доналд Рийд Хийд и настоява българската страна да оттегли нотата си от 19 януари същата година, като в противен случай САЩ ще оттеглят своята мисия от България. На 19 януари 1950 г. от българска страна е връчена нота в Държавния департамент на САЩ, в която се твърди, че в хода на процеса срещу Трайчо Костов се е установило, че пълномощният министър на САЩ в България Доналд Рийд Хийд е \"поддържал отношения\" с осъдения за \"измяна, шпионаж и предателство\" Трайчо Костов и така е проявил \"грубо вмешателство във вътрешните работи на НРБ\". По тези причини българското правителство ще смята Доналд Рийд Хийд за \"персона нон грата\" и моли за незабавното му отзоваване. \r\n1945 г. \r\nНа заседание на Върховния съюзен съвет на Българския земеделски народен съюз (БЗНС), състоящо се в периода 18 – 20 януари, д-р Георги Михов Димитров (Гемето) под натиска на съветските представители в СКК и на БРП (к) подава оставка от поста главен секретар на БЗНС. На този пост е избран Никола Петков. Георги Михов Димитров (Гемето) е политически деец. Роден е на 15 април 1903 г. в с. Ени чифлик, Одринско (в Турция). Член е на БЗНС от 1922 г. Завършва медицина в Загреб през (1929 г.) и след завръщането си се отдава на активна политическа дейност. Включен е в Управителния съвет на БЗНС \"Ал. Стамболийски\" (1932-1933 г.), а след това и в Постоянното присъствие на БЗНС \"Обединен\" (\"Ал. Стамболийски\" и \"Врабча 1\"). След държавния преврат на 19 май 1934 г. е в опозиция на монархическия режим в страната. Възглавява полулегално дясната групировка в БЗНС \"Александър Стамболийски\". През януари 1941 г. организира внушителна акция против подготвяното присъединяване на България към Тристранния пакт. След неуспеха на акцията минава в нелегалност, а скоро след това и емигрира вън от страната. От 1941 г. до 1944 г. е ръководител на проанглийския емигрантски Български национален комитет със седалище в Кайро и на нелегалния радиопредавател \"Свободна и независима България\". Завръща се в България след политическата промяна на 9 септември 1944 г. и застава начело на БЗНС. Заради дейността му, насочена против отечественофронтовската власт, през 1945 г. е снет от ръководството на съюза, а скоро след това е изключен от неговите редове. През май същата година напуска страната. Две години по-късно заедно с други емигранти от други страни от Източна Европа създава т. нар. \"Земеделски комитет\" (\"Зелен фронт\") със задача да се бори против комунистическите режими в техните страни. Заедно с това възглавява и Българския национален комитет, съставен само от български емигранти, който преследва същите цели. Умира във Вашингтон на 28 ноември 1972 г. \r\n1941 г. \r\nПравителството решава България да се присъедини към Тристранния пакт въпреки съпротивата на външния министър Иван Попов, след като научава за решенията на германско-италианската среща от 19-20 същия месец в Залцбург, където е договорено Вермахтът да нападне Гърция през България. Тристранният пакт – 1940 г. (Берлински пакт) е съюзен договор между Германия, Италия и Япония. Подписва се на 27 септември в Берлин от министрите на външните работи на Германия – Й. Рибентроп, на Италия – Г. Чано, и на Япония – С. Курусу. С пакта се осигурява взаимодействието между тези държави при завладяването и преразпределението на света. В специален секретен протокол е набелязано създаването на обединени комисии за разрешаването на военни, военноморски и икономически въпроси. На 20, 23 и 24 ноември 1940 г. към Тристранния пакт се присъединяват последователно Унгария, Румъния и Словакия. България се включва в него на 1 март 1941 г., с което се слага край на политиката на неутралитет и страната ни става сателит на Германия. Със сключването на спогодбата Клодиус–Попов (1941 г.) и спогодбата Нойбахер (1941 г.) България се обвързва и икономически с Германия. Страната ни скъсва или свежда до минимум дипломатическите си отношения с другите страни извън Германия. Тристранният пакт престава да съществува след разгрома на Германия и Япония в края на Втората световна война (1939-1945 г.) \r\n1941 г. \r\nВ периода 20 – 22 януари се състои неуспешна мисия на американския полковник Донован в София за предотвратяване сключването на съюз с Германия. \r\n1930 г. \r\nВ Хага на конференция по репарациите след Първата световна война (1914-1918 г.) България подписва спогодба за облекчаване изплащането на задълженията й по Ньойския мирен договор. Ньойският мирен договор е договор за мир, наложен на България след поражението й в Първата световна война (1914-1918 г.). Подписва се на 27 ноември 1919 година в парижкото предградие Ньой от министър-председателя Александър Стамболийски, а от страната на силите победителки – от ръководителите на техните делегации на Парижката мирна конференция (1919-1920 г.), която е свикана от съглашенските държави победителки в Първата световна война за изработване на мирните договори с победените държави от Централните сили. Парижката мирна конференция започва работата си на 11 януари 1919 г. в Париж и изработва договорите с Германия, Австро-Унгария, България и Турция. Главна роля в нея играят представителите на Англия и Франция. Конференцията одобрява и Устав на Обществото на народите. \r\n1918 г. \r\nВестник “Правда” обявява, че Максим Горки “е изменил на революцията“. Максим Горки (псевдоним на Алексей Михайлович Пешков) е руски писател. Започва да пише през 1892 г. и бързо става известен. През 1910 г. участва в революционни движения, а през 1917 г. се присъединява към болшевиките. Автор е на разкази, романи (\"Тома Гордеев\", \"Майка\") и пиеси (\"На дъното\", \"Еснафи\", \"Дачници\" и др.). \r\n1886 г. \r\nПодписана е Българо-турска конвенция за Съединението на Княжество България с Източна Румелия, съгласно която: княз Александър I поема поста на генерал-губернатор на Източна Румелия за 5 години; Портата присъединява Кърджалийско и Тъмръшко; Княжеството поема изплащането на румелийския дълг; смесена българо-турска комисия преработва Органическия устав и го представя за одобрение на Великите сили, като дотогава областта се управлява според \"добрата воля\" на княза; между Княжеството и Портата да се сключи военен съюз. \r\n1880 г. \r\nНа 13 и 20 януари се провеждат избори за ІІ Народно събрание, спечелени от Либералната партия. Либералната партия е политическа организация, изразяваща интересите на дребните и средните собственици. Образува се през октомври-ноември 1879 г. Видни нейни дейци са Драган Цанков, Петко Каравелов, Петко Рачов Славейков, които са водачи на либералното течение по време на Учредителното събрание (1879 г.). Във външнополитическата си ориентация се обявява за сближаване с Русия. \r\n1878 г. \r\nЧасти от отряда на ген. Александър Струков влизат в Одрин. \r\n1932 г. \r\nРоден е Хачо Бояджиев – български телевизионен и филмов режисьор, професор. Завършва Софийски университет \"Климент Охридски\" и Националната академия за театрално и филмово изкуство. Защитава докторат по кино- и ТВ-режисура в Англия. Асистент-режисьор е на Рене Клер – 1962 г. Главен режисьор е в Българската национална телевизия (1971-1979 г.). Генерален директор е на Българската национална телевизия (1993-1995 г.). Създател е на българския телевизионен мюзикъл – \"Криворазбраната цивилизация\" (197 г.), \"Вражалец\" (1976 г.), \"Мисия във Виена\" (1976 г.), \"Зех тъ, Радке, зех тъ\" (1977 г.), \"Рогоносец без рога\" (1977 г.), на ТВ шоу програми – \"ТВ мюзикхол 72\", \"Аз съм Лили\" (1974 г.), \"Добър ден, довиждане\" (1979 г.), \"Ретробуфофест\" (1983 г.), \"Съзвездия – ‘83\", \"Ах, този театър!\" (1985 г.), \"ТВ карнавал\" (1988 г.), \"Телеразада\" (1992 г.). Създава силни постановки в ТВ театър – \"Автобиография\" (1977 г., по Бранислав Нушич), \"Макбет\" (1977 г.), \"Харолд и Мод\" (1978 г.; 2002 г.). Работи и в областта на игралното кино – \"Чопър\" (ТВ, 1981 г.), \"Тази хубава зряла възраст\" (1985 г.), \"Човек на паважа\" (1987 г.), без да постигне значим художествен резултат. \r\n1921 г. \r\nРоден е Иван Ганчев Врачев - български общественик, военен и политически деец, ген.-полковник (1961 г.). Участва в Отечествената война (1944-1945 г.) като командир на рота. Завършва Военна академия на Генералния щаб в Москва (1956 г.). Началник на Генералния щаб (1960-1962 г.) и първи министър на отбраната (1962-1966 г.). Първи зам. председател (1967-1973 г.) и председател (1973-1976 г.) на Комитета по туризъм. Автор на мемоари. Умира на 17 февруари 1994 г. в София. \r\n1891 г. \r\nРоден е Димитър Атанасов Гюдженов – български художник, професор. Следва известно време в Париж. Прави изложби в Берлин, Виена, Прага и в България. Негови картини – \"През Морава\", \"През гробищата\", \"Вечер в Стара планина\", \"Черепишки манастир\", \"Хан Кубрат\", \"Борис в манастир\" и др. Автор е на 15 исторически картини със сюжети от I и II българско царство, репродуцирани за учебни пособия по българска история. Умира на 25 август 1979 г. в София. \r\n1882 г. \r\nРоден е Николай Вранчев - български писател и преводач. Най-значителното литературно дело на Вранчев е издаваната от него в продължение на десетки години библиотека \"Ралица\", предназначена за учениците от гимназията. С нея той си спечелва името на един от големите български преводачи и познавачи на класическата западноевропейска и световна литература. Тя включва над 50 книги. Връх в преводаческата дейност на Вранчев е преводът на \"Илиада\" и \"Одисея\". Автор на пътеписи, спомени, разкази, преводач на Омир, Есхил, Данте, Шекспир, Шилер, Гьоте, Хайне. Той е един от добрите познавачи на родопския бит и традиции, на местните говори и психологията на родопчани. Съчинения: \"По висините на Родопа\" (1930 г.), \"У дома\" (1935 г.), \"Там, де лимоните цъфтят. Пътни картини от Гърция: видяно и бленувано\" (1939 г.), \"Българи мохамедани (помаци)\" (1948 г.) и др. Умира на 14 февруари 1953 г. в София. \r\n1853 г. \r\nРоден е Стефан Бобчев – обществено-политически и книжовен деец. След Освобождението Стефан Бобчев завършва право в Москва (1880 г.). Член е на Българското книжовно дружество (БКД). Заема различни административни постове в Източна Румелия. Депутат е в VІІІ, ІХ, ХІІІ и ХІV Обикновено Народно събрание. През 1911-1912 г. е министър на просвещението. Дълги години преподава в Софийския Университет и е един от основателите и пръв ректор на Свободния университет. Умира на 8 септември 1940 г. \r\n2015 г. \r\nУмира Валентин Гацински, български дипломат \r\nВалентин Петков Гацински е български дипломат, посланик. Първи-заместник-министър на външните работи през периода 1993–1995 г.[1] (В правителството на Любен Беров и в правителството на Ренета Инджова). \r\n2006 г. \r\nУмира Марко Кънчев Стойчев - български сценарист, писател, драматург и журналист, известен със сценарии за популярни български филми, писани заедно с Мориц Йомтов под псевдонима братя Мормареви. \r\nЗавършва английска филология в СДУ през 1953 г. Започва работа в Българско радио. 15 години е главен редактор в редакция „Хумор и забава“. Покрай събитията в Чехословакия през 1968 г. е уволнен по политически съображения. През 1971 г. е реабилитиран, и започва работа във Филмова редакция в Българската национална телевизия. Дълго време е един от най-активните деятели на Световната асоциация за детско кино (СИФЕЖ). \r\n1943 г. \r\nУмира Никола Илиев Сакаров - български общественик, политик и стопански деец. Роден е на 4 ноември 1881 г. в София. Завършва търговска гимназия в Свищов (1900 г.), следва философия в Германия и завършва с докторат Философския факултет на Берлинския университет по специалността полит. икономия, финанси и статистика (1904 г.). Член на БРСДП (т. с.) от 1904 г. Работи в Министерството на финансите (до 1911 г.). Многократно е избиран за общински съветник в София (1911-1925 г.) и народен представител в XVI-XIX НС (1913-1920 г.). Осъжда Септемврийския селски бунт (1923 г.). Редактор на в-к “Звезда” (1923-1924 г.). Оттегля се от активна политическа дейност (1925 г.) и става главен секретар на Профсъюза на железничарите (1926-1934 г.). Подуправител на Българска земеделска банка (1926-1933 г.) и един от основателите на Научното социологическо дружество (1932 г.). Народен представител в XXI (1923 г.), XXIV (1938-1939 г.) и XXV (1940-1944 г.) НС. След 19 май 1934 г. е в легалната опозиция. Трудове: “Бълг. държавни финанси” (1918 г.), “Тактиката на социалната демокрация” (1920 г.). \r\n1934 г.Умира Гаврил Димитров Генов (псевдоним Цонев) – деец на българското и международното работническо и комунистическо движение. Роден е на 1 февруари 1892 г. в с. Живовци, област Монтана. По време на Септемврийския селски бунт ръководи въоръжените действия във Врачански окръг (1923 г.). След смазването на бунта се оттегля в Югославия. През 1925-1926 г. е член на Задграничното бюро на ЦК на Българската комунистическа партия (тесни социалисти). От 1927 г. е в СССР, където работи в Селския интернационал и българската секция на ИККИ. Завършва международната Ленинска школа. Редактор е на съчиненията на В. И. Ленин на български език. \r\n1891 г. \r\nУмира Константин Никифоров (К. Н. Попконстантинов) – български офицер, майор (1885 г.). Роден е на 19 октомври 1856 г. в Габрово. Завършва Михайловската артилерийска академия в Русия (1883 г.). Работи за организирането на българската артилерия. Той е първият българин – министър на войната (1885-1886 г.), заел този пост след Съединението, когато руски военни инструктори напускат страната. За по-малко от два месеца подготвя армията за Сръбско-българската война (1885 г.). След детронирането на княз Александър I Батенберг напуска войската и се отдава на литературни занимания. Автор е на \"Ръководство за артилерията\" (в 2 части, 1889-1891 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.01.20", "title": "Денят 20 януари в българската история"}
{"url": "http://www.focus-news.net/news/2019/01/20/2614061/daily-express-silno-zemetresenie-udari-bregovete-na-chili-zaginali-sa-dvama-dushi.html", "text": "Силно земетресение удари близо до бреговете град Кокимбо, което доведе до най-малко два смъртни случаи, съобщава  Daily Express . \r\nПървоначално е било издадено предупреждение за цунами, но бързо е отменено. Епицентърът е на около 15 км югозападно от Кокимбо, което е голямо пристанище в района със същото име. \r\nТо удари на дълбочина 53 км., което значи, че е относително плитко. \r\nГеологическата топографска служба на САЩ заяви, че степента на труса е 6,7 по скалата на Рихтер. \r\nПървоначалното предупреждение за цунами за региона Кокимбо беше издадено от Националната служба за извънредни ситуации. \r\nНа няколко места е докладвано за щети, но не е имало новини за жертви. \r\nЗеметресението е усетено силно в северната част на Чили, където сградите са се люшкали според съобщенията в социалните медии. \r\nСпоред директора на Националната агенция за извънредни ситуации към министерството на вътрешните работи Рикардо Торо, повече от 200 хиляди души в зоната страдат от прекъсвания на електричеството. \r\nТози район на света е мястото, където се случват повечето земетресения и където вулканичните изригвания се срещат по-често. \r\nЧили претърпява най-голямото земетресение, което е записано през 1960 г., когато трус със магнитуд 9.5 удря бреговата линия. \r\nПрез 2010 г. земетресение с магнитуд 8,8 и последвалото цунами убиват 525 души, а 26 изчезват безследно. Превод и редакция : Калоян Пенков", "date": "2019.01.20", "title": "Daily Express: Силно земетресение удари бреговете на Чили, загинали са двама души"}
{"url": "http://www.focus-news.net/news/2019/01/20/2614065/otbelyazvame-pametta-na-sv-patriarh-evtimiy-tarnovski.html", "text": "На 20 януари отбелязваме паметта на Св. патриарх Евтимий Търновски – духовник, книжовник, създател на църквата „Св. Троица“, основател на Търновската книжовна школа и най-известният патриарх на България. \r\nСпоред жития на негови ученици св. Евтимий Търновски е роден около 1327 г. във Велико Търново и произхожда от знатния български род Цамблаковци. Началното си образование получава в манастирите около града, като по-късно заминава за Византия, където продължава своето книжовно обучение. Когато се връща в България, той се усамотява в пещера край Велико Търново и основава църквата „Света Троица“ и Търновската книжовна школа. \r\nПрез целия си живот Евтимий не спира да развива своята книжовна дейност и през 1375 г. е избран за Търновски патриарх. Той е пазел ревниво православното наследство от еретически посегателства, вземал е решителни мерки против упадъчните нрави в обществения живот, държал е високо за здравината на семейството, от което твърде много зависи издръжливостта на държавата, полагал е бащински грижи за бедни, страдащи и онеправдани. Но една от най-важните стъпки, които новият патриарх предприема, е реформата в българския книжовен език. За мотивите да се заеме с нея сведения могат да бъдат открити в „Похвално слово за Евтимий“ от Григорий Цамблак и „Сказание за буквите“ на Константин Костенечки. Григорий разказва, че Евтимий се заема с превод на книги от гръцки на български език, тъй като е недоволен от по-старите преводи. Техните грешки с натрупването си довеждат до сериозно изопачаване на свещените текстове, до погрешно тълкуване на смисъла им и появата на ереси. Заради всичко това получава известност в целия православен свят и мнозина митрополити и игумени се обръщат към него за тълкувания на богословски и църковни въпроси. \r\nПри падането на Велико Търново под турско робство Патриарх Евтимий е един от последните стожери на българската духовност и един от последните бранители на българската държава. През пролетта на 1393 г. султан Баязид І обсажда Търново, но тогавашният владетел цар Иван Шишман не е в града и патриархът ръководи защитата му. На 17 юли 1393 г. турците превземат столицата и той е осъден на смърт, но легендата разказва, че когато палачът вдига ръка да му отсече главата, тя се вцепенява и мечът пада на земята. Патриарх Евтимий Търновски е заточен в Бачковския манастир и умира през 1402 г., като почти веднага е канонизиран за светец. \r\n20 януари е известен още и като Петльовден (по нов стил), Ихтим, Ихтима, Петеларовден или Петларовден.", "date": "2019.01.20", "title": "Отбелязваме паметта на Св. патриарх Евтимий Търновски"}
{"url": "http://www.focus-news.net/news/2019/01/20/2614064/prokuraturata-shte-vnese-iskane-do-sada-za-nalagane-na-nay-tezhkite-merki-za-neotklonenie-sreshtu-petimata-zadarzhani-pri-aktsiyata-za-terorizam.html", "text": "Прокуратурата ще внесе искане до съда за налагане на най-тежките мерки за неотклонение срещу петимата задържани при акцията за тероризъм. Общо шестима души са привлечени към наказателна отговорност, като 5 от тях са задържани за 72 часа, а шестият е обявен за международно издирване. Всички от тях са с по две обвинения. Първото е за това, че в периода от началото на 2016 г. до 18 януари 2019 г. на територията на страната всяко лице е извършвало небанкови парични операции по метода „хавала“ в особено големи размери, които възлизат на поне 25 млн. евро. Лицата са участвали в закупуването на леки автомобили в България и други държави, които са прекарвали до сирийски територии с цел извършване на терористични актове на територията на чужда държава. Второто им обвинение е за участие в група, която си е поставяла за цел извършване на терористични действия в друга страна. Автомобилите, които са били прекарвани от членовете на тази група от България до Сирия в инкриминирания период са не по-малко от 100. 5 обвинените лица са мъже - сирийски граждани, законно пребиваващи на територията на Р България. Трима от тях са с постоянно пребиваване на територията на страната, а останалите с временно. Шестият е жена – българска гражданка. \r\nСпециализираната прокуратура проведе разследване срещу група чужди граждани за престъпления против Републиката на 18 януари. Акцията бе проведена в градовете София, Плевен, Благоевград, Разград, Хасково, Пловдив и Ловеч и при нея бяха задържани 43 души. Претърсени бяха 50 адреса на жилища и офиси и 26 автомобила, обискирани са 50 лица, иззети са документи, пари на обща стойност 32 000 евро и други вещи.", "date": "2019.01.20", "title": "Прокуратурата ще внесе искане до съда за налагане на най-тежките мерки за неотклонение срещу петимата задържани при акцията за тероризъм"}
{"url": "http://www.focus-news.net/news/2019/01/20/2614067/sofiya-surva2019-gostuva-v-mega-mall.html", "text": "По-малко от седмица преди старта на един от най-големите маскарадни фестивали в Света, #Surva2019 гостува в Mega Mall София. Събитието е част от новата широка маркетингова стратегия на мащабната фиеста, която цели да запознае по атрактивен и достъпен начин нови кръгове аудитория. Това съобщиха от пресцентъра на  Община Перник. \r\nМайстори на маски и детски ателиета пренесоха магията на традицията в търговския обект, а финал на празничния ден постави спектакълът „Мистика и ритми“. В него участие взеха невероятните танцьори от Masters of the Dance, които представиха фрагменти от церемонията по откриването на предходното издание на Фестивала. Гвоздей на програмата бяха атрактивните сурвакари от град Батановци, които оглушиха пространството и приковаха погледите на събралото се множество. \r\nНа събитието присъства и зам.-кметът на Община Перник – Севделина Ковачева, която благодари за партньорството и покани всички присъстващи на 25,26 и 27 януари в Европейската маскарадна столица – Перник.", "date": "2019.01.20", "title": "София: #Surva2019 гостува в Mega Mall"}
{"url": "http://www.focus-news.net/news/2019/01/20/2614039/afp-tramp-predlaga-zashtita-na-imigrantite-v-sasht-sreshtu-sredstva-za-stena.html", "text": "Президентът Доналд Тръмп предложи временна защита на хора, незаконно дошли в САЩ като деца и други групи имигранти, изправени пред депортиране, в замяна на средства за спорната му гранична стена, съобщава  AFP . \r\nПредложението на Тръмп да сложи край на 29-дневното частично спиране на работата на американското правителство, предизвикано от спора за финансиране на стената, изглеждаше обречено при пристигането си, като Конгреса го отхвърли въз основа на докладите за съдържанието му преди речта. \r\nПредложението на Тръмп призовава за средства в размер на 5,7 милиарда долара за финансиране на гранична стена, 800 милиона долара за „спешна хуманитарна помощ“ и 805 милиона долара за технология за откриване на наркотици и сигурност на пристанищата. \r\nТой предложи три години защита за 700 000 така наречени „мечтатели“, които бяха докарани в страната незаконно, когато бяха деца, както и за 300 000 други имигранти, чийто статут на закрила изтича. \r\nНо преди речта, председателят на Камарата на представителите Нанси Пелоси отхвърли предложенията на Тръмп като „компилация от няколко отхвърлени инициативи, всяка от които е неприемлива и не представляват искрени усилия за възстановяване на сигурността в живота на хората“. \r\n„Малко вероятно е някоя от тези разпоредби сама да мине в Камарата, и взети заедно, те не са ефективни“, каза Пелоси в изявление. Превод и редакция : Калоян Пенков", "date": "2019.01.20", "title": "AFP: Тръмп предлага защита на имигрантите в САЩ срещу средства за стена"}
{"url": "http://www.focus-news.net/news/2019/01/20/2614069/blagoevgrad-za-poredna-godina-bansko-shte-otbelezhi-svetovniya-den-na-snega.html", "text": "За поредна година Банско ще отбележи Световния ден на снега. Това съобщиха за  Радио „Фокус“-Пирин  от Община Банско. Празникът събира любителите на планината, снега и зимните спортове в целия свят, а първият планински курорт в България ще се включи в него с много забавления за цялото семейство. На Бъднеришка поляна на разположение на гостите на курорта ще има надуваем замък, топли напитки, музика и лакомства. Дневните карти за лифтовете в Банско за всички деца до 12-годишна възраст ще струват само един лев. Събитието е част от кампанията на Международната Ски Асоциация, наречена „Доведете децата при снега”.", "date": "2019.01.20", "title": "Благоевград: За поредна година Банско ще отбележи Световния ден на снега"}
{"url": "http://www.focus-news.net/news/2019/01/20/2614068/sofiya-v-hram-sv-sedmochislenitsi-shte-bade-otsluzhena-arhiereyska-sv-liturgiya-i-litiya-do-pametnika-na-sv-evtimiy.html", "text": "На 20 януари всяка година честваме паметта на преподобни Евтимий Велики и св. Евтимий, патриарх Търновски. По този повод в столичния храм „Св. Седмочисленици” ще бъде  отслужена архиерейска св. Литургия, след което ще бъде извършена традиционната лития до паметника му на бул. \"Патриарх Евтимий\", предаде репортер на  Агенция „Фокус“ . \r\nС благословението на Негово Светейшество Българския патриарх и Софийски митрополит Неофит богослужението ще бъде оглавено от Негово Преосвещенство Белоградчишки епископ Поликарп, викарий на Софийския митрополит. Началото на св. Литургия е от 9.00 часа.    \r\nНикола ПЕТКОВ", "date": "2019.01.20", "title": "София: В храм „Св. Седмочисленици” ще бъде отслужена архиерейска св. Литургия и лития до паметника на св. Евтимий"}
{"url": "http://www.focus-news.net/news/2019/01/20/2614072/sport-grigor-dimitrov-zagubi-osminafinala-v-melbarn.html", "text": "Тенис: Григор Димитров загуби осминафинала на Откритото първенство на Австралия в Мелбърн от американеца Франсис Тиафо с 1:3 сета (5:7, 6:7, 7:6, 5:7) в оспорван мач продължил 3 часа и 43 минути. Това е втора среща между двамата, като предишния път победи българския тенисист.  Тиафо ще играе с победителя от мача между Томаш Бердих и Рафаел Надал. Тиафо е една от изненадите в турнира, като в предишния кръг елиминира поставения под номер 5 в основната схема Кевин Андерсън. Димитров  последователно отстрани Янко Типсаревич, Пабло Куевас и Томас Фабиано.", "date": "2019.01.20", "title": "Спорт: Григор Димитров загуби осминафинала в Мелбърн"}
{"url": "http://www.focus-news.net/news/2019/01/20/2614071/denyat-20-yanuari-v-svetovnata-istoriya.html", "text": "Франклин Рузвелт за втори път полага клетва като президент на САЩ. През 1961 година Джон Кенеди полага клетва като президент на САЩ. В историята остават изречените от него думи: “Питайте не какво страната може да направи за Вас, а какво Вие можете да направите за нея”. През 2001 година Джордж Буш – младши встъпва в длъжност президент на САЩ. Утре това прави Барак Обама. През 1996 година Ясер Арафат става първият избран президент на Палестина. През 1980 година Съединените щати обявяват бойкот на Олимпийските игри в Москва. През 1986 година Маргарет Тачър и Франсоа Митеран подписват договор за съвместно строителство на тунела под протока Ла Манш, между френското крайбрежие и Великобритания. На 1 декември 1990 година английски и френски строители си стискат ръцете при завършването на тунела. Строителството му започва на същата дата три години по-рано. Близо 50-километровото грандиозно съоръжение свързва Великобритания и Франция, 38 км от него минават под морското дъно.  \r\nНа 20 януари са родени: турският писател Назъм Хикмет. \r\nНа 20 януари умира английският писател Ричард Блекмор .  \r\n2018 г.  \r\nДесетки хиляди демонстранти протестират в Букурещ и големите градове срещу корупцията и промените в съдебната система.  \r\n2018 г. \r\nСтотици хиляди хора, сред които актрисите Упи Голдбърг в Ню Йорк и Натали Портман в Лос Анджелис, участват в \"Походи на жените\" срещу президента Доналд Тръмп, година след предишните подобни демонстрации. Подобни прояви има също във Вашингтон, Денвър, Бостън и други американски градове. \r\n2018 г. \r\nПравителството в САЩ ограничава дейността си, защото Сенатът не приема финансирането му. Това се случва за пръв път при пълен контрол на една от големите партии над законодателната и изпълнителната власт. \r\n2017 г. \r\nДоналд Тръмп встъпва в длъжност като 45-ият президент на Съединените американски щати и Майк Пенс като 48-и вицепрезидент. \r\n2016 г. \r\nПарламентът на Молдова одобрява новото правителство. \r\n2015 г. \r\nБунтовници от шиитското движение „Хуси“ превземат с щурм президентския комплекс в йеменската столица Сана \r\n2015 г. \r\nВ Замбия се провеждат президентски избори. \r\n2015 г. \r\nРоскомнадзор предупреждава три руски интернет издания за публикуване на религиозни карикатури. \r\n2014 г. \r\nКметът на столицата на Централноафриканската република Банги Катрин Самба-Панза е новият временен президент на страната. За първи път жена става държавен глава на тази република. \r\n2014 г. \r\nКитайски учени за първи път заснeмат спектъра на кълбовидна мълния. \r\n2013 г. \r\nАмериканският президент Барак Обама официално встъпва във втория си мандат. \r\n2012 г. \r\nСъздателят на World Wide Web Тим Бърнърс-Лий се обявява срещу законопроекта Stop Online Piracy Act (SOPA), защото текстът нарушава правата на човека и е недопустимо да се приема в една демократична държава. \r\n2012 г. \r\nАстрономите Райнхард Хенцел и Андрея Гез и математиците Жан Бурган и Теренс Тао стават лауреати на премията на Крафорд. \r\n2012 г. \r\nПри акция на терористичната групировка “Боко Харам” в Нигерия загиват 162 души. \r\n2001 г. \r\nДжордж Буш-младши встъпва в длъжност президент на САЩ, Той е ХХХХІІІ президент на САЩ, от Републиканската партия. През 2001 г. печели изборите срещу Ал Гор от Демократическата партия с 327 гласа повече. В продължение на шест години (1994-2000 г.) е губернатор на щата Тексас. В периода 1968 – 1973 г. е професионален пилот. Развива бизнес с газ (1975 г.) и в енергийната индустрия (1980 г.). Преизбран е за втори мандат през ноември 2004 г., встъпва в длъжност през януари 2005 г. \r\n1996 г. \r\nЯсер Арафат става първият избран президент на Палестина. Той е палестински политик. Един от основателите (1957 г.) на Движението за национално освобождение на Палестина (Ал Фатах). От 1969 г. е председател на Организацията за освобождение на Палестина (ООП). Главнокомандващ е въоръжените сили на палестинската революция от 1972 г. и на армията за освобождение на Палестина от 1984 г. От 1989 г. е президент на държавата Палестина. След принципното споразумение между Израел и ООП през 1993 г. за въвеждане на палестинско самоуправление на Западния бряг на река Йордан и ивицата Газа и проведените избори Арафат е избран за президент на Палестинския национален съвет през 1996 г. През 1994 г. получава Нобелова награда за мир (с Ш. Перес и И. Рабин). \r\n1995 г. \r\nРусия и Казахстан сключват договор за създаване на единни въоръжени сили. \r\n1986 г. \r\nМаргарет Тачър и Франсоа Митеран подписват договор за съвместно строителство на тунела под Ла Манш. Ла Манш е проток между френското крайбрежие и остров Великобритания. Той свързва, заедно с Па дьо Кале, Атлантическия океан и Северно море. В периода 1987 – 1993 г. под Ла Манша се строи транспортен тунел (при едновременно напредване от английския и френския бряг). \r\n1971 г. \r\nДжон Ленън се среща с родителите на съпругата си Йоко Оно в Япония.Джон Ленън е английски рокмузикант (певец, поет, композитор, пианист), една от водещите личности в \"Бийтълс\" и в съвременната рокмузика. Убит е в Ню Йорк на 8 декември 1980 г. \r\n1965 г. \r\nВ периода 9 - 20 януари във Варшава се провежда заседание на Политическия консултативен комитет на страните-членки на Варшавския договор. Обсъждат се плановете за създаване на многостранни ядрени сили на НАТО \r\n1961 г. \r\nДжон Кенеди полага клетва като президент на САЩ. В историята остават изречените от него думи “Питайте не какво страната може да направи за Вас, а какво Вие можете да направите за нея”. Джон Фицджералд Кенеди е ХХХV президент на САЩ (1961-63 г.), от Демократическата партия. През 1941-1945 г. е морски офицер. От 1947 г. до 1961 г. е конгресмен. Провежда социално-икономически реформи, поддържа движението за граждански права на афроамериканците, но среща отпор в Конгреса; повишава ядрения потенциал на САЩ; подготвя държавата с въоръжени сили за бъдещи локални конфликти. Ориентира се към политика на намаляване на напрежението в отношенията със СССР, намира дипломатически изход от Карибската криза. Убит е в Далас на 22 ноември 1963 г. \r\n1946 г. \r\nХари Труман основава Централна разузнавателна група, която по-късно прераства в Централно разузнавателно управление. Централното разузнавателно управление е координиращ център на гражданското и военното разузнаване и контраразузнаване в САЩ. Контролира се от Съвета за национална сигурност. Създадено е през 1947 г. Седалището му е в Ленгли, щат Вирджиния. Организира разузнавателни действия и тайни операции в целия свят. Хари С. Труман е американски държавник, ХХХІІІ президент на САЩ (от април 1945 г. до януари 1953 г.). Работи като писар, счетоводител, фермер, собственик на галантериен магазин. Завършва право. Участва в Първата световна война (1914-1918 г.). Работи като съдия, председател на окръжния съд в щата Мисури (1926-1934 г.). Сенатор (1934-1944 г.), вицепрезидент (от януари 1945 г.). Труман дава заповедта за атомната бомбардировка на японските градове Хирошима и Нагазаки (август 1945 г.). Участва в Потсдамската среща и подписва Потсдамските споразумения. След Втората световна война е принуден от агресивността на Й. В. Сталин да вземе курс за защита на демокрацията, свободата и независимостта на народите в Западна Европа и други части на света. Започва икономическа помощ на САЩ за възстановяване на разрушената от войната икономика на западноевропейските страни (доктрина “Труман”, план “Маршал”). Организира борбата на американското общество срещу тоталното настъпление на комунизма (приема се законът “Маккарти”). \r\n1945 г. \r\nПодписва се московско съглашение с Унгария. Московските съглашения са исторически договори за сключване на примирие с Румъния, Финландия, България и Унгария и държавите участнички в антихитлеристката коалиция. Преговорите се водят в Москва от 1944 г. до 1945 г., подписани са договори за примирие с Румъния (12 септември 1944 г.), с Финландия (19 септември 1944 г.), с България (28 октомври 1944 г.), с Унгария (20 януари 1945 г.). За наблюдаване на спазването на условията по примирието са създадени съюзни контролни комисии във всяка страна под общото ръководство на Съветското главно командване, действащо от името на съюзните държави. \r\n1942 г. \r\nВ предградието на Берлин Ванзее се провежда тайно съвещание на Хитлеристката Главна канцелария по имперската безопасност, на което е взето решение за създаване на концентрационни лагери за “решаване на еврейския въпрос”. \r\n1941 г. \r\nНа среща в Берлин Хитлер и Мусолини си поделят зоните на влияние в Гърция и Албания \r\n1937 г. \r\nФранклин Рузвелт, за втори път полага клетва като президент на САЩ. Той е ХХХІІ президент на САЩ (1933-1945 г.). Член е на Демократическата партия; избиран е 4 пъти. Завършва през 1904 г. Харвардския университет, през 1907 г. Юридически факултет на Колумбийския университет. От 1910 г. е сенатор от щата Ню Йорк, помощник морски министър (1913-1920 г.). От 1921 г. до 1933 г. заема отговорни постове в различни фирми и банки. През 1921 г. заболява и остава инвалид. През 1928 г. е избран за губернатор на щата Ню Йорк. Усъвършенства значително трудовото законодателство на щата. Избран е за президент на САЩ през 1933 г., сред това е преизбиран (1936 г., 1940 г., 1944 г.). Отменя сухия режим и успява да спре световната икономическа криза (1929-1933 г.), от която най-много са пострадали САЩ. Политиката му се нарича \"Нов курс\". Провежда система от реформи, чрез които ликвидира последствията от икономическа криза чрез засилване на държавното участие в икономиката на страната. Прокарва закон за социалното застраховане, закон за трудовите отношения. Остава в историята като демократ, привърженик на мирното съвместно съществуване. През 1939-1940 г. се обявява против съветско-германски договор от 23 август 1939 г. и политиката на СССР по отношение на Финландия и Прибалтика; провъзгласява \"морално ембарго\" върху продажбата на въоръжение и военни материали на СССР. След началото на Втората световна война поддържа Англия и Франция срещу Германия. През март 1941 г. по негово предложение Американският конгрес приема закон за даване на заем или под наем на оръжие, боеприпаси, стратегически суровини, продоволствие и др. материали на страните, участващи във войната против хитлеристка Германия (заем – наем; ленд – лийз). След намесата на САЩ във войната на 11 юни 1942 г. подписва съветско-американски договор за принципите на взаимната помощ във воденето на войната против агресията. Участва при изработването на Атлантическата харта, в Техеранската (1943 г.) и Кримската (февруари 1945 г.) конференции. Умира на 12 април 1945 г. \r\n 1918 г. \r\nВестник “Правда” обявява, че Максим Горки “е изменил на революцията“. Максим Горки (псевдоним на Алексей Михайлович Пешков) е руски писател. Започва да пише през 1892 г. и бързо става известен. През 1910 г. участва в революционни движения, а през 1917 г. се присъединява към болшевиките. Автор е на разкази, романи (\"Тома Гордеев\", \"Майка\") и пиеси (\"На дъното\", \"Еснафи\", \"Дачници\" и др.). \r\n1877 г. \r\nЗакрива се Цариградската конференция. Цариградската конференция се провежда в периода 23 декември 1876 г. – 20 януари 1877 г. В нея участват посланиците на Великите сили – Англия, Германия, Австро-Унгария, Италия, Русия и Турция. Първоначално (от 30 ноември до 10 декември) маркиз Р. Солсбъри – специален английски пълномощник, и граф Н. П. Игнатиев се договарят относно политическото устройство на българските земи и на Босна и Херцеговина. След това започват предварителни заседания (11 – 22 декември) без турски представители. Приема се общото становище да се образуват 3 автономни области, от които 2 – населени с българи. Изработва се проект за органически правилник за двете български области. Руският проект предвижда единна българска автономна област, включваща Мизия, Тракия и Македония. Срещу него възразява австро-унгарският външен министър граф Г. Андраши. Маркиз Солзбъри също възразява срещу голяма българска автономна област и се стига до идеята за две области – Източна, с център Търново, и Западна – с център София (без Беломорието и Одринска Тракия и по-голямата част от Родопите, въпреки българския им характер). В органическия устав се предвижда основна административна единица да бъде кантонът с 5 до 10 хиляди души, прегрупирани според религиозната им принадлежност (християнски и мюсюлмански). Няколко кантона образуват санджак, който се управлява от мютесариф (християнин или мюсюлманин, според мнозинството на населението в санджака), който се назначава от Високата порта. Няколко санджака образуват област, управлявана от валия, назначаван за срок от 5 г. от Високата порта със съгласието на Великите сили. Валията да бъде християнин, може и чужденец. 30 % от данъците се прибират от османското правителство. Съдебната система да бъде устроена според османския граждански закон. Турската армия остава в областните градове и крепостите, създава се милиция и жандармерия, чиито офицери се назначават от Високата порта. По време на цариградската конференция не се стига до окончателно решение. \r\n1841 г. \r\nКитай отстъпва Хонконг на Великобритания. От 1840 г. до 1842 г. се води англо-китайска война, по време на която Великобритания завладява Хонконг. През 1898 г. Китай дава под аренда на Великобритания Хонконг за 99 години. През 1984 г. англо-китайско споразумение предвижда възстановяването на суверенитета на Китай над Хонконг през 1997 г. На 1 юли 1997 г. Хонконг е върнат на Китай. \r\n1649 г. \r\nАнглийският крал Чарлз I е изправен пред специален трибунал, създаден от Парламента, по обвинение в държавна измяна, а след няколко дни е осъден на смърт и обесен като “тиранин и враг на кралството”. \r\n1600 г. \r\nИнквизицията признава Джордано Бруно за еретик. Бруно е италиански философ. Развива системата на Николай Коперник като приема, че Вселената е безкрайна, а Слънцето е само една от безбройните звезди. Заради своите възгледи е преследван от Католическата църква и инквизицията. След като прекарва 8 години в затвора, е изгорен на клада в Рим. Негови съчинения са \"За причината, началото и единното\" (1584 г.), \"За безкрайността, вселената и световете\" (1584 г.), \"За монадата, числото и фигурата\" (1591 г.). \r\n1320 г. \r\nВ Краков е провъзгласен за крал Владислав I, поставил след няколко успешни сражения срещу Тевтонския орден основите на обединената полска държава. На тази дата са родени: \r\n1930 г. \r\nРоден е Едуин Олдрин - американски астронавт, полковник от ВВС. Завършва Военната академия на САЩ (1951 г.). Служи в различни части на ВВС. През 1959 г. постъпва в Масачусетския технологичен институт. През 1963 г. защитава докторска дисертация и е приет в групата на астронавтите в НАСА. Лети в Космоса от 11 до 15.11.1966 г. (заедно с Дж. Ловел) като втори пилот на космическия кораб \"Джемини-12\". Прави 59 обиколки около Земята за 94 ч и 35 мин. Излиза в открития Космос за 2 ч и 10 мин. След полета участва в разработката на техниката по сближаване на орбитите на космическите кораби \"Джемини\" и \"Аполо\". От 16 до 24.07.1969 г. осъществява първия полет на американски пилотиран кораб до Луната (заедно с Н. Армстронг и М. Колинс) като пилот на лунната капсула на космическия кораб \"Аполо-11\". Прилуняването става на 20 юли 1969 г. в района на Морето на спокойствието. На 21 юли 1969 г., 20 мин. след Армстронг, слиза на повърхността на Луната и пребивава там повече от 1,5 ч. Общата продължителност на пребиваването му на Луната е 21 ч и 36 мин. На негово име е наречен кратер на обратната страна на Луната. На тази дата умират: \r\n1973 г. \r\nУмира Амилкар Кабрал (псевд. - Абел Джаси). Роден е на 12 септември 1924 г. в Гвинея Бисау. Генерален секретар на Африканската партия за независимост на Гвинея Бисау и островите Зелени нос. Завършва лицей в Сан Висенте (о-ви Зелени нос) и Агрономически институт в Лисабон. Кабрал е един от основателите (1956 г.) на Африканската партия за независимост на Гвинея и островите Зелени нос. Автор на произведения по проблемите на национално-освободителното движение на португалските колонии. Участва в движението за солидарност на страните от Азия и Африка. Става жертва на политическо убийство. \r\n1900 г. \r\nУмира Ричард Додридж Блекмор – английски писател. Роден е 7 юни 1825 г. в Бъркшир. Учи в Оксфорд. Работи като юрист и учител. Известни произведения: сборник \"Стихове на Мелантер\" (1854 г.), исторически романи \"Лорна Дун\" (1869 г.), \"Момичето на Скера\" (1872 г.) и др. \r\n1875 г. \r\nУмира Жан Франсоа Миле - френски живописец и график, представител на Барбизонската школа. Роден е на 4 октомври 1814 г. в Грюши, Нормандия Учи при П. Деларош в Париж (от 1837 г.). Работи в Париж, а от 1849 г. в селцето Барбизон до Фонтебло. Представя свои картини в Парижкия салон (от 1840 г.). Рисува пейзажи, жанрови композиции и портрети. Основна тема в творчеството му е селският труд (“Селянки с наръч дърва”, ок. 1858 г.). Умира 20 януари 1875 г. в Барбизон \r\n1856 г. \r\nУмира Иван Фьодорович Паскевич - руски офицер, генерал, фелдмаршал, пълен кавалер на Георгиевския кръст и на всички руски ордени. Роден е на 8 май 1782 г. Завършва Пажеския корпус в Санкт Петербург (1800 г.). Участва в Руско-турската война (1806-1812 г.), в Отечествената война и похода в Европа (1812-1813 г.). По време на Кримската война е главнокомандващ руските войски на Западното направление на дунавския театър на военните действия. Поддържа борбата на българите за национално освобождение и приема много български доброволци в руската армия. \r\n1639 г. \r\nУмира Мустафа I - турски султан. Втори син на султан Мехмед III. Роден е на 1592 г. Наследява брат си Ахмед I на 22 ноември 1617 г. На 26 февруари 1618 г. е детрониран от сина на Ахмед I - Осман II. На 19 май 1622 г. след падането на Осман II, отново се качва на престола. Оставя управлението на империята на готвача Мере Хюсеин. Еничарите негодуват срещу неговия любимец, искат отстраняването му от власт. Под натиска на еничарите, великия везир Кеманкеш Кара Али паша поема властта в свои ръце и поставя на престола Мурад IV (30.08.1623). Умира в Истанбул на 20 януари 1639 г. след колабс \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.01.20", "title": "Денят 20 януари в световната история"}
{"url": "http://www.focus-news.net/news/2019/01/20/2614073/smolyan-pamporovo-shte-otbelezhi-svetovniya-den-na-snega-s-mnogo-igri-nagradi-i-razlichni-zabavleniya.html", "text": "В 45 държави на 5 континента и общо на над 250 различни локации ще бъде отбелязан Световният ден на снега. За поредна година и Пампорово ще бъде част от инициативата. Това съобщиха от пресцентъра на  Община Смолян . За празника в курорта ще бъдат организирани много и най-различни забавни и спортни събития с много награди, настроение, хубава музика и приятни изненади. Събитието ще се проведе от 10.30 часа на плац „Студенец“ и всеки е добре дошъл. Една от основните мисии на Световния ден на снега е да въведе децата в белите спортове и да ги приветства в снежната планина по възможно най-приятния и забавен начин. \r\nВ момента курортът предлага отлични условия за ски и сноуборд, като цялата ски зона и всички съоръжения работят с пълен капацитет, а снежната покривка в Пампорово-Мечи чал е между 90 и 150 см. Всички писти са в отлична форма, включително и трасето за ски бягане, а от курорта информират, че от другата седмица започва и изграждането на специализиран „Снежен парк“ за ски и сноуборд фрийстайл дисциплини. \r\nМеждувременно в Пампорово се извършва трескава подготовка и за едно от най-големите събития в страната ни тази зима, а именно - домакинството на конгреса на Интерски. Към момента участие в мащабния форум са заявили над 1000 делегати от 35 нации. Събитието ще се проведе между 17 и 23 март и в него ще се включат някои от най-добрите и опитни ски и сноуборд инструктори в цял свят.", "date": "2019.01.20", "title": "Смолян: Пампорово ще отбележи Световния ден на снега с много игри, награди и различни забавления"}
{"url": "http://www.focus-news.net/news/2019/01/20/2614074/yambol-kameren-orkestar-dianopolis-shte-iznesat-kontsert-v-kulturno-informatsionen-tsentar-bezisten.html", "text": "Камерен оркестър „Дианополис“ ще изнесат концерт в Културно-информационен център „Безистен“. Това съобщиха от пресцентъра на  Община Ямбол . Организатори са Общината и Общинско предприятие „Туризъм и култура“. Това е първият за годината концерт на Камерен оркестър „Данополис“ и е наречен провокативно „Новогодишен“, защото е поздрав към ямболската публика с пожелание за здрава и вдъхновяваща 2019 година. Музикалното събитие ще се състои в залата на Културно-информационен център „Безистен“ от 11.30 часа. \r\nПрограмата стартира с „Ямболска празнична увертюра“ на композитора и главен диригент на оркестъра Константи Илиевски. Следва букет от любими класики като „Венециански карнавал“ на Аламиро Джампиери, „Кан Кан“ на Жак Офенбах, Унгарски танц №5 от Йоханес Брамс, бързата „Тик так полка“, „Императорски валс” и вечният „На хубавия син Дунав” от Йохан Щраус – син, както и „Ла Кампанела” на Николо Паганини. Солисти на новогодишния концерт са Красимира Султанова и Росен Идеалов. Цветомира Гицова пък ще представи емблематични песни и арии от оперите „Веселата вдовица“ и Джудита” на Франц Лехар.", "date": "2019.01.20", "title": "Ямбол: Камерен оркестър „Дианополис“ ще изнесат концерт в Културно-информационен център „Безистен“"}
{"url": "http://www.focus-news.net/news/2019/01/20/2614076/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvraditsa-i-elena.html", "text": "Свлачище затвори едната лента в участък от пътя между Твръдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 31 май, съобщиха за  Радио „Фокус“ – Велико Търново  от Областно пътно управление. От там съветват водачите да карат внимателно и със съобразена скорост. Условията за пътуване в региона са нормални за сезона. Времето е облачно, като на места превалява слаб дъжд. Настилките са предимно сухи на места мокри, по усойните и планински райони частично заледени, обработени и проходими при зимни условия.  Трафикът е  спокоен. Допълнително въведени ограничения и нови затворени участъци няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2019.01.20", "title": "Велико Търново: Свлачище затвори едната лента в участък от пътя между Твръдица и Елена"}
{"url": "http://www.focus-news.net/news/2019/01/20/2614075/mkd-makedoniya-v-sabota-se-provede-poreden-antipravitelstven-protest-v-belgrad.html", "text": "В събота се проведе пореден антиправителствен протест в Белград, пише македонското електронно издание  “МКД“ \r\nСъбирането на граждани започна в 18.00 часа на платото пред Философския факултет в Белград, предаде РТС. \r\nПръв към множеството се е обърнал артистът Бранислав Трифунович, който каза, че събраните хора не трябва да се съмняват, че протестът ще  успее. \r\nТой прочете писмо с искания, адресирано както към правителството, така и към опозицията, в което се посочва, че гражданите не искат власт, а подобряване на управлението и администрацията. \r\nУчастниците в седмия по ред протест \"Един на пет милиона\" преминаха по централните улици на града.  \r\nПървоначално протестите бяха организирани поради нападение срещу лидера на левицата на Сърбия Борко Стефанович в Крушевац на 23 ноември, припомня изданието. \r\nБяха отправени три искания към правителството и президента - да се разкрие кой е поръчал убийството на Оливер Иванович, кой се опитал да убие Борко Стефанович и да се разкрие кой е опитал да убие журналиста Милан Йованович. \r\nВ съботната вечер  гражданите на Сърбия проведоха протестни митинги в Крагуевац и Кралево, а в петък бяха проведени протести срещу правителството в Нови Сад, Ниш, Чачак, Шабац и Зайчар.  Юлиян Марков", "date": "2019.01.20", "title": "„МКД“ (Македония): В събота се проведе пореден антиправителствен протест в Белград"}
{"url": "http://www.focus-news.net/news/2019/01/20/2614079/burgas-do-100-150-metra-e-namalena-vidimostta-na-dyulinski-i-rishki-prohod-zaradi-magla.html", "text": "До 100-150 метра е намалена видимостта на Дюлински и Ришки проход заради мъгла. Това съобщи за  Радио „Фокус“ – Бургас  дежурният от Областно пътно управление. Пътищата са мокри. Водачите да се движат внимателно и със съобразена скорост. Спокойно е движението по основните улици и булеварди в Бургас. Нормален е трафикът по булевардите „Христо Ботев“, „Демокрация“, „Сан Стефано“, „Стефан Стамболов“ и „Тодор Александров“, както и по ул. „Янко Комитов“ в комплекс „Славейков“. \r\nМария КУРТЕВА", "date": "2019.01.20", "title": "Бургас: До 100-150 метра е намалена видимостта на Дюлински и Ришки проход заради мъгла"}
{"url": "http://www.focus-news.net/news/2019/01/20/2614078/plovdiv-patnite-nastilki-na-teritoriyata-na-oblastta-sa-mokri-trafikat-se-osashtestvyava-normalno-i-bez-zatrudneniya.html", "text": "Пътищата на територията на Пловдивска област са мокри, на много места вали слаб дъжд или преръмява. Това съобщиха за  Радио „Фокус“ – Пловдив  от Областното пътно управление. Водачите трябва да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти. Към този час трафикът на територията на областта се осъществява нормално и без затруднения. По-засилено автомобилно движение се отчита по пловдивския участък на АМ „Тракия“. Водачите трябва да бъдат особено бдителни по направленията Асеновград-Смолян, Кричим-Стамболийски и Юговско ханче-Югово-Лъки-Здравец, тъй като има опасност от свличане на земна и скална маса. Проходът Троян-Кърнаре остава затворен за движение на всички моторни превозни средства. Трафикът на територията на град Пловдив също се извършва нормално и без затруднения към този час. Пътните настилки са мокри, но нормално проходими. До 21 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“, до Тунела. Променени са маршрутите на 12 автобусни линии от вътрешноградския транспорт. \r\nТони МИХАЙЛОВ", "date": "2019.01.20", "title": "Пловдив: Пътните настилки на територията на областта са мокри, трафикът се осъществява нормално и без затруднения"}
{"url": "http://www.focus-news.net/news/2019/01/20/2614077/shumen-zhitelite-na-kv-makak-otnovo-izlizat-na-protest-sreshtu-iziskvaneto-na-vinetki.html", "text": "Жителите на кв. „Макак“ в Шумен излизат на протест. Решението е взето на проведеното общоквартално събрание, съобщи за  Радио „Фокус“ - Шумен  Елка Александрова, гл. специалист за кв. „Макак“ в Община Шумен. Избран е Инициативен комитет, който внесе писмено уведомление в Община Шумен. Жителите на квартала ще протестират от 12.00 до 13.00 часа на пътя София-Варна, в района на кръговото кръстовище за „Макак“, както го направиха и в събота. Недоволството им е срещу изискването за винетки, за да пътуват до Шумен.   \r\n„В личните карти на хората от квартала в адресната регистрация е посочен град Шумен, а не „Макак“. Нямаме вина за това, че пътуваме от квартала до Шумен по републикански път. Нека ни осигурят алтернативен път до града, за който да не плащаме винетки, или да не ни изискват такива по настоящия участък“, каза Елка Александрова.  Предстои казусът да бъде обсъден на заседанието на Общинския съвет на 31 януари. Иван Капралов, омбудсман на Шумен, който е присъствал на общокварталното събрание, е поел ангажимент да постави питанията на хората по време на сесията. Преди дни и кметът на Шумен Любомир Христов посочи, че ще поиска решение на Общинския съвет. Общината ще трябва да поеме поддръжката на двете пътни отсечки, която е около 600 000 лв. годишно, за да отпадане изискването за винетки до „Макак“ и „Мътница“.  \r\nИвелина ИВАНОВА", "date": "2019.01.20", "title": "Шумен: Жителите на кв. „Макак“ отново излизат на протест срещу изискването на винетки"}
{"url": "http://www.focus-news.net/news/2019/01/20/2614080/gabrovo-propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. От Областно пътно – управление – Габрово съобщиха за  Радио „Фокус“ – Велико Търново , че пътната настилка в прохода е частично мокра, обработена и проходима при зимни условия. Там остава в сила забраната за товарни автомобили над 12 тона. Други въведени ограничения в областта няма. Времето е предимно облачно, без валежи. В района на котловините и около водните басейни видимостта е намалена. Пътните настилки са мокри, по усойните и планински райони – частично заледени, но обработени и проходими при зимни условия. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. Движението в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.01.20", "title": "Габрово: Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/01/20/2614070/", "text": "Говорителят на турското Президентство Ибрахим Калън буквално избухна срещу бившия специален представител на САЩ в Международната коалиция за борба срещу ДАЕШ в Сирия Брет Макгърк, информира електронното издание на вестник „Джумхуриет”.  „Анализите  на  Брет Макгърк са погрешни. Обвиненията му срещу Турция са безпочвени и неразбираеми. Позициите и обвиненията на Брет Макгърк се състоят от повторение на пропагандата на Кюрдската работническа пария (ПКК)”, реагира гневно Ибрахим Калън. \r\nБрет Макгърк публикува статия в „Washington Post”, в която заключава, че „Турция не е надежден партньор по въпроса за Сирия” посочва още „Джумхуриет”.  Георги Димов", "date": "2019.01.20", "title": "„Джумхуриет”: Турското Президентство скочи срещу бившия спецпратеник на САЩ в Сирия Брет Макгърк: Повтаряте пропагандата на ПКК"}
{"url": "http://www.focus-news.net/news/2019/01/20/2614081/kyustendil-dvizhenieto-po-pat-smolichano-pelatikovo-10000-do-km-14000-e-ogranicheno-za-tovarni-avtomobili-na-35-tona-poradi-propadane-na-chast-ot-patnoto-tyalo.html", "text": "Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Сигнализирано е с пътни знаци. Движението по третокласен път в участъка на село Пастра – Рилски манастир от км 27+700 до 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. \r\nДенис НИКИФОРОВ", "date": "2019.01.20", "title": "Кюстендил: Движението по път Смоличано – Пелатиково 10+000 до км 14+000 е ограничено за товарни автомобили на 3,5 тона поради пропадане на част от пътното тяло"}
{"url": "http://www.focus-news.net/news/2019/01/20/2614084/varna-mokri-sa-patnite-nastilki-vav-varna-i-oblastta-trafikat-e-spokoen.html", "text": "Мокри са пътните настилки във Варна и областта, трафикът е слаб, предаде репортер на  Радио „Фокус“ – Варна . Времето над Черноморието е предимно облачно, на места са възможни превалявания от слаб дъжд. Към момента няма данни за въведени ограничения или инциденти във връзка с метеорологичната обстановка. Преминаването по главните пътни артерии в областта се осъществява без затруднения. Движението по автомагистрала “Черно море“ от км 0 до км 8 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас–Варна и се пренасочва в платно посока Бургас. Забранено е преминаването на моторни превозни средства над 10 тона в участъка Кранево – Варна при км 83 поради опасност от свлачище. Обходният маршрут е през Кичево и Оброчище. Движението по път I-9 в участъка Обзор-Слънчев бряг от км 180 до км 202 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. \r\nБояна АТАНАСОВА", "date": "2019.01.20", "title": "Варна: Мокри са пътните настилки във Варна и областта, трафикът е спокоен"}
{"url": "http://www.focus-news.net/news/2019/01/20/2614083/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "Спокойно е движението по главните  пътища в област Пазарджик,  съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.01.20", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2019/01/20/2614085/blagoevgrad-trafikat-v-oblastta-e-normalno-prohodim-pri-zimni-usloviya.html", "text": "Трафикът в Благоевградска област е нормално проходим при зимни условия. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали ѝ за паднали камъни, които да са затруднявали трафика по републиканската пътна мрежа. Пътните настилки са мокри, на места хлъзгави, но почистени. На по-високите и усойни места се наблюдават частични заледявания и намалена видимост поради мъгла. Шофьорите да спазват необходимата дистанция. Нормално интензивно е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. В региона не се извършват ремонтни дейности, поради което няма въведени ограничения за движението. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.20", "title": "Благоевград: Трафикът в областта е нормално проходим при зимни условия"}
{"url": "http://www.focus-news.net/news/2019/01/20/2614088/plovdiv-na-21-yanuari-shte-bade-narusheno-vodopodavaneto-v-grad-saedinenie.html", "text": "На 21 януари ще бъде нарушено водоподаването в град Съединение. Това съобщиха за  Радио „Фокус“ – Пловдив  от водоснабдителното дружество, обслужващо областта. Водоподаването в града ще бъде нарушено за времето от 07.00 до 17.00 часа. Причината е превключване към нов водопровод в град Съединение. Дружеството се извинява предварително на своите потребители за създаденото временно неудобство. \r\nТони МИХАЙЛОВ", "date": "2019.01.20", "title": "Пловдив: На 21 януари ще бъде нарушено водоподаването в град Съединение"}
{"url": "http://www.focus-news.net/news/2019/01/20/2614086/veliko-tarnovo-liturgiya-za-denya-na-sv-patriarh-evtimiy-tarnovski-se-otsluzhva-v-pravoslavnite-hramove-v-grada.html", "text": "Литургия за Деня на Св. Патриарх Евтимий Търновски се отслужва в катедралата „Рождество Богородично“ в старата столица. Богослужението започна с камбанен звън и събра десетки миряни. Хората идват в църквата, за да почетат паметта на Св. Евтимий Велики, предаде репортер на  Радио „Фокус“-Велико Търнов . Според каноните на  православната църква той е един от най-великите представители на българската патриаршия. Роден е през 1327 година в столицата Търново и произлиза от знатен болярски род. Дълбоко религиозен и с вродено влечение към богосъзерцателен живот, той се присъединил към монашеското братство на преподобни Теодосий Търновски. В Кефаларевския манастир, днес известен като Килифаревски, около 1350 година Евтимий толкова напреднал в духовния подвиг, че самият Теодосий го определил за иконом на манастира и свой пръв помощник. Евтимий се уединил в гората на безмълвие и съзерцателна молитва. Там всеки ден бил длъжен да ходи с доклад като давал знак за своето приближаване с почукване на клепалото. Когато през 1363 г. св. Теодосий заминал за Цариград, той взел със себе си четирима от своите ученици, между които на първо място бил и Евтимий. Изтощен от тежка болест, Теодосий починал много скоро след пристигането в Патриаршеския манастир. Поради духовната близост на учителя на неговия учител Св. Григорий, който се подвизавал в същата обител, преди да основе свой манастир на границата между България и Византия за известен период от време Евтимий бил изпратен на остров Лимнос. Днес имен ден празнуват Евтим, Евтимия, Ефтим, Евтимий и Ефтимия. \r\nЛуиза ТРАНЧЕВА", "date": "2019.01.20", "title": "Велико Търново: Литургия за Деня на Св. Патриарх Евтимий Търновски се отслужва в православните храмове в града"}
{"url": "http://www.focus-news.net/news/2019/01/20/2614089/tass-v-pokrayninite-na-damask-e-izbuhnal-vzriv.html", "text": "Експлозията e станала в неделя в покрайнините на Дамаск, в южната част в района на околовръстния път, близо до квартал Кфар-Сус, където се намират правителствени служби, предава сирийската държавна агенция SANA, цитирана от  TACC . \r\nПо предварителна информация има пострадали сред жителите. Техният брой не е посочен. Експлозията е избухнала в ранните часове на неделния ден, който е работен и хората са тръгвали на работа, информира агенцията. \r\nСирийските власти определят експлозията като терористичен акт, но засега не се съобщават повече подробности, както и няма информация кой стои зад него. Никоя групировка не е поела все още отговорност за нападението.  Юлиян Марков", "date": "2019.01.20", "title": "ТАСС: В покрайнините на Дамаск е избухнал взрив"}
{"url": "http://www.focus-news.net/news/2019/01/20/2614090/vitsepremierat-ekaterina-zaharieva-zaminava-za-bryuksel-kadeto-shte-uchastva-v-savet-vanshni-raboti-i-ministerski-sreshti-es-asean-i-es-afrikanski-sayuz.html", "text": "Вицепремиерът и министър на външните работи Екатерина Захариева заминава за Брюксел, където ще участва последователно в Съвет „Външни работи“ и министерска среща между ЕС и Асоциацията на страните от Югоизточна Азия (АСЕАН) на 21 януари, както и в министерска среща ЕС-Африкански съюз (АС) на 21 и 22 януари. Това съобщиха от  пресцентъра на МВнР. \r\nВ понеделник външните министри ще започнат работа с работна закуска с дискусия на тема „Засилване на работата на ЕС по медиацията и превенцията на конфликти в Африка със специален фокус върху участието на младите хора в мирния процес“. \r\nЗаседанието на Съвета ще започне с дискусия по актуални теми, включително положението в Демократична република Конго след президентските избори в страната от 30 декември 2018 г. \r\nСъветът ще продължи с дискусия по плана за действие срещу дезинформацията, представен от Европейската комисия на 5 декември 2018 г. Очаква се министрите да акцентират върху външните аспекти на предизвикателствата на дезинформацията. \r\nДискусията в Съвета ще продължи с предварително обсъждане по министерската среща между ЕС и Лигата на арабските държави. Тя ще се проведе в Брюксел на 4 февруари. \r\nСъветът ще обсъди също и 22-ата министерска среща ЕС-АСЕАН, която ще се проведе същия ден в Брюксел. Очаква се Съветът да приеме заключения по отношенията между двете организации. \r\n22-ата министерска среща ЕС-АСЕАН се предвижда да завърши с приемане на съвместно изявление с фокус върху бъдещето на отношенията, сигурност, свързаност и търговия и икономика. \r\nПо време на първата министерска среща ЕС-АС, която се провежда между срещи на върха на двете организации, участниците ще обсъдят сътрудничеството помежду си в три основни аспекта: политически, икономически и многостранен.", "date": "2019.01.20", "title": "Вицепремиерът Екатерина Захариева заминава за Брюксел, където ще участва в Съвет „Външни работи“ и министерски срещи ЕС-АСЕАН и ЕС-Африкански съюз"}
{"url": "http://www.focus-news.net/news/2019/01/20/2614091/gabrovo-nebrezhnost-pri-remont-e-prichinata-za-pozhara-koyto-obhvana-tri-kashti-v-gabrovo.html", "text": "Извършване на огневи работи при ремонтни дейности е причината за пожара в Габрово, при който пламъците обхванаха три къщи в центъра на 19 януари. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Габрово. Сигналът за инцидента е получен малко преди 11.00 часа. Сградите се намират на улица „Опълченска“. Огънят е унищожил почти изцяло едната от тях, а при останалите са засегнати само покривите. В гасенето са участвали три екипа от 11 пожарникари от Районната служба в града. За изминалото денонощие са получени и два сигнала за запалени комини – на къща в кв. „Чехлевци“  и блок на улица „Чумерна“. Огнеборците са гасили и запален лек автомобил в село Душево, община Севлиево. При нито един от инцидентите няма пострадали граждани. \r\nЛуиза ТРАНЧЕВА", "date": "2019.01.20", "title": "Габрово: Небрежност при ремонт е причината за пожара, който обхвана три къщи в Габрово"}
{"url": "http://www.focus-news.net/news/2019/01/20/2614092/kaloyan-pargov-bsp-sofiya-do-yuli-tryabva-da-izlachim-kandidaturata-si-za-kmet-na-sofiya-vse-oshte-ne-mozhem-da-otgovorim-dali-shte-predlozhim-ombudsmana-maya-manolova.html", "text": "БСП не може да даде отговор дали ще предложи на омбудсмана Мая Манолова да бъде кандидат за кмет на София. Това каза в предаването „Денят започва с Георги Любенов“ по  БНТ  председателят на БСП-София и председател на групата общински съветници на БСП в Софийския общински съвет Калоян Паргов. „Всеки нарекъл себе си гражданин, влизайки в една политическа надпревара - става политическа кандидатура. Това е ясно на всички. Президентът Румен Радев влезе като гражданин и човек със своята позиция и своя опит, като летец се превърна мигновено в политическа кандидатура, след като беше подкрепен от БСП, макар и с инициативен комитет. Още преди две години обявихме в София, че ще търсим този тип кампании и разтваряме максимално ветрилото - надпартиен кандидат, който ще има широка подкрепа“, каза председателят на БСП-София, като подчерта, че това е концепцията на БСП за София и тя е публично известна.  \r\nПо думите му БСП не може да даде отговор дали ще предложи на омбудсманът Мая Манолова да бъде кандидат кмет на София, защото първо трябва основните партийни организации да започнат номинационния процес, а това ще стане след европейските избори. „В много бърз порядък, защото е наситен политическият календар, след европейските избори до юли трябва да излъчим кандидатурата за кмет на София, както и кмет на райони и на селата, листата за общински съветници. Така или иначе това предполага един доста динамичен процес, а имаме предвид много кандидати, които се чуват в публичното пространство, а медиите гадаят кой ще бъде“, каза Калоян Паргов, като допълни, че това е част от кампанията.", "date": "2019.01.20", "title": "Калоян Паргов, БСП-София: До юли трябва да излъчим кандидатурата си за кмет на София, все още не можем да отговорим дали ще предложим омбудсмана Мая Манолова"}
{"url": "http://www.focus-news.net/news/2019/01/20/2614093/pss-dobri-sa-usloviyata-za-turizam-v-niskite-chasti-na-planinite.html", "text": "Добри са условията за туризъм в ниските части на планините. Това съобщиха за  Агенция „Фокус“  от  Планинска спасителна служба (ПСС) при БЧК . Температурите в планините са между минус 3 и 1 градуса. Времето е облачно. По-високите части мъгливо, със слаб вятър. Съоръженията в курортите работят, пистите са обработени. Условия са подходящи за туризъм, като изключим високите част на планините и склоновете, по които има лавинна опасност.  \r\nНяма регистрирани инциденти с туристи през последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.01.20", "title": "ПСС: Добри са условията за туризъм в ниските части на планините"}
{"url": "http://www.focus-news.net/news/2019/01/20/2614095/sofiya-156-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "156 души са нощували в Центъра за кризисно настаняване на бездомни хора в кв. „Захарна фабрика” в София. Това съобщи за  Агенция „Фокус”  директорът на центъра Йорданка Темелкова. По думите ѝ нощта е преминала спокойно, без проблеми и извънредни ситуации.", "date": "2019.01.20", "title": "София: 156 души са нощували в Центъра за кризисно настаняване на бездомни хора"}
{"url": "http://www.focus-news.net/news/2019/01/20/2614082/gazeta-express-srabskata-politsiya-e-razpitala-dvama-chlenove-na-kosovskite-sili-za-sigurnost-ot-srabskiya-etnos.html", "text": "Сръбската полиция е арестувала в събота двама членове на Косовските сили за сигурност (КСС) със сръбска националност. Властите в Косово осъдиха инцидента и призоваха ЕС да реагира, пише албанският вестник, базиран в Косово  Gazeta Express . \r\nДвама членове на косовските сили за сигурност (КСС) от сръбския етнос  са били арестувани  в събота сутрин от сръбската полиция на граничния пункт  Ярине в северната част на страната. След тричасов разпит те са били  освободени, потвърждава КСС. Командирът на КСС, генерал Рахман Рама, потвърждава, че двамата членове на КСС са били освободени от сръбските власти и в момента се намират в сръбския град Нови пазар. \r\nКосовският премиер Рамуш Харадинай осъди задържането на двамата членове на КСС и поиска незабавното им освобождаване. Външният министър Беджет Паколи призова ЕС да реагира, добавяйки, че косовските сърби са притискани от Белград, обезсърчавайки ги да не се присъединяват към косовските институции. \r\nПарламентът на Косово гласува миналата година пакет от закони за превръщането на КСС в армия, което беше категорично осъдено от косовските сърби и властите в Белград. Сръбският президент Александър Вучич призова косовските сръбски членове на КСС да се оттеглят от силите. Въпреки натиска от страна на Белград няколко сърби са все още част от КСС дори след превръщането им в армия.  Юлиян Марков", "date": "2019.01.20", "title": "Gazeta Express: Сръбската полиция е разпитала двама членове на Косовските сили за сигурност от сръбския етнос"}
{"url": "http://www.focus-news.net/news/2019/01/20/2614097/pazardzhik-nyama-otkloneniya-v-kachestvoto-na-piteynata-voda-v-regiona.html", "text": "РЗИ – Пазарджик е извършила изследване за качеството на питейната вода в област Пазарджик, съобщиха за  Радио „Фокус” – Пазарджик  от Здравната инспекция. Пробите са взети в периода от 1 до 15 януари 2019 година от 9 населени места в региона. От тях няма такива, които да не отговарят на Наредба № 9 от 16 март 2001 г. за качеството на водата, предназначена за питейно-битови цели. Изследвани са и 4 проби по радиологични показатели в РЗИ-Пловдив. След получаване на резултатите от тях РЗИ-Пазарджик ще ги оповести. “В и К – Батак” е уведомило Здравната инспекция, че вследствие на студеното време и намаляване дебита на водоизточниците, въвежда режимно водоснабдяване в село Нова махала, за часовете от 09:00 до 16:00 часа. След приключване на режима, здравните инспектори ще бъдат уведомени допълнително. \r\nВаня НИКОЛОВА", "date": "2019.01.20", "title": "Пазарджик: Няма отклонения в качеството на питейната вода в региона"}
{"url": "http://www.focus-news.net/news/2019/01/20/2614096/varna-poletite-na-letishteto-pristigat-po-razpisanie-pristanishteto-e-otvoreno-za-manevrirane.html", "text": "По информация на оперативните дежурни към общинските съвети за сигурност обстановката във Варненска област е спокойна. Това съобщиха за  Радио „Фокус“ – Варна  от Областна администрация-Варна. Превалявания от дъжд имаше в ранните часове. По информация на дежурния диспечер не са отчетени проблеми свързани с метеорологичната обстановка. Полетите на летището във Варна се извършват по разписание, пристанището е отворено за маневриране на кораби. Всички населени места са с нормално електрозахранване и водоснабдяване. Следи се и нивото на водоемите в региона, но проблеми не са отчетени, тъй като не е имало сериозни валежи. Времето по Черноморието е облачно. По данни на Националния институт по метеорология и хидрология няма да има валежи по крайбрежните райони. Максималните температури ще са между 8 и 10 градуса. \r\nБояна АТАНАСОВА", "date": "2019.01.20", "title": "Варна: Полетите на летището пристигат по разписание, пристанището е отворено за маневриране"}
{"url": "http://www.focus-news.net/news/2019/01/20/2614098/plovdiv-vtoro-izdanie-na-vecher-na-planinarskoto-kino-shte-se-provede-v-asenovgrad-na-26-yanuari.html", "text": "Второ издание на „Вечер на планинарското кино“ ще се проведе в Асеновград на 26 януари. Това каза за  Радио „Фокус“ – Пловдив  Ивайло Мирчев, експерт от ОП „Туризъм“ в Асеновград. Събитието ще започне в 16.00 часа и ще се проведе във фоайето на Градската библиотека „Паисий Хилендарски“. „За щастие миналата година броят на посетителите надмина нашите очаквания. Над 100 души присъстваха на формата, който тогава се проведе в малката лекционна зала на Туристическия информационен център. Затова решихме второто издание на „Вечер на планинарското кино“ да се проведе във фоайето на Градската библиотека, където могат да се съберат повече хора. Интересът тази година е доста по-голям“, коментира Ивайло Мирчев. Той посочи, че „Вечер на планинарското кино“ е инициатива на сдружение „Устремени“ и ОП „Туризъм“, която цели да се презентират красотите на община Асеновград. „Тук хората създават контакти един с друг, опознават се, планират заедно своите туристически преживявания в района“, добави Мирчев. Програмата на събитието, което ще продължи до 21.00 часа, включва презентации, клипове, заснети с дрон, както и няколко филма. \r\nТони МИХАЙЛОВ", "date": "2019.01.20", "title": "Пловдив: Второ издание на „Вечер на планинарското кино“ ще се проведе в Асеновград на 26 януари"}
{"url": "http://www.focus-news.net/news/2019/01/20/2614101/chez-prouchvane-taen-klient-shte-otsenyava-kachestvoto-na-obsluzhvane.html", "text": "За поредна година „ЧЕЗ Електро България“ АД ще възложи на независима организация да проведе проучвания от типа „таен клиент“, за да провери спазват ли се стандартите на Дружеството за обслужване на клиенти. Тъй като ЧЕЗ Електро България е лицензиран търговец на електрическа енергия, доставчик от последна инстанция и краен снабдител, качеството на предоставяните услуги е приоритет за компанията. Това съобщиха от пресцентъра на  дружеството . Освен върху ефективността и качеството на работата, проучването акцентира и върху спазването на корпоративните стандарти при предоставяне на услуги в центровете за обслужване на клиенти, на информационната линия 0700 10 010 и имейл info@cezelectro.bg като канали за комуникация с потребителите. \r\nПрез 2018 г. на информационната линия на „ЧЕЗ Електро България“ АД, достъпна на номер 0700 10 010, са постъпили 243 337 обаждания. 91% от тях са към оператор и са приети до 25-тата секунда. Средната продължителност на разговорите е 02:41 минути – време, за което клиентите получават обслужване и исканата информация. В над 98 % от случаите клиентският въпрос се решава при първия контакт. В 77,1 % от обажданията е търсена информация, свързана със задължения, срокове и места за заплащане на сметките. Потребителите използват телефонно обаждане и за да се информират за предлаганите от „ЧЕЗ Електро България“ АД услуги, както и да заявят използването им. Най-често заявяваната услуга по телефона е „проверка на сметка“. През изминалата година броят на приетите заявления за проверка на сметка надвиши 57 000.  \r\nДруг удобен канал за комуникация с Дружеството е имейла info@cezelectro.bg. През 2018 г. чрез него са обслужени над 11 700 клиентски искания. На 98 % от имейлите се отговаря до 24 часа от получаването им. Най-често клиентите използват имейла, за да получат информация за електронна фактура, отразяване на плащане, проверка на сметка и информация за необходими документи за заявяване на услуги на Дружеството.", "date": "2019.01.20", "title": "ЧЕЗ: Проучване „таен клиент“ ще оценява качеството на обслужване"}
{"url": "http://www.focus-news.net/news/2019/01/20/2614100/kaloyan-pargov-bsp-sofiya-stolichna-obshtina-i-kmetat-yordanka-fandakova-stanaha-izvestni-s-remont-na-remonta-i-kontrol-na-kontrola.html", "text": "Столична община и кметът Йорданка Фандъкова станаха известни с ремонт на ремонта и контрол на контрола. Това каза в предаването „Денят започва с Георги Любенов“ по  БНТ  председателят на БСП-София и председател на групата общински съветници на БСП в Софийския общински съвет Калоян Паргов. „Това е нещо, което малко трудно може да го разберем като политика“, отбеляза Калоян Паргов. „Винаги всяка една политика има и плюс и минус, като плюсът е, ако успееш да реализираш идеите си и получиш одобрението на хората, а минус е ако не успееш да направиш нищо и се провалиш. Очевидно това е ахилесовата пета на политическа партия ГЕРБ в София и те са с волята на Титаник, защото ул. „Граф Игнатиев“ се превърна в айсберга, в който те се сблъскаха и корабът започна да се потопява и да потъва. Очевидно, че това ще бъде и краха на ГЕРБ, защото все повече хора без значение от коя партия са и какви политически пристрастия имат, дори и тези които са безпартийни, но се възмущават от това, което се случва. Изследванията показват, че дори самите привърженици на ГЕРБ, не смеят да признаят този провал, може би защото са партийно пристрастни“, заяви председателят на БСП-София, като подчерта, че БСП са правели няколко проучвания, за да преценят това. \r\nПо думите му, когато 2003 година БСП спечели изборите за местна власт в София и имаше най-голямата общинска група, проблемът тогава е бил с кого партията на социалистите да направи мнозинството, за да наложи политиките си.„Тогава не успяхме да направим мнозинство, защото ССД, ВМРО, СДС и ДСБ направиха това мнозинство и БСП остана в опозиция. 2019 година нещата са малко по-различни и това идеологическо противопоставяне, което тогава попречи, днес може да направи компромис на база политики. Виждаме, че в Общинския съвет има един опозиционен блок, който се състои основно от БСП и той неизменно вече трета година и влизайки в четвъртата ще го видите и при бюджета. Група \"Пет\", където е Светослав Витков и има една нова партия, която се създаде от техните членове, имаме коалиция Сердика и имаме част от автентичните десни, от които едните гласуват опозиционно, а другите съдружно, подкрепяйки всяка една политика“, подчерта  председателят на БСП-София.", "date": "2019.01.20", "title": "Калоян Паргов, БСП-София: Столична община и кметът Йорданка Фандъкова станаха известни с ремонт на ремонта и контрол на контрола"}
{"url": "http://www.focus-news.net/news/2019/01/20/2614102/mvr-edin-chovek-e-zaginal-a-11-sa-raneni-pri-katastrofi-prez-izminaloto-denonoshtie.html", "text": "Един човек е загинал, а 11 са ранени при 10 тежки катастрофи в страната през изминалото денонощие. Това съобщиха от  пресцентъра на МВР.   В столицата са станали 28 леки пътни произшествия, при които няма загинали.", "date": "2019.01.20", "title": "МВР: Един човек е загинал, а 11 са ранени при катастрофи през изминалото денонощие"}
{"url": "http://www.focus-news.net/news/2019/01/20/2614103/razgrad-17-godishno-momche-ot-grad-isperih-e-bilo-namushkano-v-korema-ot-22-godishen-mladezh.html", "text": "17-годишно момче от Исперих е намушкано с нож в корема от 22-годишен младеж. Това съобщиха от пресцентъра на  ОДМВР-Разград . Случката се е разиграла в Градския парк в Разград около 23.50 часа на 18 януари. По първоначални данни 22-годишното момиче предизвиква скандала между двамата. След което той е извадил нож и нанесъл порезни рани на опонента си по горните крайници и корема. Впоследствие избягал и се укрил във Варна. Пострадалият е настанен в МБАЛ-Разград с опасност за живота. В хода на образуваното досъдебно производство по чл.129, ал.1 от НК са предприети бързи издирвателни действия. Със съдействието на служители от ОДМВР-Варна 22-годишният беглец и 21-годишната му приятелка са задържани и приведени в полицейското управление в Разград. Работата по случая продължава.", "date": "2019.01.20", "title": "Разград: 17-годишно момче от град Исперих е било намушкано в корема от 22-годишен младеж"}
{"url": "http://www.focus-news.net/news/2019/01/20/2614087/efimerida-gartsiya-dogovorat-ot-prespa-e-vnesen-v-gratskiya-parlament.html", "text": "Договорът от Преспа е внесен в гръцкия парламент, пише електронното издание на гръцкия вестник  Efimerida ton syndakton .  \r\nПредседателският съвет ще се срещне в понеделник, за да реши кога Договорът ще влезе в комисията по външни работи. Според информациите разискването в комисията ще започне в понеделник следобед и се очаква до петък гласуването да се проведе в пленарната сесия на Парламента. Отбелязва се, че проектозаконът не носи подписа на Елена Кунтура, която се намира в Китай. \r\nМеждувременно десноцентристката партия „Реката“  („То Потами“) ще гласува \"за\" в комисията, заяви в събота Йоргос Мавротас, слагайки край на въпросите дали има мнозинство, за да се представи Договора за разискване в пленарна зала . \r\nСъгласно обяснителния меморандум Договорът от Преспа прекратява спора между Гърция и Бившата югославска република Македония за името на последната. Също така се предвижда прекратяване и въздържане от иредентистко поведение и враждебна пропаганда, зачитане на историческите и културни символи на Гърция, както и зачитане на гръцката история, култура и наследство на Гръцка Македония  от древността до днес. \r\nСъщо така се посочва, че Договорът напълно съответства с националната позиция на Гърция, тъй като е формирана след междинното споразумение ERGA ONMES, с комплексно определяне на географското наименование. С промяната на конституцията в съседната страна (Македония – бел. ред.) договореностите вече са окончателни и необратими. Затова Договорът установява период на приятелство, добросъседство, сътрудничество и осъвременяване на ниво стратегическо партньорство на двустранните отношения между страните. Освен това, както е посочено в обяснителния меморандум, споразумението стабилизира целия Балкански регион и поставя Гърция  като водеща сила за мира и сигурността в този регион, като значително подобрява международния й авторитет.  Юлиян Марков", "date": "2019.01.20", "title": "Efimerida (Гърция): Договорът от Преспа е внесен в гръцкия парламент"}
{"url": "http://www.focus-news.net/news/2019/01/20/2614099/gazeta-express-hashim-tachi-prizova-pravitelstvoto-da-premahne-stoprotsentovite-mita-varhu-srabski-stoki.html", "text": "Президентът Хашим Тачи призова правителството на Рамуш Харадинай да уважава съветите на САЩ и да отмени решението, взето през ноември 2018 г., за налагане на стопроцентови мита върху всички внесени стоки от Сърбия и Босна и Херцеговина. Тачи заяви, че американските съвети трябва да се спазват и те целят укрепване на позицията на Косово, пише англоезичното издание на базирания в Косово албански вестник  Gazeta Express . \r\n„Правителството на САЩ е загрижено за текущите събития и някои действия, предприети от държавните институции. Това е много лоша ситуация. Затова сега е моментът да уважаваме съветите на нашите американски приятели, насочени към укрепване на позициите на Косово и умиротворяване на региона ”, пише Тачи на своята страница в социалната мрежа „Фейсбук“. Държавният департамент на САЩ поиска от правителството на Харадинай да отмени митата. Посолството на САЩ в Прищина повтори позицията, в която се твърди, че САЩ иска незабавното им премахване. „Нашият исторически успех беше невъзможен без САЩ и други западни съюзници. Затова винаги трябва да сме благодарни. Приятелството между Косово и САЩ е вечно, но подкрепата на САЩ не е безусловна в случай, че правим грешки и поставяме под въпрос интересите и ценностите на САЩ в Косово, региона или Европа. Нашите ценности и визия съответстват на ценностите на САЩ ”, пише Тачи. Премиерът Рамуш Харадинай се противопоставя на отмяната на митата, заявявайки, че те ще бъдат отменени едва след като Сърбия признае Косово и в случай, че Косово получи уверение от международните власти, че окончателното споразумение с Белград ще включва признаването на Косово от Сърбия. \r\nПрезидентът Тачи казва, че държавата не трябва да бъде заложник на популистки решения на който и да е лидер. „Личните решения на държавните ръководители не трябва да накърняват интересите на нашата държава и стратегическите отношения на САЩ с Косово. Популистките действия не трябва да подкопават визията и стратегическите решения на Косово. Нарушаването на отношенията със САЩ и нарушаването на този свещен съюз представляват началото на влошаване на положението на нашата държава. Също така, прекомерната арогантност по отношение на Европейския съюз не е чест за нашата страна и не ни дава повод за гордост пред нашите съюзници от САЩ. Алиансът на Косово със САЩ тежи повече и е по-важен в сравнение с интересите на отделните личности ”, каза той. \r\nПоддържаният от ЕС диалог между Косово и Сърбия е спрян, след като Белград отказва да продължи преговорите заради митата върху стоките на Сърбия. Президент на САЩ, Доналд Тръмп в писмо, адресирано до президента Хашим Тачи, поиска възможно най-скоро постигане на споразумение със Сърбия. Той поиска споразумението между Косово и Сърбия да бъде балансирано. САЩ посочиха, че ще подкрепят всяка договореност между Косово и Сърбия . Президентът на Косово Хашим Тачи и премиерът Рамуш Харадинай се сблъскаха по теми, които се очаква да бъдат обсъждани със Сърбия като част от заключителната фаза на диалога за нормализиране на отношенията. Тачи настоява за предложение, което включва корекция на границата, докато Харадинай настоява, че никой няма право да промени сегашната граница на Косово, припомня изданието.  Юлиян Марков", "date": "2019.01.20", "title": "Gazeta Express:  Хашим Тачи призова правителството да премахне стопроцентовите мита върху сръбски стоки"}
{"url": "http://www.focus-news.net/news/2019/01/20/2614106/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“, издание на Радио „Фокус“, ви представяме личности, борили се за освобождението, културното и духовното въздигане на Северозапада. Днес Анелия Тодорова директор на Регионалната библиотека в Монтана ще ни разкаже за Йордан Радичков - ненадминатият майстор на късия разказ и неподражаем драматург, едно от най-емблематичните имена в новата българска литература, отличаващ се със самобитния си стил. Ще ви разкажем и за древното оброчище край Брегово - незнаен пазител на древните поверия.  \r\nВсяка седмица в „Чудесата на Северозапада“  ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. В ход е подготовката на нов туристически продукт. За тридневните възстановки на историческите събития, станали през 1877 – 1878 г.  във Видин и румънския град Калафат, които ще се проведат по проект на неправителствени организации, ще разговаряме с Евтим Стефанов, ръководител на Агенцията за регионално развитие и бизнес център (АРРБЦ) във Видин. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2019.01.20", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/01/20/2614105/afp-dvama-dushi-sa-zaginali-i-14-sa-raneni-pri-pozhar-vav-frenskiya-alpiyski-kurort-kurshevel.html", "text": "Двама души загинаха в неделя, а още 14 бяха ранени, четирима от тях сериозно, при голям пожар в ски курорта Куршевел във френските Алпи, заявиха официални представители, цитирани от  AFP . \r\nПожарът е избухнал в ранните сутрешни часове и наложил  евакуацията на около 60 работници, включително чужденци, от триетажна сграда за настаняване на персонал. \r\nПожарникарите са открили  телата на двамата загинали в изгоряла част на сградата. \r\nТрима от четиримата тежко ранени са транспортирани в болница с хеликоптер, съобщиха местните власти. \r\nПричината за пожара не е известна засега, но около 70 пожарникари са овладели огъня.  Юлиян Марков", "date": "2019.01.20", "title": "AFP: Двама души са загинали и 14 са ранени при пожар във френския алпийски курорт Куршевел"}
{"url": "http://www.focus-news.net/news/2019/01/20/2614108/rositsa-topalova-etnografski-muzey-burgas-otbelyazvame-petlyovden.html", "text": "Отбелязваме Петльовден. Това съобщи за  Радио „Фокус“ – Бургас  Росица Топалова от Етнографския музей в града. „Има райони в страната, в които денят си е познат като Евтимовден, както например е в Малко Търново, Свети Евтим там го тачат като покровител на децата, който ги пази от болести и най-вече от епилепсия“, добави Топалова. По думите й вечерта срещу празника майките заедно с децата си отиват в църква и остават пред иконата на Свети Евтим питка, колачета, олио, пара и целуват иконата. Жените палят свещ и всяка една пали толкова, колкото са децата й. Тя посочи още, че във всяка къща, в която има момче се коли петел, с кръвта му се прави кръст на челата на момчетата и на входната врата, като е важно да бъде приготвен цял. След това петелът се носи в църквата, за да може попът да го освети и раздава на близки и роднини заедно с парче пита. „Безспорно той е интересен образ, символ на слънцето, на пробуждането, на дома и на своето място. Петелът никога не ходи в далечни места, той е винаги свързан с дома“, допълни още Топалова. По думите й основното в този ден е желанието на всяка майка детето и да расте здраво, да стане истински мъж и да бъде юнак. \r\nМария КУРТЕВА", "date": "2019.01.20", "title": "Росица Топалова, Етнографски музей – Бургас: Oтбелязваме Петльовден"}
{"url": "http://www.focus-news.net/news/2019/01/20/2614109/sofiya-zaradi-avariya-e-spryano-toplopodavaneto-v-kv-hladilnika-i-chast-ot-zhk-lozenets.html", "text": "Заради авария е спряно топлоподаването в кв. \"Хладилника\" и част от ж.к.\"Лозенец\", сочи справка на сайта на  \"Топлофикация София\".  В кв. \"Хладнилника\" парно нямат клиентите в участъка между: бул. \"Никола Вапцаров\" , ул. \"Козяк\", ул. \"Кишинев\" , бул. \"Черни връх\", както и Университетска болница „Лозенец“. В ж.к.\"Лозенец\" без топлоподаване са абонатите в участъка между: ул. \"Бабуна планина\", бул. \"Никола Й.Вапцаров\", бул. \"Черни връх\" , бул. \"Джеймс Баучър\", ул. \"Галичица\", ул. \"Якубица\", Факултет по математика и информатика, участъка между: бул. \"Черни връх\" , ул. \"Горски пътник\", ул. \"Богатица\", ул. \"Козяк\",  ул. \"Елин връх\", ул. \"Кожух планина\", Посолство на САЩ, Жилищна група \"Южен парк\".", "date": "2019.01.20", "title": "София: Заради авария е спряно топлоподаването в кв. \"Хладилника\" и част от ж.к. \"Лозенец\""}
{"url": "http://www.focus-news.net/news/2019/01/20/2614094/efimerida-gartsiya-tsentarat-na-atina-e-blokiran-zaradi-ochakvaniya-protest-sreshtu-dogovora-ot-prespa.html", "text": "Центърът на Атина е блокиран заради очаквания протест срещу Договора от Преспа, пише електронното издание на гръцкия вестник  Efimerida .  \r\nОрганизаторите говорят за най-мащабния протест досега, предвид предстоящото гласуване за ратифициране на Договора от Преспа, който беше внесен в събота сутринта в парламента. Според тях в Атина се очакват най-малко 3000 автобуса, които да докарат между  150 и 200 хиляди  протестиращи от Северна Гърция. Регионът на Централна Македония и общините в региона ще участват в протеста и там ще бъде представена и монашеската общност на Атон. \r\nНачалото на протеста е обявено за 14 часа. Основни лектори ще бъдат Крис Спирос - бивш американски сенатор и бивш председател  на Щатското събрание на Ню Хемпшир, Афродита Ману, както и  говорител от Атон. Планиран е и контрапротест в защита на Договора, който ще започне в 13 часа. \r\nПолицията ще вземе строги мерки, за да се избегнат инцидентите и да не се срещат участниците в двата протеста. Поради тази причина 2 000 полицаи ще бъдат \"мобилизирани\", а полицейският хеликоптер и безпилотни летателни апарати ще следят обстановката в центъра на Атина. Ще има и ограждения по някои централни улици на Атина. Мерките за безопасност около парламента и имението „Максимос“ ще бъдат засилени.  Юлиян Марков", "date": "2019.01.20", "title": "Efimerida (Гърция): Центърът на Атина е блокиран заради очаквания протест срещу Договора от Преспа"}
{"url": "http://www.focus-news.net/news/2019/01/20/2614107/mariya-kalaydzhiyska-skior-minimum-dve-godini-sa-neobhodimi-za-da-se-nauchim-da-karame-ski.html", "text": "Минимум две години са необходими, за да се научи човек да кара ски и да се качи на по-високите писти. Това каза за  Радио „Фокус“ – Пирин  Мария Калайджийска, скиор от Благоевград. Тя заяви, че най-напред трябва да се научи на малките писти и едва след това да се качи на големите. „Спускането от големите писти без необходимия опит крие огромни рискове от падания, които може да бъдат причина за счупвания и по-сериозни травми“, допълни Мария Калайджийска. Тя посочи, че преди години е била състезател по карането на ски. „За жалост вече не съм, но от седем годишна съм по пистите“, обясни скиорът. Според нея съществува огромна разлика между карането на сноуборд и ски. „Качвала съм се на сноуборд, но при ските изживяването е по-различно и човек има повече контрол на двете дъски“, заяви Мария Калайджийска. По думите й най-правилният и разумен подход в този спорт е, когато човек се научи и едва след това да пробва с големите предизвикателства като във всеки спорт съществува известен риск. \r\nДенис НИКИФОРОВ", "date": "2019.01.20", "title": "Мария Калайджийска, скиор: Минимум две години са необходими, за да се научим да караме ски"}
{"url": "http://www.focus-news.net/news/2019/01/20/2614104/a1-on-makedoniya-dogovorat-ot-prespa-e-osnovna-tema-na-gratskite-medii.html", "text": "Договорът от Преспа е основната тема на първите страници на почти всички неделни издания на гръцките вестници, а някои от тях също представят целия текст на споразумението, информира македонско електронното издание  A1 On .   \r\nМакедонската информационна агенция (МИА) представя  част от заглавията на медиите: \r\nВъв вестник \"Avgi\", който се смята за издание на СИРИЗА, има интервю с гръцкия премиер Алексис Ципрас, който твърди, че Договорът е историческа стъпка за двете страни, а ратификацията му е патриотичен дълг. \r\nВестник Real News има интервю с вицепремиера  на Македония Буяр Османи под заглавието \"Гърция е основният гарант на нашите евроатлантически амбиции\". \r\nВестниците \"Ethnos\" и \"To Vima\" под заглавията \"Тайните на Преспа\" и \"В капана на Преспа\" анализират последните събития на гръцката политическа сцена преди ратифицирането на Договора. \r\nДясно ориентираният  Protothema, представя резултатите от проучване на общественото мнение, проведено от рейтинговата агенция Марк, според която 66% от гърците казват „не“ на Договора от Преспа, а 67,4% от запитаните настояват за предсрочни избори най-късно до май. \r\nКакто беше обявено от гръцкото правителство, че гражданите  ще са обективно информирани, Договора от Преспа беше предаден на вестниците, за да бъде публикуван в пълен размер, като  в някои от днешните издания е представен целият текст на споразумението, съобщи кореспондентът на МИА в Атина.  Юлиян Марков", "date": "2019.01.20", "title": "А1 On (Македония): Договорът от Преспа е основна тема на гръцките медии"}
{"url": "http://www.focus-news.net/news/2019/01/20/2614113/plovdiv-sreshta-na-planinarski-i-turisticheski-organizatsii-ot-oblastta-shte-se-provede-v-gradskata-biblioteka-paisiy-hilendarski-v-asenovgrad-na-26-yanuari.html", "text": "Среща на планинарски и туристически организации от Пловдивска област ще се проведе в Градската библиотека „Паисий Хилендарски“ в Асеновград. Това каза за  Радио „Фокус“-Пловдив  Ивайло Мирчев, експерт от ОП „Туризъм“ в Асеновград. Регионалната среща ще се състои на 26 януари, за времето от 12.00 до 16.00 часа, в лекционната зала на Градската библиотека. Инициативата за провеждането ѝ е на Сдружение „Устремени“ и Български планинарски съюз. „Тази идея се гради от няколко години, когато започнахме да поддържаме туристическата инфраструктура, да маркираме пътеки, да подобряваме условията за пешеходен туризъм и да комуникираме с колегите от другите туристически дружества. Оказа се, че при тях проблемът със западналостта на туристическата инфраструктура в планината е подобен. Решихме да направим една среща-продължение, тъй като новата национална туристическа организация Български планинарски съюз направи своето официално представяме в края на миналата година в град София. Регионалните срещи са много полезни, защото туристическите организации от региона се опознават и създават контакти. Едно от най-важните неща, които сме предвидили като част на дневния ред, ще бъде лекция от заместник-директора на Държавно горско стопанство-Асеновград Златан Механджийски, изцяло на темата как да реагираме при незаконна сеч, как да подадем сигнал при паднали дървета върху туристическа пътека, как да следваме законовите инструкции ако искаме, да прокараме ново пешеходно трасе, как да спазваме набора документи така, че да избегнем всякакво напрежение между институции и планинарски организации. Това е нужно, за да може нещата да вървят балансирано, синхронизирано и да са с една единствена цел – безопасността на туристите“, обясни Ивайло Мирчев. Програмата на регионалната среща ще включва още представяне на Български планинарски съюз и неговите политики, обсъждане на регионалните проблеми в туризма, също представяне на регионалните организации и общности, съставяне на регионален годишен календар – 2019, както и дискусия. Участие са потвърдили редица регионални туристически организации. \r\nТони МИХАЙЛОВ", "date": "2019.01.20", "title": "Пловдив: Среща на планинарски и туристически организации от областта ще се проведе в Градската библиотека „Паисий Хилендарски“ в Асеновград на 26 януари"}
{"url": "http://www.focus-news.net/news/2019/01/20/2614114/nikolay-berievski-bsp-vyarvam-che-mladite-shte-badem-dvizheshtata-sila-na-politicheskite-protsesi-v-stranata.html", "text": "2018 г. бе изключително динамична и успешна за Младежкото обединение в БСП. Свършихме много работа, изминахме хиляди километри, но през 2019 г. предстоят още по- големи предизвикателства пред нас. Дълбоко вярвам, че ние младите ще бъдем движещата сила не само на предстоящите избори, но и на политическите процеси в страната. Ако МО в БСП запази тази си енергия, в края на годината ще можем да се поздравим с поне два успешни избора. С тези думи се обърна председателят на младите социалисти Николай Бериевски на първия за 2019 г., изнесен Национален съвет във Велико Търново, съобщиха от  пресцентъра на партията.  Единият от най-важните документи, които Младежкото обединение прие днес е „Визия на младите за България“. „За шест месеца обиколихме почти цялата страна с цел да попитаме младите хора какви са техните проблеми и заедно да потърсим  решенията им. Резултатът от всички наши срещи може да се обобщи в: „Младите хора искат да останат в България“, отбеляза Николай Бериевски. Той обясни, че младите искат да създадат и отгледат семействата си в Бъгария, искат да бъдат здрави, искат качествено образование и достъп до култура. Бериевски коментира и как може да се случи това. \r\nЕдин от начините младите хора да имат спокойствието да създават семействата си в България, е предоставяне на еднократна помощ от 6400 лв. за всяко второ и трето дете на родители,  осигурени за минимум 12 месеца назад. В здравето основен акцент трябва да бъде подобряване на осведомеността на младите хора и двойки в репродуктивна възраст относно възможните причини за възникване на репродуктивни проблеми. Подобряване на качеството на образованието може да се случи с програма, която да ориентира по- добре кандидат-студентите при взимане на решение коя специалност е най- подходяща за тях. Стъпка към преодоляването на проблема с достъпа до култура може да се реши с въвеждането на т. нар. „Културен чек. Това са част от предложенията, около които младите социалисти се обединиха днес в старата столица. \r\n„Именно върху тези четири акцента се базира „Визия на младите за България“. Тя не е алтернатива на „Визия за България“, напротив. Документът е вдъхновен от две неща- диалогa под надслов „Мисия оставам“, който започнахме с млади балкански лидери в средата на лятото, в който обсъдихме помежду си какви са проблемите на младите в държавите ни и какви мерки за решаването им са предприели съответните държави и другото нещо е „Визия за България“ на БСП“, каза Николай Бериевски. \r\n„За да имат младежите в България по-добре перспектива, това може да стане само с промяна на управлението в България. Това управление доведе България до най-ниските доходи в Европа и най-голямото социално разслоение. 80 процента от българите са на прага на бедността, а 20 процента са заможните. В страната има огромно социално напрежение и огромни регионални диспропорции. Това трябва да бъде спряно и да бъде променен този курс на водене на политика. Политика на парче, под натиск. Миналата година мина под знака на протестите и скандалите. Правителство, което отказва реформи. Управляващите са недоволни от въпросите, които опозицията поставя всеки ден. Управляващите не харесват и президентската институция. Те искат президент, който говори в унисон с тях“, сподели пред младите хора народният представител Весела Лечева. По думите й младите хора днес са разделени, защото 80 процента са бедни, а останалите разполагат с много пари. В същото време се дава възможност за развитие на малцина, но само ако са членове на ГЕРБ. Според Лечева управляващите не гледат качествата, а партийната принадлежност. \r\n„Младежко обединение в БСП е първата младежка политическа формация, която изготвя подобен документ- „Визия на младите за България“. БСП е правила не малко неща за младите хора в България. ПГ на „БСП за България“ внесе законопроект за т. нар. „Културн чек“, който цели да осигури 200 лв. на всеки млад човек, навършил 18 години за култура в това число за книги, театър и кино. Това, което Българска социалистическа партия прави е иновативно. Крайно време е младите хора да заявят своя план за развитие“, каза народният представител и зам.- председател на Младежкото обединение в БСП Теодора Халачева.  \r\nНа първото заседание на Нацоналния съвет на Младежкото обединение в БСП за 2019 година, официални гости бяха народните представители от ПГ „БСП за България“- Валентин Ламбев, Явор Божанков, Кристиан Вигенин и евродепутатът Момчил Неков. Събитието уважи и Областният лидер на социалистите в Търново - Петко Тюфекчиев.", "date": "2019.01.20", "title": "Николай Бериевски, БСП: Вярвам, че младите ще бъдем движещата сила на политическите процеси в страната"}
{"url": "http://www.focus-news.net/news/2019/01/20/2614110/pazardzhik-obshtina-panagyurishte-otchita-uspeshno-izpalnen-proekt-za-mineralnata-voda-v-selo-banya.html", "text": "Община Панагюрище е първата община с изпълнен и отчетен проект „Реконструкция и модернизация на водопровод за минерална вода и изграждане на резервоар в село Баня“ по пилотна схема Инвестиционна програма „Минерални води“ на Националния доверителен екофонд. Това съобщиха от общинската администрация в  Панагюрище . Проектът е на обща стойност 340 946,44 лева, от които 170 473,22 лева са осигурени от бюджета на Община Панагюрище и 170 473,22 лева – безвъзмездното финансиране, предоставено по линия на Инвестиционна програма „Минерални води“ на Националния доверителен екофонд – програма, финансираща проекти, които водят до подобряване и повишаване на ефективното използване на ресурсите, оползотворяване на топлинната енергия на минералните води и като резултат директно или индиректно намаляване на емисиите на парникови газове. Основната цел на проекта е икономическо развитие в селския район чрез ефективно използване на природните ресурси на минералната вода в село Баня. Резултатите от изпълнението на проекта са реконструиран водопровод за минерална вода и изграден събирателен резервоар за минерална вода, което е основна предпоставка за развитие на местната икономика, привличане на нови инвеститори, развитие на туризма.", "date": "2019.01.20", "title": "Пазарджик: Община Панагюрище отчита успешно изпълнен проект за минералната вода в село Баня"}
{"url": "http://www.focus-news.net/news/2019/01/20/2614112/daily-sabah-bomba-e-izbuhnala-v-siriyskiya-grad-afrin-chetirima-dushi-sa-zaginali.html", "text": "Най-малко четирима души са загинали, 11 са ранени при експлозия в населения с кюрди  район Африн в Сирия. Това съобщи турският вестник  Daily Sabah . \r\nСпоред вестника  взривното устройство е избухнало в автобус. Други подробности не се привеждат.  Юлиян Марков", "date": "2019.01.20", "title": "Daily Sabah: Бомба е избухнала в сирийския град Африн, четирима души са загинали"}
{"url": "http://www.focus-news.net/news/2019/01/20/2614111/greek-reporter-gratskiyat-kompozitor-mikis-teodorakis-prizova-deputatite-da-glasuvat-sreshtu-dogovora-ot-prespa.html", "text": "Гръцкият композитор Микис Теодоракис в отворено писмо, публикувано от гръцкия ежедневник Ta Nea, призовава гръцките парламентаристи да гласуват против Договора от Преспа, пише гръцкото англоезично издание  Greek Reporter . \r\nТеодоракис призовава всички 300 членове на парламента да не подкрепят \"това престъпление срещу Гърция\", добавяйки, че щетите, които Договорът ще причини на Гърция, ще бъдат необратими. \r\nИзвестният композитор отбелязва в писмото си, че гръцкият народ не е упълномощил нито едно правителство да решава този въпрос според волята си, заявявайки, че единственото разумно решение ще бъде референдум, за да могат хората да решат този важен въпрос. \r\nВ неделя на площад \"Синтагма\" в Атина е насрочен митинг срещу споразумението с Преспа, където се очаква да присъстват хиляди хора от цялата страна. \r\nАко споразумението на Преспа бъде ратифицирано, съседната на Гърция страна Бившата югославска република Македония ще промени конституционното си име на \"Северна Македония\", като Гърция се ангажира да подкрепи влизането на страната в международни организации, като НАТО, припомня изданието.  Юлиян Марков", "date": "2019.01.20", "title": "Greek Reporter: Гръцкият композитор Микис Теодоракис призова депутатите да гласуват срещу Договора от Преспа"}
{"url": "http://www.focus-news.net/news/2019/01/20/2614115/pazardzhik-festival-sredi-zima-na-megdana-se-provezhda-v-selo-radilovo.html", "text": "Фестивал „Среди Зима на мегдана” се провежда в село Радилово, съобщи за  Радио „Фокус“ – Пазарджик  Стоян Йовчев от общинската администрация в Пещера. „На площада в селото се представят традиционни рецепти и ястия характерни за зимните празници от различни краища на България, обичаи и маскарадни игри. Организирана е и изложба-базар на традиционни храни и художествени занаяти. На фестивала има работилница „Да омесим традиционните коледарски питки – кукуль”. Желаещите могат да се снимат с маска от радиловския обичай „Карнавале”. Във Фестивала участват самодейни състави, кулинари представящи традиционни рецепти и ястия от своето селище, занаятчии“, допълни Йовчев. Организаторите, от народно читалище “Зора“ предоставят сцена за изяви, щанд за ястия, място за излагане на сувенири. Фестивалът се финансира от Общинския фонд за подкрепа на местни инициативи в Пещера. \r\nВаня НИКОЛОВА", "date": "2019.01.20", "title": "Пазарджик: Фестивал „Среди Зима на мегдана” се провежда в село Радилово"}
{"url": "http://www.focus-news.net/news/2019/01/20/2614120/d-r-dimitar-petkov-veterinar-ot-varna-domashnite-lyubimtsi-tryabva-da-badat-oblichani-prez-zimata-poradi-tyahnata-chuvstvitelnost-kam-niskite-temperaturi.html", "text": "Както хората, така и домашните любимци трябва да бъдат облечени през зимата поради тяхната чувствителност към ниските температури. Това каза в интервю за  Радио „Фокус“-Варна  ветеринарният лекар д-р Димитър Петков във връзка с мерките, които могат да предприемат стопаните за предпазването на питомниците си от разболяване в студените дни. Според ветеринарния лекар хората забравят, че домашните любимци прекарват време на същата температура като хората, когато са в къщата или апартамента. „Животни, живеещи при домашни условия трябва да се обличат така, както ние се обличаме и излизаме, защото те живеят при същите условия, както и хората. Така, че не е позволено животно, което живее на същите температури, на които живеем и ние, то да е голо навън, а стопаните навлечени със зимни облекла. Трябва да се отнасяме с тях като към хора“, посъветва лекарят. Поради зачестилите случаи на грипни и инфенциозни заболявания при кучетата и котките, д-р Димитър Петков допълни, че е хубаво да се ограничат контактите с други животни с цел предотвратяване на заразяването. По думите му най-податливи на студа и заболеваемостта са младите животни, както и тези с малко тегло. Такива животни много лесно могат да изпаднат в хипотермия, ако не са предпазени от климатичните условия и ниските температури, каза още д-р Димитър Петков. Освен задължителните ваксинации, той посъветва стопаните да обмислят и слагането на допълнителни такива срещу кучешка кашлица, лаймска болест и кожни заболявания. \r\nБояна АТАНАСОВА", "date": "2019.01.20", "title": "Д-р Димитър Петков, ветеринар от Варна: Домашните любимци трябва да бъдат обличани през зимата поради тяхната чувствителност към ниските температури"}
{"url": "http://www.focus-news.net/news/2019/01/20/2614119/sport-kolins-otnovo-iznenada-v-melbarn-dade-samo-dva-geyma-na-kerber.html", "text": "Тенис: Даниеле Роуз Колинс поднесе нова огромна изненада на Australian Open. Американката победи по изключително категоричен начин втората в света Анджелик Кербер, като ѝ даде само два гейма за по-малко от час игра – 6:0, 6:2. Световната № 35 постигна 29 „уинъра“, докато шампионката от 2016 година. Записа само шест. За място сред най-добрите четири дами в Австралия през тази година Колинс ще играе срещу сънародничката си Слоун Стивънс или рускинята Анастасия Павлюченкова.", "date": "2019.01.20", "title": "Спорт: Колинс отново изненада в Мелбърн, даде само два гейма на Кербер"}
{"url": "http://www.focus-news.net/news/2019/01/20/2614121/evrokomisaryat-mariya-gabriel-evropa-ima-nuzhda-ot-lideri-kato-premiera-boyko-borisov-ot-stabilna-i-razvivashta-se-balgariya.html", "text": "Европа има нужда от лидери като премиера Бойко Борисов, от стабилна и развиваща се България, а това се случва с ГЕРБ. Това каза българският еврокомисар Мария Габриел на Национална предизборна среща на ГЕРБ, предаде репортер на  Агенция „Фокус“ . „България на ГЕРБ е активна, говореща с един глас в трите европейски институции, България, оформяща бъдещето на ЕС“, заяви тя. „Европа има нужда от екип, като екипа ни от евродепутати, можещи и знаещи, имащи уважението на своите колеги“, посочи Мария Габриел. „Единни, както всеки път, ще посрещнем изборите за Европейски парламент през май“, подчерта еврокомисарят. „Какво ни различава от другите - имаме опит, който е екипен“, коментира Мария Габриел. „Резултатите от работа на България в ЕК, ЕП, Съвета са красноречиви“, каза още тя. \r\nБиляна ИВАНОВА", "date": "2019.01.20", "title": "Еврокомисарят Мария Габриел: Европа има нужда от лидери като премиера Бойко Борисов, от стабилна и развиваща се България"}
{"url": "http://www.focus-news.net/news/2019/01/20/2614124/veliko-tarnovo-blizo-220-hilyadi-leva-sa-prihodite-ot-spektakli-na-muzikalno-dramatichen-teatar-konstantin-kisimov-prez-2018-g.html", "text": "Близо 220 хиляди лева са приходите от спектакли на Музикално-драматичен театър „Константин Кисимов“ през 2018-та г. Увеличението спрямо предходната година е с около 10%, съобщи за  Радио „Фокус“-Велико Търново  директорът на културната институция Васил Вълчев. Той уточни, че изиграните представления са 173, а за 2017-та са били 160. Зрителите, които са ги гледали са около 30 хиляди души. „Имахме и няколко премиерни заглавия – през февруари месец излезе историческото заглавие „Духът на поета“ на Стефан Цанев, с режисьор Антони Цонев. През април месец – класическото оперетно заглавие „Баядерка“ на Имре Калман, режисьор Петко Бонев. През юни месец излезе една нова пиеса на великотърновския драматург Любен Босилков – „Музикантът“, която преди няколко дни гостува и на камерна сцена на Театър – София“, обобщи още Вълчев. Другите нови постановки за 2018-та са „Да си богат не е лесно“ по Пиер Шено, мюзикълът „Вражалец“ по музика на Дечо Таралежков. Последното за годината заглавие бе съвместен проект с Община Велико Търново, отново на историческа тематика –  „Йоан – синът на Асен“. Поводът за него е 800-годишнината от възцаряването на Иван Асен II. То бе представено през декември. \r\nЛуиза ТРАНЧЕВА", "date": "2019.01.20", "title": "Велико Търново: Близо 220 хиляди лева са приходите от спектакли на Музикално-драматичен театър „Константин Кисимов“ през 2018 г."}
{"url": "http://www.focus-news.net/news/2019/01/20/2614127/varna-zatvarya-se-dvizhenieto-za-avtomobili-v-nyakolko-tsentralni-ulitsi-poradi-izvarshvaneto-na-remontni-deynosti-na-21-yanuari.html", "text": "Затваря се движението за автомобили е няколко централни улици във Варна поради извършването на ремонтни дейности, съобщиха за  Радио „Фокус“-Варна  от пресцентъра на Община Варна. Във връзка със строително-ремонтни дейности, стартиращи на 21-ви януари, ще бъде затворена за движение ул. „Цар Симеон I“ – в участъка между ул. „София“ и ул. „Габрово“ и между ул. „Цариброд“ и ул. „Дебър“. Затворена за движение ще бъде и  ул. „Михаил Колони“ – в участъка между кръговото кръстовище на площад „Екзарх Йосиф“ и бул. „Княз Борис I“ – пространството пред СУ „Св. Климент Охридски“. Движението ще се осъществява по обходни маршрути, съобщиха от дирекция „Инженерна инфраструктура и благоустрояване“. Ремонтните работи се извършват по проекти  „Благоустрояване на междублокови пространства в подзона район „Одесос” 2, включващ естетизация и модернизация на ул. „Цар Симеон I”, и „Благоустрояване на междублокови пространства в подзона район „Одесос” 2″, включващ естетизация и модернизация на ул. „Михаил Колони”. Двата проекта се изпълняват по Оперативна програма „Региони в растеж“ и включват изграждане на велоалеи, благоустрояване на пространството, заключено между ул. „Козлодуй”, ул. „Цар Симеон I”, ул. „Цариброд” и ул. „Л. Заменхов”, както и благоустрояване на площад „Екзарх Йосиф”.", "date": "2019.01.20", "title": "Варна: Затваря се движението за автомобили в няколко централни улици поради извършването на ремонтни дейности на 21 януари"}
{"url": "http://www.focus-news.net/news/2019/01/20/2614126/tsvetan-tsvetanov-gerb-e-nay-dobrata-organizatsionna-struktura-i-platforma-za-reshavane-na-problemite-v-regionite.html", "text": "ГЕРБ е най-добрата организационна структура като партиен живот в България. Най-добрата платформа за решаване на проблемите в регионите. Това каза зам.-председателят на ГЕРБ Цветан Цветанов на Национална предизборна среща на партията, предаде репортер на  Агенция „Фокус“ . „Опонентите ни ще бъдат безкомпромисни в представянето на фалшиви новини, да манипулират обществото“, заяви той. „Когато са имали възможност да управляват, не могат да представят видимите резултати, които ГЕРБ представя през последните 10 години“, коментира Цветанов. „Много е важно всеки да разбере възможността и отговорността, която носи, във връзка с предстоящите европейски и местни избори“, се обърна той към политическия актив на ГЕРБ. „Платформата за граждански диалог ще стартира от 12 февруари, от Аулата на Великотърновския университет“, съобщи Цветан Цветанов. „Искаме да покажем, че това е силата на ГЕРБ - когато всички работим заедно, „ръка за ръка“, заяви той. „Трябва да има граждански диалог и за регионална политика. ГЕРБ направи така, че да има свързаност. Какво предлагаха БСП-нима предлагаха магистрали, които изградиха?“, попита Цветанов. \r\nБиляна ИВАНОВА", "date": "2019.01.20", "title": "Цветан Цветанов: ГЕРБ е най-добрата организационна структура и платформа за решаване на проблемите в регионите"}
{"url": "http://www.focus-news.net/news/2019/01/20/2614128/plovdiv-narusheno-e-vodopodavaneto-v-selata-drangovo-i-topolovo-zaradi-avarii.html", "text": "Нарушено е водоподаването в пловдивските села Дрангово и Тополово заради авария. Това съобщиха за  Радио „Фокус“ – Пловдив  от водоснабдителното дружество, обслужващо областта. Нормалното водоподаване към засегнатите абонати ще бъде възстановено до 17.00 часа. С нарушено водоподаване за неопределен период от време са жителите на град Перущица, а до 17.00 часа в района на ул. „Григор Пърличев“ и бул. „Цар Борис III Обединител“ в град Пловдив. \r\nТони МИХАЙЛОВ", "date": "2019.01.20", "title": "Пловдив: Нарушено е водоподаването в селата Дрангово и Тополово заради аварии"}
{"url": "http://www.focus-news.net/news/2019/01/20/2614129/tsvetan-tsvetanov-gerb-na-mestnite-izbori-tryabva-da-pokazhem-sila-i-potentsial-imame-vazmozhnost-za-kmetove-v-oshte-30-40-obshtini.html", "text": "На местните избори трябва да покажем сила, идентичност и потенциал. Това каза зам.-председателят на ГЕРБ Цветан Цветанов на Национална предизборна среща на партията, предаде репортер на  Агенция „Фокус“ . „Имаме реална възможност след местните избори да имаме кметове поне още в 30-40 общини“, заяви той. „ГЕРБ има 1727 общински съветника. Това са хора, които могат да допринесат, за да покажем на хората какво сме направили“, посочи Цветанов.  „Убеден съм, че изборите и победата, която ще постигнем на европейските избори, ще ни даде възможност да говорим за местните избори“, каза зам.-председателят на ГЕРБ. „Виждате какъв е сблъсъкът между БСП и ПЕС. Има платформа на БСП с различия от ПЕС. Може ли това да бъде послание към европейските граждани?“, коментира Цветанов. Той обясни, че от 1 до 30 юни всяка структура на ГЕРБ, на база указанията, ще трябва да изготви проектолисти за общински съветници. „Тогава трябва да се направи анализ на всяка структура, община и област, какви са резултатите. Когато обсъждаме номинациите да видим каква е ролята на всеки кмет, народен представител“, изтъкна Цветанов. „Можем да бъдем с високо вдигната глава - всичко, което сме направили, сме го направилиq, водени от обществения интерес“, подчерта той. „Имаме призванието да бъдем част от силна и обединена Европа“, каза Цветан Цветанов. „През май над 500 млн. европейски граждански ще изберат 705 евродепутати, от които 17 са от България“, посочи зам.-председателят на ГЕРБ. „ГЕРБ има своята идентичност, част от най-голямото европейско семейство“, каза още той. \r\nБиляна ИВАНОВА", "date": "2019.01.20", "title": "Цветан Цветанов, ГЕРБ: На местните избори трябва да покажем сила и потенциал, имаме възможност за кметове в още 30-40 общини"}
{"url": "http://www.focus-news.net/news/2019/01/20/2614118/hristo-prodanov-bsp-letishte-sofiya-mozhe-da-nosi-oshte-po-seriozni-pechalbi-pri-dobar-menidzhmant.html", "text": "Летище \"София\" може да носи още по-сериозни печалби при добър мениджмънт. Ако ДПС не подкрепя ГЕРБ, правителството ще падне. \"Водени от мантрата, че държавата е лош собственик, допуснахме в България всичко да се превърне в разруха. БСП казва, че държавата може да е добър стопанин с добър мениджмънт. Летище \"София\" може да носи още по-сериозни печалби, ако има добър мениджмънт. Сезираме ЕК за отдаването на летището, защото смятаме, че има необосновано държавно подпомагане на концесионера.\" Това каза пред БНР зам.-председателят на ПГ \"БСП за България\" Христо Проданов, съобщиха от  партията . Той добави, че левицата е информирала премиера за писмото до Брюксел и настоява Бойко Борисов да спре концесията до произнасянето на ЕК. Според него държавата има достатъчно лостове да оздрави БДЖ и да не се налага- парите от концесията на летището да се дават на железниците. \"Искаме прозрачност в изразходването на средствата за строителството на АМ \"Хемус\" и сме против между Коледа и Нова година Министерският съвет да разпределя средства от бюджета.\" Това обясни Христо Проданов по повод решението на правителството да даде на \"Автомагистрали\" строителството на аутобана. Той допълни, че левицата е внесла в АПИ искане, да бъде предоставен договорът между АПИ и държавната компания \"Автомагистрали\". Освен това, социалистите искат от строителното министерство всички рамкови договори и споразумения между държавната компания и частни фирми. \"В публичното пространство вече има твърдения, че са плащани авансови средства на частни строителни компании във връзка със строителството на АМ \"Хемус\", поясни Проданов. Той уточни, че държавната компания не е строила досега магистрали. Според народния представител в изграждането на аутобани отиват едва половината от предвидените пари, защото 20% са за изпълнителя, а другите се връщат към властта. \"Ние настояваме за създаване на държавно предприятие, а не за държавно търговско дружество. Първото не е задължително да реализира печалба. То разходва обществени средства за строителни обекти, като парите се дават за труд и материали. В този случай има полезно за обществото предприятие\", категоричен бе Проданов.  \r\n\"Решението на НС за бойните самолети беше взето с гласовете на ГЕРБ, ДПС и ВМРО. Ако ДПС не подкрепя ГЕРБ, правителството ще падне. Не е за първи път- групата на ДПС да подкрепя управляващото мнозинство. Показа се каква е истинската управляваща коалиция в момента\", каза зам.-председателят на ПГ на \"БСП за България\". Според него с всяко свое действие управляващата коалиция причинява вреда на държавността в страната. \"Решението за F16 беше взето под външен натиск. Това поставя под въпрос суверенитета на държавата\", каза народният представител. Христо Проданов изтъкна, че на Националния съвет на БСП е приета \"Визия за Европа\", което е рамката на левицата за предизборната кампания за евроизборите. \"През следващата седмица Конгресът ще я гласува. Листите са следващ въпрос\", уточни народният представител.", "date": "2019.01.20", "title": "Христо Проданов, БСП: Летище \"София\" може да носи още по-сериозни печалби при добър мениджмънт"}
{"url": "http://www.focus-news.net/news/2019/01/20/2614125/manfred-veber-enp-po-silni-granitsi-i-po-silna-ikonomika-blagodarenie-na-gerb-i-na-boyko-borisov-tochno-tova-enp-predlaga-na-evropa.html", "text": "По-силни граници и по-силна икономика, благодарение на ГЕРБ и на Бойко Борисов - точно това ЕНП предлага на Европа. Това каза водещият кандидат на ЕНП Манфред Вебер във видеообръщение на Националната предизборна среща на ГЕРБ, предаде репортер на  Агенция „Фокус“.  „2019 е ключова година на избори - и за Европа, и за България. У вас ще се проведат европейски и местни избори. Това е страхотна възможност да покажем, че ние от ЕНП винаги сме близо до хората. Самият аз произхождам от малко селце в Бавария, което наричам свой дом. Но аз съм, освен това, германец и европеец“, коментира Вебер. „И работя в Европа, за да защитавам дома си, да защитавам домовете на всички европейци. За да постигнем това, трябва да върнем Европа обратно на хората. Трябва да дадем на хората реален глас за бъдещето на този континент. Ето това е и целта на европейските избори - да покажем, че ние постигаме конкретните резултати и да представим предложенията си за предстоящите години. И, вие, в България, ни давате добър пример“, посочи той. „По-силни граници и по-силна икономика, благодарение на ГЕРБ и на Бойко Борисов. Точно това ЕНП предлага на Европа. Очаквам с нетърпение да се запозная с бъдещата ви програма и да се срещна с вас, при посещението ми е България като част от европейската ми обиколка“, заяви водещият кандидат на ЕНП.  \r\nБиляна ИВАНОВА", "date": "2019.01.20", "title": "Манфред Вебер, ЕНП: По-силни граници и по-силна икономика, благодарение на ГЕРБ и на Бойко Борисов - точно това ЕНП предлага на Европа"}
{"url": "http://www.focus-news.net/news/2019/01/20/2614122/dimitar-nikolov-gerb-shte-zastanem-izklyuchitelno-tvardo-zad-badeshtata-ni-lista-za-evrodeputati-sas-skorostta-na-f-16-kam-nova-pobeda.html", "text": "Убеден съм, че ще застанем изключително твърдо и мощно зад бъдещата ни листа за евродепутати, ще подкрепим европейското си семейство в ЕНП и водещия ни кандидат за бъдещ председател на ЕК Манфред Вебер. Това каза зам.-председателят на ГЕРБ и кмет на Бургас Димитър Николов на Национална предизборна среща на партията, предаде репортер на  Агенция „Фокус“ . „Със скоростта на F-16 към нова победа“, заяви той. „Мандред Вебер ще успее да вдигне стандарта на регионите в Европа и България“, посочи Димитър Николов.  „Имаме късмета пред опонентите си, вместо да толерираме фалшиви новини, трябва да показваме на нашите избиратели свършеното“, обясни той. „През изминалите години стотици хиляди училища и детски градини бяха изцяло санирани и оборудвани, голяма част от тях наново изградени. Стотици социални домове за хора в риск бяха санирани“, допълни зам.-председателят на ГЕРБ. „Стотици и хиляди км канализация, нови водопроводи и пречиствателни станции помогнаха в България екологията да бъде водеща“, каза още Димитър Николов. \r\nБиляна ИВАНОВА", "date": "2019.01.20", "title": "Димитър Николов, ГЕРБ: Ще застанем изключително твърдо зад бъдещата ни листа за евродепутати - със скоростта на F-16 към нова победа"}
{"url": "http://www.focus-news.net/news/2019/01/20/2614116/aristotel-siambiris-dogovorat-ot-prespa-shte-bade-ratifitsiran.html", "text": "Споразумението от Преспа ще бъде ратифициран в парламента, защото премиерът Алексис Ципрас ще има достатъчно мнозинство, а след това дори ще има ново правителство, водено от сегашния опозиционен лидер Кирякос Мицотакис, който е дал ясно да се разбере, че е против този договор, но ще го спазва, казва Аристотел Сиамбрис. професор от Университета Пирея в Атина в интервю пред  македонското електронно издание   “МКД“ . \r\nСпоред него след ратифицирането на Договора, ако Македония изпълнява реформите, малко вероятно е Гърция да блокира европейската интеграция въз основа на каквото и да било, без причина, въпреки, че обществото не одобрява Договора от Преспа. \r\nСпоред негo с приемането на споразумението всички получават нещо. За Ципрас това е възможност да покаже, че е станал европейски държавник и това ще му помогне в европейските избори. Освен това, докато огромното мнозинство от гърците се противопоставят на този договор, както винаги е било от 1991 г., и преобладаващото мнозинство не иска името на съседа да включва думата Македония, все още има малцинство в хората, които подкрепят Договора – около 35-40%, не малка част, от които биха гласували за СИРИЗА. \r\nЩо се отнася до „Нова Демокрация“ според него с тази стъпка Мицотакис ще спечели изборите именно заради позицията си по този въпрос, но ползата за него е, че той може да убеди избирателите си да не се обръщат към крайно дясната неонацистка партия, след като той даде ясно да се разбере, че се противопоставя на Договора. От друга страна, този въпрос е решен и той каза, че ще го уважава, така че няма да има проблеми с евроатлантическите партньори. Те може и да не са много доволни от неговите виждания, но ако спазва Договора, тогава няма да има проблем в бъдеще.  Юлиян Марков", "date": "2019.01.20", "title": "Аристотел Сиамбирис: Договорът от Преспа ще бъде ратифициран"}
{"url": "http://www.focus-news.net/news/2019/01/20/2614131/snezhana-peneva-spetsialno-uchilishte-za-detsa-s-narusheno-zrenie-varna-obuchenieto-na-braylovo-chetene-i-pisane-otnema-okolo-2-godini.html", "text": "Обучението на Брайлово четене и писане отнема около 2 години. Това съобщи в интервю за  Радио „Фокус“-Варна  учителят в Специалното училище за деца с нарушено зрение „Проф. д-р Иван Шишманов“ във Варна Снежана Пенева. По думите й голяма част от основата на Брайла е свързана със сетивността на ръцете поради използването на релеф за разчитане на текст. Затова първата година на учебни занятия е свързана с развиване на сетивността на хората с нарушено зрение. „Брайловото обучение при незрящите отнема около 2 години. Като голяма част от времето, първата година може би, е развитието на тази сетивност, за да може да се разчита с пръсти. Брайла е релефно изображение, релефни точки се разчитат. Не е трудно, но отнема време. Затова и брайловото ограмотяване е в рамките на около 2 години, подготвителен клас и първи клас“, обясни Снежана Пенева. След развиването на сетивността, учениците наблягат на научаването на Брайловата система, която използва комбинацията от 6 точки в една клетка за изписването на букви, цифри и комбинации от тях, каза преподавателката. „Първо се учи тази сетивност, после се учи клетката като разположение – първа, втора, трета, точките къде се намират, и постепенно докато се достигне до стандартната брайлова клетка със стандартния релеф“, допълни още тя. Според нея системата за брайлово четене и писане може да изглежда невероятно сложна за хората, които не са запознати с нея. По думите й, обаче децата в Специалното училище се справят изключително добре с усвояването на тези умения. „Това на зрящите хора е малко сложно, малко трудно за възприемане, но да ви кажа децата се справят идеално с начина на записване. Има си знак за степен, има син знак за индекс, въобще всички възможни неща са описани в един справочник за Брайлово писане. Постепенно се учи и децата се справят идеално – много лесно и много бързо“, каза още Снежана Пенева. \r\nБояна АТАНАСОВА", "date": "2019.01.20", "title": "Снежана Пенева, Специално училище за деца с нарушено зрение – Варна: Обучението на Брайлово четене и писане отнема около 2 години"}
{"url": "http://www.focus-news.net/news/2019/01/20/2614123/press-24-makedoniya-hristiyan-mitskovski-iska-predsrochni-parlamentarni-izbori-zaedno-s-prezidentskite.html", "text": "Християн Мицковски иска предсрочни парламентарни избори заедно с президентските в интервю пред македонското електронно издание  Press 24 . \r\nСпоред него тези избори, ако бъдат насрочени , няма да бъдат избори, на които ще бъдат избрани само премиерът и президентът на страната, а изборите, на които се решава бъдещето на Македония. Мицковски заяви, че това ще бъде най-важният референдум за Македония, в който гражданите ще вземат най-важното решение в живота си за бъдещето на своята страна. Също толкова важно или дори по-важно решение от това на 8 септември 1991 година.  \r\nЛидерът на опозицията заяви също така, че няма нищо против никой език, но трябва да се спазва конституцията и законите на страната и той се надява Конституционният съд да разгледа сериозно въпроса и да не се поддава на политически натиск, а да отсъди справедливо съгласно конституцията на страната дали Закона за употребата на езиците я нарушава.   Юлиян Марков", "date": "2019.01.20", "title": "Press 24 (Македония) Християн Мицковски иска предсрочни парламентарни избори заедно с президентските"}
{"url": "http://www.focus-news.net/news/2019/01/20/2614117/aa-turtsiya-e-sred-vodeshtite-strani-v-sveta-po-sigurnost-na-izborite-tvardi-vatreshniyat-ministar.html", "text": "Министърът на вътрешните работи Сюлейман Сойлу заяви, че Турция е сред водещите страни в света по провеждане на избори и по сигурността на самия вот, предаде  Анадолската агенция (АА) .  \r\nМинистърът присъства на конференция в източната провинция Ерзурум на тема сигурност на изборите. „Нямаме никакви пропуски или грешки по отношение на използването правото за гласуване от сирийците в Турция, нито по адресната им регистрация, нито по ефекти, които могат да окажат влияние върху резултатите от вота.”, декларира вътрешният министър, цитиран от АА. По думите му, в момента в Турция има регистрирани като турски граждани и гласоподаватели малко над 53 хиляди сирийци, посочва още АА.  Георги Димов", "date": "2019.01.20", "title": "АА: Турция е сред водещите страни в света по сигурност на изборите, твърди вътрешният министър"}
{"url": "http://www.focus-news.net/news/2019/01/20/2614134/tsvetan-tsvetanov-gerb-tazi-godina-za-nas-nyama-lyato-vreme-e-za-stabilnost-koyato-da-pokazhem-s-otlichen-rezultat-na-evropeyskite-izbori.html", "text": "Тази година за нас няма лято, за нас е време за стабилност. Можем да я покажем само при отличен резултат на европейските избори. Това каза зам.-председателят на ГЕРБ Цветан Цветанов на Национална предизборна среща на партията, предаде репортер на  Агенция „Фокус“ . „Да сме втори е резултат, който не трябва да чуваме“, заяви той. „ГЕРБ е единна и силна, защото имаме признат лидер в Европа - Бойко Борисов“, обяви Цветан Цветанов. „Резултатът и успехът са комплексна работа“, обърна внимание той. „ГЕРБ има 96 хил. членове. Само за последното тримесечие имаме процедура за приемане на 1000 нови членове“, посочи Цветанов. „При лидера на БСП Корнелия Нинова няма градивност, а само фалшиви новини и атаки“, коментира зам.-председателят на ГЕРБ. „Предстои ни тежка битка. Въпросът е искаме ли силна и обединена Европа“, каза още Цветанов. \r\nБиляна ИВАНОВА", "date": "2019.01.20", "title": "Цветан Цветанов, ГЕРБ: Тази година за нас няма лято - време е за стабилност, която да покажем с отличен резултат на европейските избори"}
{"url": "http://www.focus-news.net/news/2019/01/20/2614135/pregled-na-mezhdunarodnite-novini-do-13-chasa-agentsiya-fokus.html", "text": "Силно земетресение удари близо до бреговете град Кокимбо, което доведе до най-малко два смъртни случаи, съобщава  Daily Express . \r\nПървоначално е било издадено предупреждение за цунами, но бързо е отменено. Епицентърът е на около 15 км югозападно от Кокимбо, което е голямо пристанище в района със същото име. \r\nТо удари на дълбочина 53 км., което значи, че е относително плитко. \r\nГеологическата топографска служба на САЩ заяви, че степента на труса е 6,7 по скалата на Рихтер. \r\nПървоначалното предупреждение за цунами за региона Кокимбо беше издадено от Националната служба за извънредни ситуации. \r\nНа няколко места е докладвано за щети, но не е имало новини за жертви. \r\nЗеметресението е усетено силно в северната част на Чили, където сградите са се люшкали според съобщенията в социалните медии. \r\nСпоред директора на Националната агенция за извънредни ситуации към министерството на вътрешните работи Рикардо Торо, повече от 200 хиляди души в зоната страдат от прекъсвания на електричеството. \r\nТози район на света е мястото, където се случват повечето земетресения и където вулканичните изригвания се срещат по-често. \r\nЧили претърпява най-голямото земетресение, което е записано през 1960 г., когато трус със магнитуд 9.5 удря бреговата линия. \r\nПрез 2010 г. земетресение с магнитуд 8,8 и последвалото цунами убиват 525 души, а 26 изчезват безследно. \r\n*** В събота се проведе пореден антиправителствен протест в Белград, пише македонското електронно издание  “МКД“ \r\nСъбирането на граждани започна в 18.00 часа на платото пред Философския факултет в Белград, предаде РТС. \r\nПръв към множеството се е обърнал артистът Бранислав Трифунович, който каза, че събраните хора не трябва да се съмняват, че протестът ще  успее. \r\nТой прочете писмо с искания, адресирано както към правителството, така и към опозицията, в което се посочва, че гражданите не искат власт, а подобряване на управлението и администрацията. \r\nУчастниците в седмия по ред протест \"Един на пет милиона\" преминаха по централните улици на града.  \r\nПървоначално протестите бяха организирани поради нападение срещу лидера на левицата на Сърбия Борко Стефанович в Крушевац на 23 ноември, припомня изданието. \r\nБяха отправени три искания към правителството и президента - да се разкрие кой е поръчал убийството на Оливер Иванович, кой се опитал да убие Борко Стефанович и да се разкрие кой е опитал да убие журналиста Милан Йованович. \r\nВ съботната вечер  гражданите на Сърбия проведоха протестни митинги в Крагуевац и Кралево, а в петък бяха проведени протести срещу правителството в Нови Сад, Ниш, Чачак, Шабац и Зайчар. \r\n*** Договорът от Преспа е внесен в гръцкия парламент, пише електронното издание на гръцкия вестник  Efimerida ton syndakton .  \r\nПредседателският съвет ще се срещне в понеделник, за да реши кога Договорът ще влезе в комисията по външни работи. Според информациите разискването в комисията ще започне в понеделник следобед и се очаква до петък гласуването да се проведе в пленарната сесия на Парламента. Отбелязва се, че проектозаконът не носи подписа на Елена Кунтура, която се намира в Китай. \r\nМеждувременно десноцентристката партия „Реката“  („То Потами“) ще гласува \"за\" в комисията, заяви в събота Йоргос Мавротас, слагайки край на въпросите дали има мнозинство, за да се представи Договора за разискване в пленарна зала . \r\nСъгласно обяснителния меморандум Договорът от Преспа прекратява спора между Гърция и Бившата югославска република Македония за името на последната. Също така се предвижда прекратяване и въздържане от иредентистко поведение и враждебна пропаганда, зачитане на историческите и културни символи на Гърция, както и зачитане на гръцката история, култура и наследство на Гръцка Македония  от древността до днес. \r\nСъщо така се посочва, че Договорът напълно съответства с националната позиция на Гърция, тъй като е формирана след междинното споразумение ERGA ONMES, с комплексно определяне на географското наименование. С промяната на конституцията в съседната страна (Македония – бел. ред.) договореностите вече са окончателни и необратими. Затова Договорът установява период на приятелство, добросъседство, сътрудничество и осъвременяване на ниво стратегическо партньорство на двустранните отношения между страните. Освен това, както е посочено в обяснителния меморандум, споразумението стабилизира целия Балкански регион и поставя Гърция  като водеща сила за мира и сигурността в този регион, като значително подобрява международния й авторитет. \r\n*** Експлозията e станала в неделя в покрайнините на Дамаск, в южната част в района на околовръстния път, близо до квартал Кфар-Сус, където се намират правителствени служби, предава сирийската държавна агенция SANA, цитирана от  TACC . \r\nПо предварителна информация има пострадали сред жителите. Техният брой не е посочен. Експлозията е избухнала в ранните часове на неделния ден, който е работен и хората са тръгвали на работа, информира агенцията. \r\nСирийските власти определят експлозията като терористичен акт, но засега не се съобщават повече подробности, както и няма информация кой стои зад него. Никоя групировка не е поела все още отговорност за нападението. \r\n*** Най-малко четирима души са загинали, 11 са ранени при експлозия в населения с кюрди  район Африн в Сирия. Това съобщи турският вестник  Daily Sabah . \r\nСпоред вестника  взривното устройство е избухнало в автобус. Други подробности не се привеждат. \r\n*** Протестиращите се събират на площад „Синтагма“ при засилени мерки за сигурност. Повечето от протестиращите от Северна Гърция вече  пристигнаха с автобуси в Атина, пише електронното издание на вестник  Efimerida ton syndacton .  \r\nДосега на площада са се събрали  над 10 000 души, а присъствието на полицията е особено силно, особено около парламента, както и по съседните улици ,като се стремят да разделят протестиращите от онези, които участват в контрапротеста, организиран от крайнолеви извънпарламентарни организации. Очаква се „Протестът за Македония“ да започне в 14 часа местно време (съвпада с българското).", "date": "2019.01.20", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/01/20/2614137/gd-granichna-politsiya-prodalzhava-da-e-intenziven-trafikat-za-tovarni-avtomobili-na-gkpp-kapitan-andreevo-i-gkpp-dunav-most-vidin.html", "text": "Интензивен е трафикът за товарни автомобили на ГКПП \"Капитан Андреево\" на изход от страната. Това съобщиха от  ГД „Гранична полиция“ . Натоварено е движението и на българо-румънската граница на ГКПП \"Дунав мост\"-Видин за товарни автомобили. Информацията за трафика на граничните пунктове е към 13.00 часа. На всички останали гранични контролно-пропускателни пунктове движението е нормално.", "date": "2019.01.20", "title": "ГД „Гранична полиция“: Продължава да е интензивен трафикът за товарни автомобили на ГКПП \"Капитан Андреево\" и ГКПП \"Дунав мост\"-Видин"}
{"url": "http://www.focus-news.net/news/2019/01/20/2614133/maya-spasova-tehnicheski-rakovoditel-v-obshtina-dupnitsa-tselta-na-proekt-integriran-gradski-transport-e-da-predostavi-dostapen-obshtestven-prevoz-za-vsichki-grazhdani.html", "text": "Целта на проект „Интегриран градски транспорт“ е да има достъпен обществен превоз за всички групи, които живеят на територията на община Дупница. Това каза за  Радио „Фокус“- Пирин  Мая Спасова, технически ръководител на проекта. „Проектът се изпълнява от бенефициент Община Дупница и финансиран от МРРБ. Целта на този проект е да има достъпен обществен превоз за всички групи, които живеят на територията на община Дупница, без значение от социалното и здравното им положение“, каза Спасова. По думите й това, което е направено чрез изпълнение на „Интегриран градски транспорт“ е рехабилитация на определени участъци от улици, изграждане на ново светофарно кръстовище, поставяне на 59 броя електронни информационни табла на спирките на обществения превоз за градски транспорт. Предвидено е да бъде изградено и пуснато ново трасе- линия №5, която свързва социалните жилища с квартал „Байкал“. \r\nЛора КАЛЧЕВА", "date": "2019.01.20", "title": "Мая Спасова, технически ръководител в Община Дупница: Целта на проект „Интегриран градски транспорт“ е да предостави достъпен обществен превоз за всички граждани"}
{"url": "http://www.focus-news.net/news/2019/01/20/2614130/efimerida-protestirashtite-se-sabirat-na-ploshtad-sintagma-pri-zasileni-merki-za-sigurnost.html", "text": "Протестиращите се събират на площад „Синтагма“ при засилени мерки за сигурност. Повечето от протестиращите от Северна Гърция вече  пристигнаха с автобуси в Атина, пише електронното издание на вестник  Efimerida .  \r\nДосега на площада са се събрали  над 10 000 души, а присъствието на полицията е особено силно, особено около парламента, както и по съседните улици ,като се стремят да разделят протестиращите от онези, които участват в контрапротеста, организиран от крайнолеви извънпарламентарни организации. Очаква се „Протестът за Македония“ да започне в 14 часа местно време (съвпада с българското).  Юлиян Марков", "date": "2019.01.20", "title": "Efimerida: Протестиращите се събират на площад „Синтагма“ при засилени мерки за сигурност"}
{"url": "http://www.focus-news.net/news/2019/01/20/2614132/kmetat-na-sofiya-yordanka-fandakova-izpraveni-sme-pred-zasilvasht-se-populizam-ot-vsichki-strani-pridruzhen-s-grubi-manipulatsii-i-otkroveni-lazhi.html", "text": "Изправени сме пред засилващ се популизъм от всички страни, придружен с груби манипулации и откровени лъжи. Това каза зам.-председателят на ГЕРБ и кмет на София Йорданка Фандъкова по време на Национална предизборна среща на ПП ГЕРБ, предаде репортер на  Агенция „Фокус” . „Само след по-малко от 4 месеца ние ще се изправим пред нашите съграждани, за да поискаме отново тяхното доверие на изборите за Европейски парламент, а малко по-късно и на местните избори“, подчерта Фандъкова. \r\n„За мен на изборите през тази година не е важно кой от нас ще бъде евродепутат, кмет или общински съветник, единственият важен въпрос е дали ще покажем на хората, че сме си свършили работата и че правим живота им по-добър и дали можем да ги убедим, че имаме опита, знанията и ясните планове да работим и да продължим да се трудим за тях“, заяви столичният кмет, като подчерта, че управлението на първо място е отговорност пред хората. „Не само за тези, които са гласували за нас, а за всички хора, защото ние трябва да сме честни с тях - какво успяхме да направим и какво не и къде сме сбъркали, както и какво можем по-добре и как да продължим да променяме градовете и страната си, така, че всички да живеят по-добре“, подчерта Фандъкова, като добави, че София се променя с бързи темпове и всеки вижда това. Тя даде за пример метрото, новите екологични автобуси, обновените булеварди, новите детски градини, училищата и т.н. „Всички те не са на ГЕРБ, а те са за хората. Ние работихме много и вложихме огромни усилия, за да постигнем тези резултати“, посочи зам.-председателят на ГЕРБ и кмет на София. \r\n„Днес ние сме изправени пред много агресивен противник-засилващ се популизъм от всички страни, придружен с груби манипулации и откровени лъжи. Те се повтарят не само от анонимните тролове, те се коментират от представители на политическите партии и дори от политически лидери“, заяви Фандъкова, като подчерта, че това показва безсилие и безидейност. „Когато единственото ти оръжие е чистата лъжа, това означава липса на смелост да застанеш с името и лицето си и да предложиш на хората планове и програми за развитие. За нас в тази кампания е важно да останем в опозиция на популизма, въпреки изкушенията да му се поддадем, да изобличаваме лъжите, за да не допуснем хората да бъдат манипулирани. Не бива да допускаме направеното да бъде игнорирано и един пропуск да се лепи върху стотици обекти и една мантра да обезкуражава всички. Ние можем да кажем къде беше преди 10 години и къде е днес“, подчерта още тя, като посочи, че вярва, че ГЕРБ е отбора, който може да покаже ясен план и да го запълни.  \r\nБиляна ИВАНОВА", "date": "2019.01.20", "title": "Кметът на София Йорданка Фандъкова: Изправени сме пред засилващ се популизъм от всички страни, придружен с груби манипулации и откровени лъжи"}
{"url": "http://www.focus-news.net/news/2019/01/20/2614139/mariya-kalaydzhiyska-skior-vremeto-v-planinata-se-promenya-za-sekundi.html", "text": "Времето в планината се променя за секунди. Това каза за  Радио „Фокус“ – Пирин  Мария Калайджийска, скиор от Благоевград. Тя посочи, че планината крие огромни рискове. По думите й никога не знаеш дали ще бъде слънчево или студено. „Не е възможно и няма как да се научи предварително прогнозата, защото планината има свой характер“, каза Калайджийска. Тя коментира, че в планинските райони времето се променя често. „По време на един излет може да тръгнеш на ясно и слънчево време, като точно след час е възможна гъста мъгла, вятър и облачност“, посочи скиорът. Мария Калайджийска добави още, че препоръчва на всички, които карат ски да бъдат много разумни и внимателни. „Аз съм бивш състезател и съм от хората, които карат много добре ски, но въпреки това никога не си позволявам да си спускам извън пистите, защото е много опасно“, заяви Мария Калайджийска. Тя допълни, че планините Рила и Пирин крият своите опасности и не е нужно да си имаме чак такова голямо доверие, защото планината е непредсказуема. \r\nДенис НИКИФОРОВ", "date": "2019.01.20", "title": "Мария Калайджийска, скиор: Времето в планината се променя за секунди"}
{"url": "http://www.focus-news.net/news/2019/01/20/2614141/pazardzhik-250-zelenoglavi-patitsi-zimuvat-po-porechieto-na-reka-topolnitsa.html", "text": "Приключи  среднозимното преброяване на водолюбивите птици в Пазарджишки регион, съобщиха от  РИОСВ-Пазарджик . При него са установени 857 водолюбиви птици от 30 вида, които зимуват по поречието на Тополница, в язовири и рибарници в област Пазарджик. Най-многобройни тази година са птици от видовете: зеленоглава патица – 250, лиска – 153, малък гмурец – 103, голям корморан – 71, полско врабче – 50, каролинско зимно бърне – 35, сива чапла – 30, сврака – 29, ням лебед – 22, полско врабче – 20, фиш – 16, сива овесарка – 10. Установени са и екземпляри от видовете: голяма бяла чапла, сива врана, сойка, малък пъстър кълвач, обикновен мишелов, черношипа ветрушка, жълтокрака чайка, посевна врана, зимно бърне, обикновенна и планинска чинка, сврака, малък ястреб, бяла стърчиопашка, поен дрозд и гарван гробар.", "date": "2019.01.20", "title": "Пазарджик: 250 зеленоглави патици зимуват по поречието на река Тополница"}
{"url": "http://www.focus-news.net/news/2019/01/20/2614140/liderat-na-gerb-boyko-borisov-kade-ni-e-saprotivitelnata-sila-zashto-podkrepata-ni-namalyava.html", "text": "Хората искат справедливост, не обичат елитарни партии и хора. Трябва да внимаваме много дали не сме се превърнали в нещо такова, ако не сме, да не го допускаме. Това каза лидерът на ГЕРБ Бойко Борисов на Национална предизборна среща на партията, предаде репортер на  Агенция „Фокус“ . „Търсим, търсим депутати, тук там, накрая гледам винаги Тома Биков. Или ако Цветан Цветанов го изваждам да говори, той и още двама-трима. Да не кажа същото и за министрите. Томислав Дончев, Владислав Горанов и още двама трима има, с които работя ежедневно. Другите трябва да ги търсят, за да излязат и да си защитят темата“, посочи Борисов. „Да не говорим за случаите, когато министри, кметове и депутати си прехвърляте вина едни на други - кой печели от това?“, попита той. „Министрите не доглеждат това, което вкарват в парламента, защото мислят, че ще го поправи. Само че точно там влизаме в гнездото на осите. То трудно се поправя, Цветан Цветанов трябва да полага висш пилотаж, много обича с пилоти да се надговаря, за да ни поправи, когато сме пуснали откровени глупости“, заяви лидерът на ГЕРБ. „Да не говорим за кметовете, направиха ви активна кампания за санирането. Показаха, че 2-3 блока протекли по време на строеж“, посочи Бойко Борисов. „Ако не е вярно, защо си мълчите- защо не се съпротивите“, попита той кметовете на ГЕРБ. „Няма да пусна пари за саниране, докато не видя това. Вие мислите, че всичко е лесно, а то не е“, заяви Борисов. „Къде ни е съпротивителната сила, или първата дама излиза нахейтва ви и трябва да излиза Тома Биков като дежурен и да отговаря“, коментира той. „Задавам си за мен въпроса защо все още сме и първа политическа сила. Защо обаче подкрепата ни намалява?“, каза лидерът на ГЕРБ. „Ще кажете износваме се, безспорно. От първото правителство министри сме само аз и Томислав Дончев, никой друг“, допълни той. „Ако не си почистите къщичките по места, това ще избие. Дали в суджук или в нещо друго, това ще падне върху партията и върху нас“, каза още Борисов. \r\nБиляна ИВАНОВА", "date": "2019.01.20", "title": "Лидерът на ГЕРБ Бойко Борисов: Къде ни е съпротивителната сила, защо подкрепата ни намалява"}
{"url": "http://www.focus-news.net/news/2019/01/20/2614138/liderat-na-gerb-boyko-borisov-narodat-ni-davashe-doverie-izbor-sled-izbor-v-golyamata-si-chast-go-zashtitihme.html", "text": "Създадохме ГЕРБ, народът ни даваше доверие избор след избор. В голямата си част го защитихме. Това каза лидерът на ГЕРБ Бойко Борисов на Национална предизборна среща на партията, предаде репортер на  Агенция „Фокус“ . „В какви условия създадохме ГЕРБ - тогава опонентите ни бяха министри. Народът искаше да се отърве от Тройната коалиция, за това избраха нас“, припомни той. „Направихме доста повече, отколкото една партия може да направи. То беше лесно, защото преди нас не бяха правили нищо“, заяви Бойко Борисов. „Бързо забравиха хората какво сме направили, защото го направихме бързо. И за това бързо забравиха“, коментира лидерът на ГЕРБ. „Не трябва да седнем на мисълта за резултатите, които сме постигнали и здравите структури“, посочи той. „Ако тръгна по градовете, кмет по кмет, няма град без нещо, което не е направено“, каза Борисов. „В същото време сме толкова силни, а ви няма имунитета и съпротивителната сила“, се обърна той към политическия елит на ГЕРБ. \r\nБиляна ИВАНОВА", "date": "2019.01.20", "title": "Лидерът на ГЕРБ Бойко Борисов: Народът ни даваше доверие избор след избор - в голямата си част го защитихме"}
{"url": "http://www.focus-news.net/news/2019/01/20/2614136/tass-turskata-prokuratura-obvini-satrudnik-na-generalnoto-konsulstvo-na-sasht-v-istanbul-za-vrazki-s-feto.html", "text": "Турската прокуратура подготви обвинителен акт срещу местен служител на Генералното консулство на САЩ в Истанбул, който бе арестуван по подозрение, че има връзки с терористичната група ФЕТО на проповедника Фетулах Гюлен , обвинен от Анкара в организирането на опит за преврат през юли 2016 г, съобщи в неделя турската агенция DHA, цитирана от  TACC . \r\nСпоред агенцията в обвинителния акт се отбелязва, че Метин Топуз е в тесни връзки с полицейски служители, за които се подозира, че са пряко замесени в опита за преврат.  \r\nМетин Топуз бе задържан от турски правоохранителни органи през октомври 2017 г. и сега се намира в ареста. Вашингтон настоява да бъдат освободени както той, така и други двама задържани служители на американското консулство в Истанбул.  Юлиян Марков", "date": "2019.01.20", "title": "ТАСС: Турската прокуратура обвини сътрудник на Генералното консулство на САЩ в Истанбул за връзки с ФЕТО"}
{"url": "http://www.focus-news.net/news/2019/01/20/2614145/maya-spasova-proekt-integriran-gradski-transportshte-osiguri-transport-mezhdu-dva-krayni-kvartala.html", "text": "Проект „Интегриран градски транспорт“ е на етап средно изпълнение. Това каза за  Радио „Фокус“- Пирин  Мая Спасова, технически ръководител на проекта. „На етап средно изпълнение, тъй като има подписани договори за доставки и изпълнители, като следва изпълнение по отношение на рехабилитация на улици и самата доставка. Ще бъдат доставени четири чисто нови автобуса, които да обезпечат изпълнението на линия №5“, каза Спасова. По думите й Дупница ще разполага с добра градска инфраструктура и по-качествен транспорт. „С реализирането на проекта ще се осигури градски транспорт между два крайни квартала – социалните жилища, изградени в района на бившите казарми и „Байкал”. Линията, която в момента не се изпълнява, ще е с първоначална спирка при социалните жилища. Маршрутът продължава по улиците „Бузлуджа”, „Велико Търново”, „Венелин”, „Георги Икономов” (бившата „Бригадирска”), жп гарата и автогарата, ул. „Васил Левски”, магазин „Лидъл”, детелина „Байкал” и обратно“, каза Спасова. По проекта ще бъдат закупени 4 автобуса „Евро–6” от най-висок стандарт, при чиято експлоатация се опазва околната среда, достъпни за хора в неравностойно положение, деца и майки с колички. По линията ще има 17 спирки, 13 от които-нови. Предвижда се рехабилитация на трасето, както и на други участъци от уличната мрежа, нуждаещи се от ремонти. Заложени са и частични ремонти, с полагане на асфалт и подмяна на тротоари, както и подмяна на В и К. \r\nЛора КАЛЧЕВА", "date": "2019.01.20", "title": "Мая Спасова: Проект „Интегриран градски транспорт“ще осигури транспорт между два крайни квартала"}
{"url": "http://www.focus-news.net/news/2019/01/20/2614147/veliko-tarnovo-kashta-e-goryala-v-selo-balvan-nyama-postradali.html", "text": "Къща е горяла във великотърновското село Балван, няма пострадали. Сигналът за инцидента е получен късно снощи, около 10 минути преди 23.00 часа, съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Огънят е тръгнал от строителна неизправност на сградата. Унищожена е част от покрива, а самата къща е спасена. Произшествието е ликвидирано от екип на Районната служба в старата столица, а мястото е посетено от инспектор в оперативния център. За изминалото денонощие пожарникари от Елена са премахнали паднало заради силен вятър дърво, на пътя между общинския център село Дрента. При този инцидент няма щети и ранени. \r\nЛуиза ТРАНЧЕВА", "date": "2019.01.20", "title": "Велико Търново: Къща е горяла в село Балван, няма пострадали"}
{"url": "http://www.focus-news.net/news/2019/01/20/2614151/tass-dvama-skiori-zaginaha-i-chetirima-drugi-sa-raneni-pri-padane-na-lavini-v-shveytsariya.html", "text": "Двама скиори загинаха, а четирима други бяха ранени в Швейцария в резултат на лавини. съобщи Швейцарската телеграфна агенция ATS, цитирана от  ТАСС . \r\nСпоред агенцията двама мъже на възраст 55 и 39 години са загинали в резултат на две лавини в събота в Чармей в кантона Фрибур и в Шато д'Е в кантона Во. \r\nВ Чармей снежната маса е паднала върху група от 14 скиори, трима  от които бяха отнесени от лавината. Спасителите, които пристигнали на мястото, са извадили двама ранени и са открили един загинал .  \r\nБлизо до Шато д'Е, трима скиори са били затрупани под снега в резултат на лавина, те са се изкачвали в група от седем души. Въпреки бързо оказаната помощ, животът на един от затрупаните не е можело да бъде спасен. Двама други, получили леки наранявания, са били изпратени за медицински преглед в Шато д'Е, съобщава агенцията.  Юлиян Марков", "date": "2019.01.20", "title": "TAСС: Двама скиори загинаха и четирима други са ранени при падане на лавини в Швейцария"}
{"url": "http://www.focus-news.net/news/2019/01/20/2614143/panos-kamenos-dogovorat-ot-prespa-e-protivokonstitutsionen.html", "text": "„Договорът от Преспа е противоконституционен“, заяви бившият министър на отбраната и лидер на партията „Независими гърци“ Панос Каменос в интервю за гръцката телевизия SKAI, цитирано от електронното издание на атинския вестник  Kathimerini . \r\nКаменос добави, че споразумението, което предстои да бъде ратифицирано в парламента следващата седмица, няма нищо общо с подписаното, тъй като има четири изменения. \r\n„(Министър-председателят на Македония Зоран) Заев вече е нарушил споразумението, което е недействително, защото липсва подпис на президента на Бивша югославска република Македония ... когато президентът на другата страна не е съгласен, не можете да подпишете договор“ - каза Каменос. \r\n\"Ако (гръцкия президент Прокопис Павлопулос подпише Договора, след като  президентът на Македония (Бивша югославска република Македония (БЮРМ) в материала) не го направи, той ще вземе участие в това конституционно нарушение\", каза Каменос. \r\nКаменос също така заяви, че премиерът Алексис Ципрас има своя дял от вината, че повечето от членовете на правителството от партията „Независими гърци“ решиха да нарушат партийната дисциплина и да запазят портфейлите си. \r\n„Това е казус, ако премиерът не ги замени незабавно”, каза Каменос. \"Това е враждебен акт ... Нашата парламентарна група ще блокира цялото законодателство\", каза той, призовавайки Ципрас да \"уважава\" почти четиригодишното им \"честно\" сътрудничество в правителството. \r\nКаменос също поднови нападките си върху бившия външен министър Никос Коциас, който подписа Договора от Преспа, като намекна за сенчести сделки на бившия министър. \r\n„Има информации, че средства на външното министерство са предоставени на медиите в БЮРМ. Те трябва да бъдат разследвани“ - каза той.  Юлиян Марков", "date": "2019.01.20", "title": "Панос Каменос: Договорът от Преспа е противоконституционен"}
{"url": "http://www.focus-news.net/news/2019/01/20/2614153/vasil-valchev-direktor-okolo-40-grada-posetihme-s-artistite-na-muzikalno-dramatichen-teatar-konstantin-kisimov-prez-2018-g.html", "text": "2018-та година беше една много интензивна като спектаклова дейност за Музикално-драматичен театър „Константин Кисимов“ в старата столица. Това обобщи за  Радио „Фокус“ – Велико Търново  директорът Васил Вълчев. Той уточни, че са посетени около 40 града, в някои от които е играно по три пъти. „Трябва да Ви кажа, че в турне играем на наистина пълни салони и театърът ни е познат. Въпреки това аз съм на мнение, че човек трябва да подхожда винаги сериозно към своята работа, дори тя да е известна, още повече, след като тя е известна. В никой случай не бива да се правят компромиси. В крайна сметка всички държавни културни институции, а и не само държавните, сме на пазара и всеки един се бори за вниманието и любовта на публиката“, допълни директорът. Освен това каза, че хората оценяват много добре продукта, който търновските артисти представят, което пък ги мотивира за постигането на нови, и нови успехи. \r\nЛуиза ТРАНЧЕВА", "date": "2019.01.20", "title": "Васил Вълчев, директор: Около 40 града посетихме с артистите на Музикално-драматичен театър „Константин Кисимов“ през 2018 г."}
{"url": "http://www.focus-news.net/news/2019/01/20/2614154/varna-trinoga-kamera-e-razpolozhena-na-vhoda-na-grada-predi-biznes-parka.html", "text": "Тринога камера е разположена на входа на Варна преди Бизнес парка, а полицейският патрул е скрит в двора на самия Бизнес парк. Това съобщи слушател на  Радио „Фокус“.", "date": "2019.01.20", "title": "Варна: Тринога камера е разположена на входа на града преди Бизнес парка"}
{"url": "http://www.focus-news.net/news/2019/01/20/2614142/liderat-na-gerb-boyko-borisov-iskat-da-ni-saboryat-ot-vlast-a-nie-iskame-da-napravim-zhivota-na-horata-po-dobar.html", "text": "Искат да ни съборят от власт, те са борят за власт, ние искаме да направим живота на хората по-добър. Това каза министър-председателят и лидер на ГЕРБ Бойко Борисов на Национална предизборна среща на ГЕРБ, предаде репортер на  Агенция „Фокус“ . „На всяка душа, на всеки човек трябва да му помогнем, защото имаме ресурс да му помогнем. Всеки един трябва да се замисли, защо ни избраха преди 10 години, защо ни връщаха толкова пъти и къде е грешката. Трябва да си я поправим на мига“, заяви Борисов. „Най-корумпираните хора, говорят за корупция в момента“, изтъкна Борисов. „Само като ги чуете, трябва до след час да имате реакция, защото знам, че сте по презумпция невинни. Ако има грешка, веднага да се поправи. Излизате казвате - да, мислихме го едно, излезе друго, ще го поправим“, поясни той. \"Ежедневната връзка с човека, с хората и всички останали. Искат да ни съборят от власт. Те са борят за власт. Ние искаме да направим живота на хората по-добър“, заяви той. „За това инвестициите са в реалната сфера, заводи и икономика. За това вие знаете по регионите са истински живи инвестиции, които докараха до там, че няма работна ръка“, посочи министър-председателят. \r\n\"Като се замислите колко неща сме решили, а слизаме на долу, хората искат справедливост\", заяви още той.   \r\nБиляна ИВАНОВА", "date": "2019.01.20", "title": "Лидерът на ГЕРБ Бойко Борисов: Искат да ни съборят от власт, а ние искаме да направим живота на хората по-добър"}
{"url": "http://www.focus-news.net/news/2019/01/20/2614156/montana-vremenno-dvizhenieto-po-pat-i-1-vidin-montana-pri-sbelotintsi-se-osashtestvyava-v-edna-lenta-poradi-ptp.html", "text": "Временно движението по път I-1 Видин-Монтана при с.Белотинци се осъществява в една лента поради ПТП и се регулира от пътна полиция. Това съобщиха от  пресцентъра на Агенция \"Пътна инфраструктура\" .", "date": "2019.01.20", "title": "Монтана: Временно движението по път I-1 Видин-Монтана при с.Белотинци се осъществява в една лента поради ПТП"}
{"url": "http://www.focus-news.net/news/2019/01/20/2614150/snezhana-peneva-spetsialno-uchilishte-za-detsa-s-narusheno-zrenie-varna-vsyako-dete-mozhe-da-se-nauchi-da-raboti-na-bankomat-no-tryabva-da-izpolzva-edin-vid.html", "text": "Всяко дете може да се научи да работи на точно определен банкомат, който е в неговия район или е най-удобен за ползване от него. Това съобщи в интервю за  Радио „Фокус“ – Варна  учителят в Специалното училище за деца с нарушено зрение „Проф. д-р Иван Шишманов“ във Варна – Снежана Пенева. По думите й съществуват специални часове, в които децата се обучават на това как да работят с банкомати. Спецификата на различните машини обаче изисква детето да свикне с точно определена такава, която ще бъде най-често използвана от него\", обясни учителката. „Едно дете се учи да работи на точно определен банкомат, защото има много различни видове, при които клавиатурата е различно място. Някои банкомати имат брайлови обозначения, които са в полза на децата. Но основно всяко дете се обучава на точен вид банкомат да може да работи, защото да речем има такава карта или банкомата е в неговия район“, каза Снежана Пенева. Целта на занятията е да покажат последователността от действия, които трябва да се предприемат при тегленето на пари. „Би могло да се научи какви са последователностите. Банкоматът има звуков сигнал, който подсказва, че е свършило едното действие. Според нея незрящите хора могат да се научат на всички ежедневни умения, които извършва и един напълно зрящ човек, стига да има желание от страна на децата и правилното обучение от страна на преподавателите. Тя допълни, че е научно доказано, че хората с нарушено зрение могат да пишат по-бързо на клавиатура поради факта, че разчитат на паметта на пръстите си и звуковата програма, която им казва кой клавиш е натиснат. \r\nБояна АТАНАСОВА", "date": "2019.01.20", "title": "Снежана Пенева, Специално училище за деца с нарушено зрение – Варна: Всяко дете може да се научи да работи на банкомат, но трябва да използва един вид"}
{"url": "http://www.focus-news.net/news/2019/01/20/2614158/ivan-dukov-istoricheski-muzey-asenovgrad-otchita-se-znachitelen-rast-na-posetitelite-v-trite-muzeyni-sgradi-prez-2018-g.html", "text": "И през 2018 година се отчита значителен ръст на посетителите в Историческия музей в Асеновград и в другите две музейни сгради – Старинното училище и Етнографската къща. Това каза за  Радио „Фокус“ – Пловдив  историкът и директор на културната институция Иван Дуков. По думите му все още е рано да се говори за категорични данни за посещаемост, но по предварителните данни става ясно, че броят на посетителите нараства с близо 15-20 %. „2018 година беше трудна, но добра година за нас. Изпълнихме задачите, които си бяхме поставили, а самите посетители успяват да видят резултатите. Надявам се, че тази година ще бъде поне толкова успешна за Историческия музей и за хората, които се опитват да съхранят българската история и култура“, каза Дуков. Директорът на Историческия музей посочи, че през 2018 година в трите музейни сгради са се провели десетки събития. Сред тях се открояват благотворителните каузи – концерти, изложби, работилници  и базари в подкрепа на Центъра за настаняване от семеен тип и Дневния център за деца с увреждания. „Благотворителните инициативи се превърнаха в традиция. Важно е да се отбележи, че интересът към тези събития се засилва. Все повече посетители идват в музея не само да видят изработените от децата сувенири и други предмети, но и с нарочната цел да си закупят нещо и да подкрепят каузата. Подобни събития се очакват с нетърпение“, коментира Дуков. Той посочи, че освен традиционното отбелязване на годишнини и пресъздаването на различни обичаи, през 2018 година Историческият музей в Асеновград е представил редица гостуващи изложби – „Нашето освобождение“ на Регионален военноисторически музей – Плевен, „От ръката тревненска“ на Специализирания музей за резбарско и зографско изкуство в Трявна, „Ела се вие, превива“ на Регионален исторически музей – Пазарджик, „Накитът – огледало на душата“, както и изложба, посветена на 800 години от възцаряването на цар Иван Асен Втори. „Интересът към изложбите беше изключително силен“, каза Дуков. Той посочи, че през годината са се реализирали също традиционните за музея Нощ на музеите – през май и през септември, концерти на Музейната музикална школа, също  събития, свързани с коледните празници. През 2018 година, за четвърта поредна година, е била проведена и лятна музейна школа, където децата са имали възможност да се запознаят с особеностите на богатото културно-историческо наследство на Асеновград. \r\nТони МИХАЙЛОВ", "date": "2019.01.20", "title": "Иван Дуков, Исторически музей – Асеновград: Отчита се значителен ръст на посетителите в трите музейни сгради през 2018 г."}
{"url": "http://www.focus-news.net/news/2019/01/20/2614157/sport-bautista-agut-na-chetvartfinal-v-melbarn-sled-pobeda-nad-chilich.html", "text": "Роберто Баутиста Агут победи миналогодишния финалист Марин Чилич от Хърватия с 6:7, 6:3, 6:2, 4:6, 6:4 в мач от четвърти кръг на Australian Open. Така испанецът за първи път в кариерата си се класира за четвъртфинал на турнир от Големия шлем. \r\nПоставеният на 22-о място в схемата Агут, постигна трети успех в пет сета от четири мача до този момент на Australian Open. Преди това сценарият се повтори с Анди Мъри и Джон Милман, докато Карен Хачанов беше преодолян в три сета. \r\nНа четвъртфиналите Агут ще се изправи срещу Стефанос Циципас, който изненадващо отстрани Роджър Федерер с 3:1 сета.  Юлиян Марков", "date": "2019.01.20", "title": "Спорт: Баутиста Агут на четвъртфинал в Мелбърн, след победа над Чилич"}
{"url": "http://www.focus-news.net/news/2019/01/20/2614148/mkd-makedoniya-ochakva-se-da-se-saberat-nad-edin-milion-protestirashti-v-atina.html", "text": "На площад \"Синтагма\" в Атина се очаква около един милион гърци да се съберат на протеста под мотото \"Македония е гръцка\", пишат гръцките медии., цитирани от македонското електронно издание  “МКД“ . \r\nХиляди автобуси идват от Северна Гърция, Пелопонес, а  много кораби пристигат от Крит и островите на Егейско море, съобщиха медиите. \r\n„Призовахме всички патриоти да дойдат на площад „Синтагма“. Ние оттук мирно ще изпратим посланието, че не сме съгласни с отстъпките, които дадохме за името Македония, ”каза един от организаторите на протеста Михалис Патикас. \r\n\"Македонците  (от Северна  Гърция)канят приятели от Атина да се присъединят към тях, заедно с всички гърци, които ще дойдат в Синтагма, за да изпратят съобщението до правителството, което иска да се откаже от името Македония, етническа принадлежност и език\", каза Патикас. \r\nПротестът е насрочен за 14 ч. местно време на площад Синтагма пред гръцкия парламент. Организатор на протеста е Комитетът за борба за гръцкия характер на Македония. \r\nМедиите също съобщават за заплахи по телефона на депутати, които подкрепят решението между Македония и Гърция, плакати с техните снимки са залепени по улиците.  Юлиян Марков", "date": "2019.01.20", "title": "„МКД“ (Македония): Очаква се да се съберат над един милион протестиращи в Атина"}
{"url": "http://www.focus-news.net/news/2019/01/20/2614162/vratsa-izyasnyavat-se-obstoyatelstvata-okolo-smartta-na-mazh-otkrit-v-bezpomoshtno-sastoyanie-v-kozloduy.html", "text": "В резултат на предприети бързи оперативни действия е установен и задържан 31-годишен мъж от Козлодуй, съобщиха от  пресцентъра на МВР.  Разследването е осъществено от криминалисти на ОДМВР-Враца и РУ-Козлодуй, мъжът е заловен на ГКПП-Калотина. Към 08.00 часа днес в полицията бил подаден сигнал за мъж в безпомощно състояние, забелязан на улица в Козлодуй. Пристигналите на място полицейски и медицински екипи са установили по тялото му множество следи от прободни рани и контузии, пострадалият бил веднага откаран в болница, където малко по-късно починал.  \r\nСветкавично стартирали оперативно-издирвателните действия по образуваното досъдебно производство в РУ-Козлодуй, в рамките на които било установено, че загиналият е гостувал на свой 31-годишен съгражданин. След порядъчна употреба на алкохол, домакинът го откарал и оставил пред дома му с такси, след което  се качил в автобус и отпътувал за столицата. След осъществено взаимодействие, 31-годишният бил засечен на ГКПП-Калотина.  \r\nТой е задържан с полицейска заповед до 24 часа, работата по изясняване на съпричастността му към тежкото криминално престъпление продължава под наблюдението на прокуратурата.", "date": "2019.01.20", "title": "Враца: Изясняват се обстоятелствата около смъртта на мъж, открит в безпомощно състояние в Козлодуй"}
{"url": "http://www.focus-news.net/news/2019/01/20/2614161/sport-federer-priklyuchi-uchastieto-si-na-austrelian-oupan.html", "text": "Стефанос Циципас победи Роджър Федерер и се класира за четвъртфиналите на Australian Open. Младият гръцки тенисист се наложи с 6:7, 7:6, 7:5, 7:6 над действащия шампион в Мелбърн, който се бореше за трета поредна и общо № 7 титли на Australian Open, както и 21-ва от Големия шлем.  \r\nВ следващия мач 14-ият в схемата ще играе срещу испанеца Роберто Баутиста Агут, който отстрани шестия поставен и миналогодишен финалист, хърватина Марин Чилич.", "date": "2019.01.20", "title": "Спорт: Федерер приключи участието си на „Аустрелиън Оупън“"}
{"url": "http://www.focus-news.net/news/2019/01/20/2614160/otets-sevastiyan-arhiereyski-namestnik-za-balgarskiya-narod-sv-patriarh-evtimiy-tarnovski-e-edin-velik-duhoven-pastir.html", "text": "За българския народ Св. патриарх Евтимий Търновски е един велик духовен пастир. Това каза за  Радио „Фокус“ – Бургас  отец Севастиян  Йорданов, архиерейски наместник на бургаската духовна околия по повод Деня на Патриарх Евтимий. „Както пише киевският митрополит Григорий Цамблак, Св. патриарх Евтимий е достоен за всякакви похвали посветен в тайнствата, до които човешкият ум не стига, той е участник в апостолската слава, свещеникът на великата жертва и учителят на истината“, добави Отец Севастиян. По думите му Св. Патриарх Евтимий се е родил около 1327 година в град Велико Търново и произлиза от знатен български род Цамблак. Още като дете той проявява своята религиозност и своето вродено желание към богосъзерцателен живот и още от младини става свидетел на монашеските школи в града. По това време известният духовник Св. Теодосий Търновски вече е създал своята школа Килифаревския манастир и там Св. Евтимий отива и се запознава с духовния живот, който тогава води Св. Теодосий Търновски. „Малко след смъртта на Св. Теодосий Търновски заедно със своите четирима ученици, сред които е и Св. Евтимий заминали за Цариград и там Св. Теодосий се преселва в Господа, както църквата учи и така Св. Евтимий става негов наследник. Всеки един от нас знае житието на Св. патриарх Евтимий, но е важно да знаем за нас като българи, че ние имаме своя небесен покровител и своя небесен молитвеник, освен Св. Иван Рилски, който е покровител на цяла България, за нас също Св. патриарх Евтимий е и молитвен застъпник за всички нас“, посочи още отец Севастиян. Той допълни още, че през 1375 година Св. патриарх Евтимий застава на духовния престол на българското царство, той става патриарх, като е избран от всички жители на града. „Той се е проявил като един истински духовен пастир, служил е на народа без отдих и почивка. Той се е изправял смело срещу всички несгоди, срещу всички зверства на така наречените тогава поробители и е защитавал българския народ и вярата. И сега имаме нужда от такива духовни пастири, които да защитават нашата вяра. Надявам се, че Св. патриарх Евтимий ще бъде за всички нас българите един един пример и образец за това как ние трябва да защитаваме своята вяра и да се наречем едни достойни православни християни“, заяви отец Севастиян. \r\nМария КУРТЕВА", "date": "2019.01.20", "title": "Отец Севастиян, архиерейски наместник: За българския народ Св. патриарх Евтимий Търновски е един велик духовен пастир"}
{"url": "http://www.focus-news.net/news/2019/01/20/2614164/v-18-grada-u-nas-e-otcheteno-zamarsyavane-na-vazduha.html", "text": "В 18 града у нас е отчетено замърсяване на въздуха. Това сочат данни на показателя  airsofia.info . Данните показват, че концентрацията на фини прахови частици (PM10) и (PM2.5) е над нормите в редица градове у нас. Най-големи стойности в страната са регистрирани в станциите в Кюстендил и Варна. Замърсяване е отчетено още в Дупница, Благоевград, Петрич, Пазарджик, Пловдив, Асеновград, Смолян, Кърджали, Хасково, Ямбол, Стара Загора, Велико Търново, Монтана, Плевен, Свищов, Русе и Габрово.", "date": "2019.01.20", "title": "В 18 града у нас е отчетено замърсяване на въздуха"}
{"url": "http://www.focus-news.net/news/2019/01/20/2614155/efimerida-gartsiya-poveche-ot-100-hilyadi-dushi-protestirat-v-atina-broyat-im-neprekasnato-raste.html", "text": "Започна протестът „Македония е гръцка!“ . Изказванията са в ход. Според информация, протестиращите на площад „Синтагма“  са над 100 хиляди , а броят им непрекъснато расте, информира електронното издание на гръцкия вестник  Efimerida .  \r\nПовечето от протестиращите са от Северна Гърция, които пристигнаха рано сутринта с автобуси в Атина.  \r\nПолицейското присъствие в гръцката столица е силно увеличено, особено около парламента, както и по улиците около площад „Синтагма“. В района се провежда и относително малоброен контрапротест от крайнолеви извънпарламентарни формации,като полицията се стреми да не допусне сблъсъци. В контекста на строгите мерки, предприети от правоохранителните органи, хеликоптери и безпилотни летателни апарати наблюдават обстановката в центъра на гръцката столица. Автомобилното движение в много зони в центъра на града е преустановено, има затворени метростанции.  Юлиян Марков", "date": "2019.01.20", "title": "Еfimerida (Гърция): Повече от 100 хиляди души протестират в Атина, броят им непрекъснато расте"}
{"url": "http://www.focus-news.net/news/2019/01/20/2614159/afp-siriyskoto-pravitelstvo-saobshti-che-e-otrazilo-izraelski-raketni-ataki.html", "text": "Сирийската въздушна отбрана в неделя отговори на израелските въздушни нападения в южната част на страната, съобщи държавната информационна агенция SANA, цитирайки военен източник, предава  АFP .  \r\nСистемите за противовъздушна отбрана \"възпрепятстваха израелските въздушни удари да достигнат целите си на юг\", се казва в информацията, без да се дават допълнителни подробности. \r\nРъководителят на Сирийската обсерватория за човешки права, базирана в Лондон, Рами Абдел Рахман, заяви, че става дума за цели на юг от Дамаск близо до района на Кишу. \r\n\"В тази зона се намират оръжейни складове на „Хизбула“ и ирански бойци\", каза Абдел Рахман, добавяйки обаче, че не е ясно дали са били поразени от израелските удари. \r\nИнформацията идва една седмица, след като Израел извърши въздушен удар, за който заяви, че е бил насочен към ирански оръжейни складове в Сирия. \r\nНападенията на 12 януари бяха потвърдени от израелския премиер Бенямин Нетаняху, който каза, че \"складове, съдържащи ирански оръжия на международното летище в Дамаск\" са били ударени.  Юлиян Марков", "date": "2019.01.20", "title": "AFP: Сирийското правителство съобщи, че е отразило израелски ракетни атаки"}
{"url": "http://www.focus-news.net/news/2019/01/20/2614165/maya-spasova-tehnicheski-rakovoditel-v-obshtina-dupnitsa-proekt-integriran-gradski-transport-shte-bade-finaliziran-na-26-avgust-2019-godina.html", "text": "Проект „Интегриран градски транспорт“ ще бъде финализиран на 26 август 2019 година. Това каза за  Радио „Фокус“- Пирин  Мая Спасова, технически ръководител на проекта. „Обявената дата за финализиране е 26 февруари, но тъй като ще бъдат удължени сроковете, поради метеорологичните условия и други непредвидени неща по отношение на изпълнението, очакваме да бъде финализиран 26 август 2019 година“, каза Спасова. Тя подчерта, че до този момент има поставени електронни информационни табла, сайт за обществен достъп, така че да може да се наблюдава на коя спирка, в колко часа може да бъде хванат автобус, и по кое трасе се движи. „Новите автобуси ще отговарят изцяло на европейските стандарти, така че да бъдат използвани от майки с колички, от инвалиди, защото ще бъдат достъпни за всички“, каза още Спасова. \r\nЛора КАЛЧЕВА", "date": "2019.01.20", "title": "Мая Спасова, технически ръководител в Община Дупница: Проект „Интегриран градски транспорт“ ще бъде финализиран на 26 август 2019 година"}
{"url": "http://www.focus-news.net/news/2019/01/20/2614146/liderat-na-gerb-boyko-borisov-horata-shte-ni-dadat-golyamo-doverie-samo-ako-razberat-che-sme-si-vzeli-pouka-ot-nashi-slabosti.html", "text": "Хората трябва да ни дадат голямо доверие само ако разберат, че сме си взели поука от наши слабости. Това каза лидерът на ГЕРБ Бойко Борисов на Национална предизборна среща на партията, предаде репортер на  Агенция „Фокус“ . „Няма значение кой е, пише се на ГЕРБ, всяко петно“, коментира той. „Чуйте ме, обичам ви, но не е даденост това. Факт е, че БСП с тези провалени политици, гонени от управлението, ни доближават“, обърна се той към членовете на ГЕРБ. „Ако не ви светне червена лампичка, ще ви светна синя“, посочи Борисов.  \r\nПо повод Брекзит, лидерът на ГЕРБ посочи: „Полагаме огромни усилия да се подготвим за Брекзит. Въобще не съм оптимист. И на Съвета помолих колегите ЕП да изчака с гласуването, първо да мине в британския парламент“. „Трябва да сме готови за всякакъв сценарий, и за визов. Дай Боже, да се вразумят“, каза Борисов. „Това ще бъде тежка катастрофа за Европа“, обяви той. \r\nБиляна ИВАНОВА", "date": "2019.01.20", "title": "Лидерът на ГЕРБ Бойко Борисов: Хората ще ни дадат голямо доверие само ако разберат, че сме си взели поука от наши слабости"}
{"url": "http://www.focus-news.net/news/2019/01/20/2614169/predsedatelyat-na-parlamenta-tsveta-karayancheva-shte-uchastva-v-chestvaniyata-po-povod-100-godishninata-ot-parvoto-zasedanie-na-natsionalniya-parlament-na-r-irlandiya-na-21-yanuari.html", "text": "Председателят на Народното събрание Цвета Караянчева ще участва на 21 януари 2019 г. в честванията по повод 100-годишнината от първото заседание на Националния парламент на Република Ирландия. Това съобщиха от пресцентъра на  Народното събрание .  \r\nПредседателят на Народното събрание ще бъде гост на тържествената церемония в Меншън Хаус, където Долната камара на ирландския парламент е провела своето първо заседание.  \r\nПреди това Цвета Караянчева ще разговаря с председателя на Камарата на представителите на парламента на Република Ирландия Шон О`Фиъргейл.", "date": "2019.01.20", "title": "Председателят на парламента Цвета Караянчева ще участва в честванията по повод 100-годишнината от първото заседание на Националния парламент на Р Ирландия на 21 януари"}
{"url": "http://www.focus-news.net/news/2019/01/20/2614167/benovska-g-n-zlatev-chist-li-ste-za-da-zakolite-zhertven-petel-i-koy-shte-e-toyi.html", "text": "Г-н Златев „чист“ ли сте, за да заколите „жертвен петел“ и кой ще е той? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nДнес е Петльов ден. На този ден се коли жертвен петел, за да се сложи граница между усвоените и неусвоените територии. Ритуалът се прави от „чисто“ момче, което все още не в влизало в „съвкупление“. \r\nПренесен в днешно време на политическа и бизнес територия, този ритуал и нюансът със „съвкупленията“ поражда въпрос: Кой от определящ процесите в България бизнесмен не се е „съвкуплявал“ с политически лобита , за да разшири собствената си територия и за да завземе чужда територия? И,  вие, един от най-големите в бизнеса , Валентин Златев, „Лукойл- България“: Опитвате ли да отнемете правото на министър-председателят 3 мандата Бойко Борисов да управлява държавата?  Обърнахте ли внимание на думите на Борисов от днешната Национална работна среща на ПП ГЕРБ : Знаете ли как се събират парите отНАС, прокуратурата и МВР? И какви врагове трупам?! \r\nЗаради Закона за административното регулиране на икономическите дейности, свързани с нефт и продукти от нефтен произход станахме свидетели на остра полемика в най-едрия бизнес между Валентин Златев, управляващ  „Лукойл-България“ и Кирил Домусчиев, председател на КРИБ. Домусчиев поиска забавяне на приложението му с 6 месеца, МС го подкрепи и внесе закона  в НС да се изчистят проблемите между малките и големите в този бизнес, и на заинтересованите лица от минната и строителната промишленост. Безпрецедентно бързо , в отговор, Златев заяви ,че   Българската петролна и газова асоциация (БПГА) напуска КРИБ . Златев обвини и лично Домусчиев, че е в конфликт на интереси по този закон , заради внос на танкери с горива на „Инса ойл“ през пристанището на Домусчиев в Бургас. Домусчиев светкавично отговори на Златев, че самият Златев е в конфликт на интереси и разпространява невярна информация за Домусчиев.  \r\nИ тук е „заровен петелът“, г-н Златев. Вие, сте човек с огромна репутация. Рядко се явявате пред медиите. И, лично аз, ви каня , за пореден път или да ми гостувате, или да дадете пресконференция пред всички медии, за да докажете своята правота или да признаете своите грешки. Отива ви. Защото , ние, българите, очакваме от големите в бизнеса , като вас да имате и безспорна национална отговорност към България. \r\nЩе дам пример с националната отговорност  на един от големите в политиката - Ахмед Доган, лидерът, който никога не си отива от политиката, независимо, че ДСП се представлява от различни от Доган субекти. Независимо от политическите различия,  Доган подкрепи първия  кабинет на СДС, подкрепи и цар Симеон Сакскобургготски, и кабинета на тройната коалиция начело със Сергей Станишев, създаде и свали краткия кабинет на БСП начело с Пламен Орешарски, има видимо и невидимо участие  и влияние във всички служебни кабинети. В интерес на истината , ДПС не се вижда ясно в 3-те кабинета на Бойко Борисов, но народните представители на ДПС винаги проявяват здрав разум и в критични за ГЕРБ ситуации, в името на националните интереси, го подкрепят във всяко НС.  Да не забравяме и фактът, че след 1989 година всеки президент на България, освен неуместният Росен Плевнелиев, е избиран с решаващите гласове на ДПС. \r\nДнес, лидерът на ГЕРВ и министър-председател на България Бойко Борисов, на Националната работна среща на ПП ГЕРБ, заяви отново, че ефективно бори и ще бори контрабандата, а еврокомисарят Мария Габриел, би отново камбаната, че фалшивите новини са бич. На фона на тези факти, съвсем уместно, се появява и въпросът към вас, един от най-големите в бизнеса , Валентин Златев, „Лукойл- България“: Опитвате ли да отнемете правото на министър-председателят 3 мандата Бойко Борисов да управлява държавата?  И „чист“ ли сте , за да заколите „жертвен петел“ и кой ще е той? \r\nАз съм Беновска. И питам.", "date": "2019.01.20", "title": "Беновска: Г-н Златев „чист“ ли сте, за да заколите „жертвен петел“ и кой ще е той?"}
{"url": "http://www.focus-news.net/news/2019/01/20/2614168/pazardzhik-v-obshtina-peshtera-shte-bade-koronyasan-noviyat-tsar-na-vinoto-na-1-fevruari.html", "text": "В Пещера на 1 февруари ще бъде коронясан новият „Цар на виното“, съобщиха от  общинската администрация . Кандидатите за титлата трябва да регистрират участието си с проба от своя домашен еликсир в канцеларията Народно читалище „Развитие – 1873“ до 18.00 часа на 25 януари. Вината ще бъдат оценявани от професионално жури. Коронацията ще се състои на 1-ви февруари / петък/ от 11.00 часа на Крепостта „Перистера“. Организаторите на конкурса Община Пещера, Народно читалище „Развитие – 1873“ и Крепост „Перистера“ канят жители и гости на Пещера на традиционния Празник на виното.", "date": "2019.01.20", "title": "Пазарджик: В Община Пещера ще бъде коронясан новият „Цар на виното“ на 1 февруари"}
{"url": "http://www.focus-news.net/news/2019/01/20/2614170/otets-georgi-tanchev-sveshtenik-patriarh-evtimiy-e-nash-molitven-zakrilnik.html", "text": "Патриарх Евтимий е наш молитвен закрилник. Това каза за  Радио „Фокус“ – Пирин  отец Георги Танчев. „В една от песните се казва, че е живял безкръвно мъченически“, каза още свещеникът. Той допълни, че от историята се знае, че патриархът е заточен, когато при нас е настъпило турското робство. „Патриархът е бил заточен и е живял в мъки и изтезание. Животът му е бил равен като на мъчениците с разликата, че те проливали своята кръв и са умирали на момента, а той е търпял дълги години безкръвно мъченичество, умирайки в заточение“, добави отец Георги Танчев. По думите му ние сме длъжници на този свят човек. „Важно е да почитаме българските светии и да бъдем сигурни, че чрез техните молитви Бог ще благоволи всички нас“, заяви отецът. Той коментира, че добротата, насладата от живота, радостта и спасението са наше общо достояние. \r\nДенис НИКИФОРОВ", "date": "2019.01.20", "title": "Отец Георги Танчев, свещеник: Патриарх Евтимий е наш молитвен закрилник"}
{"url": "http://www.focus-news.net/news/2019/01/20/2614149/liderat-na-gerb-boyko-borisov-parlamentat-ni-e-dal-pravo-da-pregovaryame-za-nay-dobroto-i-kogato-priklyuchim-shte-kazhem-pri-kakvi-usloviya-mozhe-da-se-vzeme-f-16.html", "text": "Парламентът ни е дал право да преговаряме за най-доброто и когато приключат преговорите ще кажем при какви условия може да се вземе най-доброто. Ако не може да се вземем най-доброто, ще вземем каквото можем да си позволим. Това заяви министър-председателят Бойко Борисов в изказването си по време на Националната предизборна среща на ПП ГЕРБ във връзка с преговорите за нов боен самолет, предаде репортер на  Агенция „Фокус” . \"От събраните приходи, с които сме на излишък, ние харчим толкова, колкото изкарва държавата и в същото време не задлъжняваме повече от това“, подчерта министър-председателят. По думите му преди е имало обвинения, че ГЕРБ е взел дълг и е задлъжнял следващите поколения, но подчерта, че тогава той е бил 27%, а сега е 20%, като външен дълг с бюджетен излишък. „Когато дойде ГЕРБ на власт, ни отпускат всички фондовете и години наред си работят. Всеки, който разбира от европейска политика, знае, че тя се води на много нива, и много често получаваш уязвимост за съвсем друго нещо. Държавите, които дават големите пари в Европа, като Германия, Холандия и Франция, имат своите правила и изисквания“, заяви Борисов, като благодари на военния министър Красимир Каракачанов, който е положил усиля за сделките за въоръжението на България. \r\n„Правилата и начините, по които се управлява Европейският съюз изискват толерантност и внимание и всичко, което го има и на втори план. Водещият кандидат на ЕНП Манфред Вебер знае, че когато искаме да имаме силна подкрепа от всички държави, които членуваме в ЕНП, трябва първо да се проверява даден сигнал и тогава да се реагира“, каза още лидерът на ГЕРБ. \r\nБиляна ИВАНОВА", "date": "2019.01.20", "title": "Лидерът на ГЕРБ Бойко Борисов: Парламентът ни е дал право да преговаряме за най-доброто и когато приключим, ще кажем при какви условия може да се вземе F-16"}
{"url": "http://www.focus-news.net/news/2019/01/20/2614171/montana-dva-tir-a-sa-se-blasnali-na-patya-i-1-vidin-montana-pri-s-belotintsi-na-mestoproizshestvieto-ima-razliv-na-olio.html", "text": "Два ТИР-а са се блъснали по път I-1 Видин-Монтана при с. Белотинци, няма пострадали. Това съобщиха за  Агенция „Фокус“  от МВР. Има разлив на олио върху пътното платно от единия ТИР. Движението се регулира, докато пътят се опесъчи и се преместят двете превозни средства.", "date": "2019.01.20", "title": "Монтана: Два ТИР-а са се блъснали на пътя I-1 Видин-Монтана при с. Белотинци, на местопроизшествието има разлив на олио"}
{"url": "http://www.focus-news.net/news/2019/01/20/2614175/montana-vremenno-se-ogranichava-dvizhenieto-po-pat-i-1-vidin-montana-pri-selo-belotintsi.html", "text": "Временно се ограничава движението по път I-1 Видин-Монтана при с.Белотинци поради изтегляне на аварирали тежкотоварни автомобили от пътното платно. Това съобщиха от  пресцентъра на Агенция \"Пътна инфраструктура\" . Всички автомобили изчакват на място. Движението се регулира от пътна полиция.", "date": "2019.01.20", "title": "Монтана: Временно се ограничава движението по път I-1 Видин-Монтана при село Белотинци"}
{"url": "http://www.focus-news.net/news/2019/01/20/2614172/tass-izraelskata-pvo-e-prihvanala-raketa-izstrelyana-ot-siriya.html", "text": "Системата за противовъздушна отбрана на Израел \"Железен купол\"  е прихванала  ракета, изстреляна от Голанските възвишения в неделя, съобщи пресслужбата на израелската армия, цитирана от  ТАСС .  \r\n\"Преди известно време ракетата е била изстреляна от северната част на Голанските възвишения и е била прихваната от системата за противовъздушна отбрана „Железен купол“  се казва във военното комюнике. Израелската армия не посочва никакви други подробности за инцидента. \r\nСпоред израелското държавно радио \"Кан\" няма съобщения за пострадали и разрушения в резултат на инцидента. Радиостанцията отбелязва, че сирийската агенция SANA преди това е съобщила, че сирийските системи за противовъздушна отбрана са отблъснали израелска въздушна атака в южната част на страната.  Юлиян Марков", "date": "2019.01.20", "title": "ТАСС: Израелската ПВО е прихванала ракета, изстреляна от Сирия"}
{"url": "http://www.focus-news.net/news/2019/01/20/2614174/stolichna-obshtina-vsichki-izmervatelni-stantsii-v-sofiya-na-natsionalnata-sistema-za-kontrol-na-kachestvoto-na-vazduha-pokazvat-che-nyama-previshavane-na-normite-na-fini-prahovi-chastitsi.html", "text": "Всички измервателни станции в София на Националната система за контрол на качеството на въздуха показват, че няма превишаване на нормите на фини прахови частици. Това съобщиха от пресцентъра на  Столична община .  \r\nИзмервателните станции в \"Дружба\", \"Надежда\", \"Хиподрума\", \"Павлово\", \"Младост\", както и фоновата станция на Копитото, показват, че днес ниватана ФПЧ са под 50 µg/m3 при запазваща се тенденция и не се предвижда превишаване на средноденонощната норма. От Столична община напомнят, че средноденонощната норма от 50 µg/m3 е усреднена стойност от измервания между 00.00 и 24.00 часа \r\nДанните в реално време от измервателните станции в София на Изпълнителната агенция по околна среда можете да проверявате  .", "date": "2019.01.20", "title": "Столична община: Всички измервателни станции в София на Националната система за контрол на качеството на въздуха показват, че няма превишаване на нормите на фини прахови частици"}
{"url": "http://www.focus-news.net/news/2019/01/20/2614173/mariya-kalaydzhiyska-skior-dobrata-ekipirovka-e-nay-vazhnoto-neshto-za-predpazvaneto-na-skiorite.html", "text": "Добрата екипировка е най-важното нещо за предпазването на скиорите. Това каза за  Радио „Фокус“ – Пирин  Мария Калайджийска, скиор от Благоевград. Тя допълни, че екипът е важен за всеки един спорт. „Добре екипираният човек е предпазен, когато падне, за да не се нарани и да бъде предпазен от травми и счупвания“, заяви Мария Калайджийска. Тя допълни, че подходящото облекло е важно и за поддържане на телесната температура. „Във планината температурата на въздуха не е като в града при зимно време, а е много по-студено и затова хората трябва да са топло облечени“, посочи скиорът. Мария Калайджийска коментира, че най-важното нещо е скиорът да има каска, защото при едно падане главата може да се нарани, а последствията от това може да бъдат фатални и непоправими. „Когато бях състезател получих травма в един тренировъчен ден. Една жена, която не се беше научила да кара добре – беше пред мен и се сблъскахме като тогава беше чист късмет, че нямах счупване на гръдния кош“, каза още Калайджийска. Тя съобщи, че всичко в този невероятен, но и опасен спорт се случва с времето. „Снежните уикенди за мен са удоволствие, изживяване и емоция. Това са моментите, които прекарвам със семейството си. Планината ни дава най-напред топлина, защото емоциите и изживяванията са по-топли от студеното време“, посочи Мария Калайджийска. \r\nДенис НИКИФОРОВ", "date": "2019.01.20", "title": "Мария Калайджийска, скиор: Добрата екипировка е най-важното нещо за предпазването на скиорите"}
{"url": "http://www.focus-news.net/news/2019/01/20/2614166/efimerida-protestirashtite-v-atina-nastoyavat-za-referendum-za-dogovora-ot-prespa.html", "text": "Протестиращите в Атина настояват за референдум за Договора от Преспа, съобщава електронното издание на гръцкия вестник  Efimerida .  \r\nСпоред информациите броят на протестиращите е повече от 200 000 и непрекъснато се увеличава. \r\nВ 14:00 протестиращите са изпели химна на Гърция, след което са започнали изказванията. Искането на демонстрантите към премиера Алексис Ципрас е референдум за Договора от Преспа, съобщава изданието. \r\nОколо 14:30  протестиращи са се  опитали да се изкачат по стълбите зад Паметника на Незнайния воин и са се сблъскали с органите на реда, като са опръскали полицаите с блажна боя.   Юлиян Марков", "date": "2019.01.20", "title": "Efimerida: Протестиращите в Атина настояват за референдум за Договора от Преспа"}
{"url": "http://www.focus-news.net/news/2019/01/20/2614178/plovdiv-sportnite-klubove-v-oblastta-mogat-da-podavat-zayavleniya-za-finansovo-podpomagane-do-31-yanuari.html", "text": "Спортните клубове в Пловдив могат да подават заявления и необходимата документация за финансово подпомагане съгласно утвърдената Наредба за условията и реда за финансово подпомагане на спортни дейности до 31 януари. Това съобщиха за  Радио „Фокус“ – Пловдив  от Общината. Необходимите формуляри могат да бъдат намерени на сайта на община Пловдив. В срок също до 31 януари, спортните клубове в града трябва да внесат финансовите си отчети за разходваните средства, с които са били подпомогнати от Общината през 2018 година.", "date": "2019.01.20", "title": "Пловдив: Спортните клубове в областта могат да подават заявления за финансово подпомагане до 31 януари"}
{"url": "http://www.focus-news.net/news/2019/01/20/2614176/d-r-dimitar-petkov-veterinar-ot-varna-preparatite-s-koito-se-tretirat-ulitsite-prez-zimata-draznyat-lapite-na-zhivotnite-i-vodyat-do-naranyavaniya.html", "text": "Препаратите, с които се третират улиците през зимата, дразнят лапите на животните и водят до наранявания. Това каза в интервю за  Радио „Фокус“ – Варна  ветеринарният лекар д-р Димитър Петков във връзка с вредните влияние върху здравето на домашните любимци през зимните месеци. По думите му кучетата и котките не бива да се движат по улиците без предпазни мерки, защото множеството субстанции против замръзване, с които са покрити повърхностите извън дома, могат да доведат до рани в областта на краката. „Навреждат, защото те са абразивни. Особено в зимните месеци се слага морска сол, а тя много силно дразни, когато влезе там между пръстчетата. Затова предварително по магазините и по клиниките се продава и една специална паста. С нея могат да се обработят лапичките, преди да излязат навън животните. Тя всъщност предпазва лапата от измръзване и от наранявания“, посъветва ветеринарят. Той препоръча на стопаните на кучета да вземат под внимание, че питомецът им обикновено се движи по-чисти повърхности и тревни площи през по-топлите месеци. Поради тази причина лапите им трябва да бъдат предпазени, чрез специални пасти или обувки за кучета. \r\nБояна АТАНАСОВА", "date": "2019.01.20", "title": "Д-р Димитър Петков, ветеринар от Варна: Препаратите, с които се третират улиците през зимата, дразнят лапите на животните и водят до наранявания"}
{"url": "http://www.focus-news.net/news/2019/01/20/2614180/pazardzhik-parvoto-bebe-za-2019-g-v-obshtina-panagyurishte-shte-bade-orisano-v-denya-na-rodilnata-pomosht-21-yanuari.html", "text": "В Деня на родилната помощ – 21 януари, по традиция ще бъде орисано първото родено бебе в община Панагюрище за 2019 година, съобщиха от  общинска администрация . На този ден своето наричане ще получи и последното родено бебе за 2018 година. Официалната церемония ще се състои в Ритуалната зала в сградата на Община Панагюрище в 11:00 часа. Първото бебе в община Панагюрище за 2019 година е момиченце – Анелия Новакова, с родители Мария и Петьо Новакови от Панагюрище. Анелия е родена на 2 януари 2019 година. Последното родено през 2018 година също е момиченце – Ема Гидикова, с родители Наталия Величкова и Валентин Гидиков от село Баня. Ема е родена на 31 декември 2018 година в град Панагюрище.", "date": "2019.01.20", "title": "Пазарджик: Първото бебе за 2019 г. в Община Панагюрище ще бъде орисано в Деня на родилната помощ-21 януари"}
{"url": "http://www.focus-news.net/news/2019/01/20/2614177/sofiya-70-godishen-mazh-se-e-samoubil-sled-kato-e-prostrelyal-sobstvenik-na-zavedenie-v-selo-ognyanovo.html", "text": "70-годишен мъж се е самоубил, след като е прострелял собственик на заведение в село Огняново. Това съобщиха от пресцентъра на  МВР . Досъдебно производство е образувано във връзка с тежък инцидент в с. Огняново, община Елин Пелин. Към 14.00 часа днес в полицията бил получен сигнал за прострелян 58-годишен собственик на местно заведение в селото. Раненият в рамото мъж бил веднага откаран в болница. Пристигналият на място полицейски екип е извършил оглед, а в хода на предприетите първоначални действия по разследването е установил, че изстрелите са произведени от 70-годишен местен жител, който минути преди това нахлул в обекта и насочил оръжие срещу мъжа – двамата от доста време били във вражда. При пристигането в дома на възрастния мъж, криминалистите го открили мъртъв с огнестрелна рана в областта на сърцето – според първоначалната експертиза смъртта е настъпила при самопрострелване.    \r\nРаботата по изясняване на всички обстоятелства, свързани с тежкия инцидент, продължава под наблюдението на прокуратурата.", "date": "2019.01.20", "title": "София: 70-годишен мъж се е самоубил, след като е прострелял собственик на заведение в село Огняново"}
{"url": "http://www.focus-news.net/news/2019/01/20/2614183/montana-vazstanoveno-e-dvizhenieto-po-pat-i-1-vidin-montana-v-rayona-na-sbelotintsi.html", "text": "Възстановено е движението по път I-1 Видин-Монтана в района на с.Белотинци. Това съобщиха от  пресцентъра на Агенция \"Пътна инфраструктура\" .", "date": "2019.01.20", "title": "Монтана: Възстановено е движението по път I-1 Видин-Монтана в района на с.Белотинци"}
{"url": "http://www.focus-news.net/news/2019/01/20/2614182/ivanichka-petkova-direktor-na-ou-sv-patriarh-evtimiy-starite-metodi-na-obuchenie-veche-ne-rabotyat-i-e-nuzhno-vavezhdaneto-na-inovatsii-v-obrazovatelnite-institutsii.html", "text": "Старите методи за обучение на учениците вече не работят. Нужно е въвеждането на иновации във всички образователни институции у нас. Това каза директорът на основно училище „Св. Патриарх Евтимий“ във Велико Търново Иваничка Петкова. Тя обясни пред  Радио „Фокус“ – Велико Търново , че обикновеното разказване на даден урок вече не е достатъчно, защото това не задържа интереса на децата и младежите. „Ние постоянно търсим нови и нови методи за преподаване. Всички колеги се стремят към иновации, за да мотивират децата за работа. Старите методи вече не работят, не може само да разказваме урока, защото изгубим ли интереса на децата, всичко е загубено“, коментира още директорката. Тя допълни, че в ръководената от нея институция се използва интернет платформата „Уча се“, която се оказва изключително ефикасна. Освен това в часовете учителите преподават чрез презентации, компютърни програми, дори и игри. По програмата на Министерство на образованието ОУ „Св. Патриарх Евтимий“ не е иновативно училище, но това не спира използването на новите технологии.  \r\nЛуиза ТРАНЧЕВА", "date": "2019.01.20", "title": "Иваничка Петкова, директор на ОУ „Св. Патриарх Евтимий“: Старите методи на обучение вече не работят и е нужно въвеждането на иновации в образователните институции"}
{"url": "http://www.focus-news.net/news/2019/01/20/2614186/prof-todor-kantardzhiev-bolnite-ot-grip-v-stranata-sa-okolo-100-hilyadi.html", "text": "Очаква се пикът на грипната епидемия да бъде следващата или по-следващата седмица. Това съобщи за  Агенция „Фокус“  директорът на Националния център по заразни и паразитни болести проф. Тодор Кантарджиев. „В момента в страната болните са около 100 хиляди. Миналата година сме имали седмици, когато болните са били 200 или 400 хиляди“, посочи той. „В момента преобладава така нареченият Свински грип – H1. В последната седмица от 100 доказани грипни инфекции 60 са H1, а 38 са H3“, уточни проф. Кантарджиев и допълни, че свинският грип засяга най-вече хора в трудоспособна възраст и деца. „В момента в страната най-много боледуват децата, но трябва да се има предвид, че те боледуват и от други вирусни инфекции, характерни за сезона“, коментира Тодор Кантарджиев. „Преди две седмици масово разпространение получи респираторният вирус, който е най-опасен за малките деца до 5-годишна възраст и за много възрастната хора. Също така в момента се доказват много случаи на „Бока“, каза още професорът. \r\nТеодора ПАТРОНОВА", "date": "2019.01.20", "title": "Проф. Тодор Кантарджиев: Болните от грип в страната са около 100 хиляди"}
{"url": "http://www.focus-news.net/news/2019/01/20/2614185/varna-nyakolko-domakinstva-v-grada-sa-s-narusheno-vodopodavane-zaradi-avariya.html", "text": "Няколко домакинства в града са с нарушено водоподаване заради авария. Това съобщиха за  Радио „Фокус“ – Варна  от водното дружество в града. Авария във водопродната мрежа остави част от абонатите в местност „Малко Ю“ без вода. Проблеми с водата имат и в района на ул „13“ и ул. „14“. По информация на водното дружество, водоподаването ще бъде възстановено до около 19.00 часа. \r\nБояна АТАНАСОВА", "date": "2019.01.20", "title": "Варна: Няколко домакинства в града са с нарушено водоподаване заради авария"}
{"url": "http://www.focus-news.net/news/2019/01/20/2614189/pazardzhik-v-denya-na-rodilnata-pomosht-vav-velingrad-shte-izpalnyat-traditsionniya-ritual-davane-ime-na-dete.html", "text": "Традиционният ритуал „Даване име на дете” във Велинград ще започне в 10.30 часа във фоайето на общинска администрация, съобщи за  Радио „Фокус“-Пазарджик  Бояна Кирилова от общинската администрация. Тя обясни, че в програмата ще вземат участие местни фолклорни групи. „От 11.30 часа на сцената на площад „Николай Гяуров” ще бъде представена възстановка на народния обичай „Поливане”. Кметът на общината д-р Костадин Коев ще връчи и наградата за най-добър акушер-гинеколог на Велинград за 2018г.“, уточни Кирилова. Тя допълни, че след това е предвидена богата фолклорна програма. \r\nВаня НИКОЛОВА", "date": "2019.01.20", "title": "Пазарджик: В Деня на родилната помощ във Велинград ще изпълнят традиционния ритуал „Даване име на дете”"}
{"url": "http://www.focus-news.net/news/2019/01/20/2614188/mvr-paten-politsay-e-postradal-leko-pri-zadarzhane-na-agresiven-vodach-v-stolichniya-kvartal-druzhba.html", "text": "Пътен полицай е пострадал леко при задържане на агресивен водач в столичния квартал „Дружба“. Това съобщиха от пресцентъра на  МВР . Към 15.00 часа е бил получен сигнал за пътен инцидент между два леки автомобила в района на столичния квартал „Дружба“. При пристигане на място, екип на пътна полиция е установил единия от водачите – 33-годишен, който започнал да ги обижда и заплашва. След последвало предупреждение за неговото задържане, мъжът проявил явна агресия, посегнал на единия от униформените и му нанесъл удар в ръката. Служителят на реда е прегледан и освободен за домашно лечение. Нарушителят е задържан в столичното Осмо РУ, работата по документирането на случая, както и по издирването на другия участник в пътния инцидент, продължава.", "date": "2019.01.20", "title": "МВР: Пътен полицай е пострадал леко при задържане на агресивен водач в столичния квартал „Дружба“"}
{"url": "http://www.focus-news.net/news/2019/01/20/2614190/plovdiv-otvaryat-bul-tsar-boris-iii-obedinitel-12-avtobusni-linii-vazstanovyavat-marshruta-si-na-21-yanuari.html", "text": "От 21 януари се отварят за движение на пътни превозни средства двете платна бул. „Цар Борис III Обединител”, в отсечката от кръстовището с ул. „Железарска“ до кръстовището с ул. „Цанко Дюстабанов“ и ул. „Граф Игнатиев“. Това съобщиха за  Радио „Фокус“ – Пловдив  от Общината. Ограничението за движение бе въведено на 27 декември във връзка с откриването на „Пловдив – Европейска столица на културата 2019“. Mаршрутите на автобусни линии №1, 4, 7, 9, 11, 20, 26, 27, 37, 44, 93 и 99 от основния вътрешноградски транспорт се възстановяват. \r\nТони МИХАЙЛОВ", "date": "2019.01.20", "title": "Пловдив: Отварят бул. „Цар Борис III Обединител”, 12 автобусни линии възстановяват маршрута си на 21 януари"}
{"url": "http://www.focus-news.net/news/2019/01/20/2614187/protothema-politsiyata-izpolzva-salzotvoren-gaz-za-vtori-pat.html", "text": "Полицията използва сълзотворен газ за втори път, като този път не се посочва причината за неговото използване, пише електронното издание на гръцкия вестник  Protothema \r\nСпоред изданието възрастните хора и хората с малки деца са напуснали района на парламента, където е доста задимено от обгазяванията. Според полицията по време на сблъсъците около Паметника  на незнайния войн са пострадали десет полицейски служители. Не се привежда информация за състоянието им.  Юлиян Марков", "date": "2019.01.20", "title": "Protothema : Полицията използва сълзотворен газ за втори път"}
{"url": "http://www.focus-news.net/news/2019/01/20/2614193/toplofikatsiya-sofiya-toplopodavaneto-v-kvartalite-hladilnika-i-lozenets-shte-bade-vazstanoveno-kasno-prez-noshtta.html", "text": "Топлоподаването в столичните квартали „Хладилника“ и „Лозенец“ ще бъде възстановено късно през нощта. Това каза за  Агенция „Фокус“  говорителят на „Топлофикация София“ Елизабет Павлова. „Причината за аварията е пробив на тръба. В момента трябва да се дренира водата, след това ще се завери пробитата тръба и ще започне да се запълва“, допълни говорителят на „Топлофикация София“.  \r\nТеодора ПАТРОНОВА", "date": "2019.01.20", "title": "\"Топлофикация София\": Топлоподаването в кварталите „Хладилника“ и „Лозенец“ ще бъде възстановено късно през нощта"}
{"url": "http://www.focus-news.net/news/2019/01/20/2614194/zamestnik-ministar-denitsa-sacheva-shte-uchastva-v-svetovniya-forum-za-obrazovanie-2019-v-london-na-21-i-22-yanuari.html", "text": "Заместник-министърът на образованието и науката Деница Сачева ще участва в Световния форум за образование, който ще се проведе на 21 и 22 януари 2019 година в Лондон. Това съобщиха от  пресцентъра на Министерството на образованието и науката . Това е 16-ото издание на форума, който се утвърди като най-голямото събиране на министрите на образованието и науката от цял свят за споделяне на идеи относно национални и международни политики и стратегии. В тазгодишното издание ще се включат високопоставени представители на 95 държави. Заместник-министър Сачева ще участва в Пленарна министерска сесия, на която ще бъдат представени презентации за ключовите инициативи, действия и изследвания със значителен принос към образованието в световен мащаб.", "date": "2019.01.20", "title": "Заместник-министър Деница Сачева ще участва в Световния форум за образование 2019 в Лондон на 21 и 22 януари"}
{"url": "http://www.focus-news.net/news/2019/01/20/2614192/veliko-tarnovo-temenuzhkata-ot-monmartar-na-imre-kalman-shte-e-parvoto-zaglavie-na-muzikalno-dramatichen-teatar-konstantin-kisimov-za-2019-g.html", "text": "„Теменужката от Монмартър“ на Имре Калман ще е първото заглавие на Музикално-драматичен театър „Константин Кисимов“ за 2019-та година. Това съобщи за  Радио „Фокус“ – Велико Търново  директорът на културната институция Васил Вълчев. Репетициите започват още в началото на февруари като към момента се водят разговори с режисьора Бойко Богданов. Премиерата вероятно ще е около Празника на Велико Търново – 22 март. През 2018-та година търновският театър има 18 заглавия в афиша си. Девет от тях са български, а останалите – чужди. „Имахме и три детски заглавия, които представихме на най-малките ни зрители – „Карлсон и дребосъчето“, „Тримата братя и златната ябълка“, която беше възстановена и „Пипи Дългото Чорапче“ по Астрид Линдгрен. Плюс детският мюзикъл „Четиримата близнаци“ на Георги Костов. В репертоарен план винаги е търсен този баланс – между българските и чуждите заглавия, като тенденцията ще остане в тази посока и през 2019-та“, уточни още Васил Вълчев. \r\nЛуиза ТРАНЧЕВА", "date": "2019.01.20", "title": "Велико Търново: \"Теменужката от Монмартър“ на Имре Калман ще е първото заглавие на Музикално-драматичен театър „Константин Кисимов“ за 2019 г."}
{"url": "http://www.focus-news.net/news/2019/01/20/2614196/plovdiv-sdruzhenie-ustremeni-v-asenovgrad-sazdade-detska-sektsiya-priklyuchentsi-koyato-shte-im-predostavi-bazovi-znaniya-za-planinata.html", "text": "Сдружение „Устремени“ в Асеновград създаде детска секция „Приключенци“ с ръководител Крум Сираков. Това каза за  Радио „Фокус“ – Пловдив  председателят на сдружението Ивайло Мирчев. Той посочи, че целите на секцията е да даде на децата базови познания по движение в планината, бивакуване, безопасност, познания за оборудване и екипировка за бивакуване, алпинизъм и спелеология, както и знания за защитени територии и опазване на природата. В продължение на 11 непоредни дни, в периода януари-май, в рамките на 100 астрономически часа, ще бъдат преподадени и усвоени знания и умения, в съответствие с целите на секцията и Сдружението. Могат да участват до 8 деца на възраст между 10 и 14 години. Програмата на заниманията за деца ще включва информация за безопасността в планината, особености на зимните и летните преходи, също за защитени територии и биоразнообразието. Участниците ще имат възможност да изработват къщички за прилепи, да присъстват на лекции за карстообразуването, за историята на алпинизма и пещерното дело. В програмата са предвидени и двудневни занимания, като излети, бивакуване на открито, походи и спускане по обезопасена с въже пътека. Децата ще имат и възможността да проникнат в хоризонтална пещера. От сдружение „Устремени“ уточняват, че за двудневните мероприятия нощуването не е задължително и е по преценка на родителите. Новоучредената детска секция „Приключенци“ ще бъде представена в рамките на 30 минути на 26 януари в Градската библиотека „Паисий Хилендарски“, след края на регионалната среща на туристическите и планинарски организации в област Пловдив. „Много е важно още от малки децата да бъдат ограмотявани, да бъдат сред връстници и да изживяват незабравими мигове. Детската секция ще им предостави всичко това“, коментира Ивайло Мирчев. \r\nТони МИХАЙЛОВ", "date": "2019.01.20", "title": "Пловдив: Сдружение „Устремени“ в Асеновград създаде детска секция „Приключенци“, която ще им предостави базови знания за планината"}
{"url": "http://www.focus-news.net/news/2019/01/20/2614191/afp-politsiyata-e-izpolzvala-salzotvoren-gaz-po-vreme-na-protesta-v-atina.html", "text": "Полицията е използвала сълзотворен газ по време на протеста в Атина, предава  AFP .  \r\nОколо трийсет младежи с качулки предизвикаха конфликти с полицията,като се опитаха да се качат по стълбите на Паметника на незнайния войн пред парламента. \r\nПолицията за борба с масовите безредици отвърна със сълзотворен газ, като освен виновниците са били обгазени и други демонстранти, които са се разпръснали след задимяването на района, пише агенцията. \r\nПолицията преброи около 60 хиляди  души в началото на протеста в 14 часа, като организаторите твърдят, че са били повече от 100 хиляди души. \r\nПротестът под наслов „Македония е гръцка“ се провежда преди планираната за другата седмица ратификация на Споразумението от Преспа за промяна на името на Македония, припомня агенцията.  Юлиян Марков", "date": "2019.01.20", "title": "AFP:  Полицията е използвала сълзотворен газ по време на протеста в Атина"}
{"url": "http://www.focus-news.net/news/2019/01/20/2614179/a1-on-makedoniya-ima-intsidenti-na-protesta-v-atina.html", "text": "Има инциденти на протеста в Атина, информира македонския електронен портал  A1 On , като се позовава на информация от кореспондента на Македонската информационна агенция (МИА). \r\nГрупа маскирани лица с гръцки знамена, вероятно принадлежащи на крайнодесни групировки са се опитали да пробият полицейския кордон при Паметника на незнайния войн пред гръцкия парламент. Те са хвърляли шишета и други предмети , както и блажна боя по полицаите, които са отговорили със шокови гранати и сълзотворен газ.   Юлиян Марков", "date": "2019.01.20", "title": "„A1 On“ (Македония): Има инциденти на протеста в Атина"}
{"url": "http://www.focus-news.net/news/2019/01/20/2614197/pazardzhik-magla-namalyava-vidimostta-v-oblastta-trafikat-e-spokoen.html", "text": "Спокоен е трафикът в Пазарджик, предаде репортер на  Радио „Фокус“ – Пазарджик", "date": "2019.01.20", "title": "Пазарджик: Мъгла намалява видимостта в областта, трафикът е спокоен"}
{"url": "http://www.focus-news.net/news/2019/01/20/2614181/kathimerini-protestat-sreshtu-dogovora-ot-prespa-e-po-malobroen-ot-ochakvaniyata-na-organizatorite.html", "text": "Протестът срещу Договора от Преспа е по-малоброен от очакванията на организаторите, пише електронното издание на гръцкия вестник  Kathimerini . \r\nБроят на протестиращите не отговаря на очакванията  на организаторите за над 600 хиляди души. \r\nОрганизаторите твърдяха, че от северна Гърция ще пристигнат около 3000 автобуса. Полицията заяви, че малко след 14 ч само около 300 са преброени на северния вход на Атина и още около 60 на южния вход от полуостров Пелопонес, съобщиха властите. \r\nБившият министър-председател Андонис Самарас се обърна към митинга, като заяви, че \"протестираме за това, което знаем, че е справедливо.\" Консервативното правителство на Самарас е известно с твърдата си позиция по въпроса за името от 1993 година. Той се завръща в „Нова Демокрация“ през 2004 г., става партиен лидер през 2009 г. и е министър-председател от 2012-2015 г. \r\nКъм протестиращите се е обърнал представител на Монашеската общност от Атон и представител на гръцката диаспора в САЩ.   Юлиян Марков", "date": "2019.01.20", "title": "Каthimerini: Протестът срещу Договора от Преспа е по-малоброен от очакванията на организаторите"}
{"url": "http://www.focus-news.net/news/2019/01/20/2614199/burgas-normalno-se-osashtestvyava-dvizhenieto-v-oblastta.html", "text": "Нормално се осъществява движението в областта, предаде репортер на  Радио „Фокус“ – Бургас . Водачите да се движат с повишено внимание по централните градски улици – „Цар Петър“, „Булаир“ и „Цар Симеон“, където движението е натоварено. Интензивно е движението и по някои участъци от бул. „Мария Луиза“ и „Сан Стефано“, както и в района на кръстовището между улиците „Спортна“ и „Индустриална“, на кръстовището с кръгово движение „Трапезица“ и в района на Новата поща.", "date": "2019.01.20", "title": "Бургас: Нормално се осъществява движението в областта"}
{"url": "http://www.focus-news.net/news/2019/01/20/2614198/plovdiv-natovareno-e-dvizhenieto-po-osnovnite-napravleniya-v-oblastta-patishtata-sa-mokri-i-hlazgavi.html", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Най-интензивен трафик се отчита по направленията Пловдив-Карлово, Пловдив-Пазарджик и Пловдив-Асеновград, както и по пловдивския участък на АМ „Тракия“. Пътищата на територията на областта са мокри и хлъзгави. Водачите трябва да шофират с повишено внимание и съобразена скорост, както и да не предприемат рискови маневри, за да не се създават предпоставки за възникването на пътни инциденти. Опасност от свличане на земна и скална маса има по пътищата Асеновград-Смолян, Кричим-Стамболийски и Юговско ханче-Югово-Лъки-Здравец. Проходът Троян-Кърнаре остава затворен за движение на всички моторни превозни средства. До 31 януари ще остане забранено движението на всички моторни превозни средства по пътя Белица-Загражден-Давидково, в участъка от км 13 до границата с област Смолян при км 18. До 2 февруари остава забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. Забранено е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Трафикът на територията на град Пловдив също е интензивен към този час. Най-засилено автомобилно движение се отчита по булевардите „Христо Ботев“, „Източен“, „Шести септември“, „Руски“, „Васил Априлов“ и „Пещерско шосе“. Пътните настилки на територията на града са мокри и хлъзгави. \r\nТони МИХАЙЛОВ", "date": "2019.01.20", "title": "Пловдив: Натоварено е движението по основните направления в областта, пътищата са мокри и хлъзгави"}
{"url": "http://www.focus-news.net/news/2019/01/20/2614202/d-r-dimitar-petkov-veterinar-ot-varna-fakturite-i-smartnite-sluchai-pri-domashnite-lyubimtsi-v-klinikite-skachat-dvoyno-v-studeno-vreme.html", "text": "Фактурите и смъртните случаи при домашните любимци в клиниките скачат двойно в студено време. Това каза в интервю за  Радио „Фокус“ – Варна  ветеринарният лекар д-р Димитър Петков във връзка с вредните влияния върху здравето на домашните любимци през зимните месеци. Според него ниските температури правят животните по-безразсъдни, което води до повишаване на броя на фрактурите и смъртните случаи. „При много студено време зачестяват и катастрофите при домашните любимци, защото те стават по-невнимателни и получават фрактури. При нас просто двойно са се увеличили от лятото“, съобщи ветеринарът. Той посъветва ветеринарите да не намаляват броя на разходките на питомците си, но да използват каишки. „Трябва да се разхождат само на повод при температури под нулата. Може да ги пускат на определените за това места и така да са по-спокойни стопаните“, допълни д-р Димитър Петков. По думите на лекаря, стопаните трябва правилно да определят времето за разходка на домашния любимец, за да не навредят на здравето му. „Иначе може да го пуснете на някоя полянка да си тича, но колкото то иска, а не колкото ние искаме. По този начин се натоварват крайниците, натоварва се сърдечната дейност и най-важното, че започва да се износва кератинния слой долу на лапичките и получат много силни болки животните“, каза още д-р Димитър Петков. Според него е хубаво стопаните да научат кучетата да носят предпазни обувки, които няма да позволят нараняване от твърдата настилка, студа или препаратите, с които се третират улиците през зимата. \r\nБояна АТАНАСОВА", "date": "2019.01.20", "title": "Д-р Димитър Петков, ветеринар от Варна: Фактурите и смъртните случаи при домашните любимци в клиниките скачат двойно в студено време"}
{"url": "http://www.focus-news.net/news/2019/01/20/2614204/aktualna-patna-obstanovka-kam-1730-chasa.html", "text": "Температурите са в интервала от - 2° до + 11°. Времето над страната е предимно облачно. Слаб вятър духа в областите: Благоевград, Варна, Бургас,Видин, Добрич, Монтана и Силистра. Слаб дъжд вали в областите: Благоевград, Варна, Монтана, Плевен и София. Пътните настилки са предимно сухи на места мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . \r\nОграничена видимост поради мъгла: \r\n- до 50 м в района на Котел и Твърдица /обл.Сливен/ \r\n- до 100 м в района на АМ „Тракия“ при км 20 до км 55. ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОбласт София: \r\nДвижението по АМ \"Струма\" в тунел „Мало Бучино“ посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Срок 28.01.2019 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път  I-1 /София – Перник/ от км 277+000 /Черния кос/ до км 282+485 /границата с Перник/ се осъществява с повишено внимание поради санитарна сеч на растителност. Срок: от 10:00 до 14:00 часа на 21.01.2019 г. \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности:  \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-5503: Движението по път ІІІ-5308 Каменец – Камен връх от км 16+600 до км 24+600 се осъществява с повишено внимание поради стесняване на една от лентите за движение. Участъкът е сигналиэиран с пътни знаци. Срок до 22.01.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.20", "title": "Актуална пътна обстановка към 17.30 часа"}
{"url": "http://www.focus-news.net/news/2019/01/20/2614205/veliko-tarnovo-ne-se-dopuska-preminavane-na-tovarni-avtomobili-nad-12-tona-po-patya-mezhdu-selo-lozen-i-polski-trambesh.html", "text": "Не се допуска преминаване на товарни автомобили над 12 тона по пътя между село Лозен и Полски Тръмбеш. Причината е намален габарит на пътното платно, съобщиха за  Радио „Фокус“ – Велико Търново  от Областно пътно управление в старата столица. Срокът за приключване на ремонтите дейности е 31-ви май, а обходният маршрут е през Драганово, Янтра и Поликраище. Условията за пътуване в региона са нормални за сезона. Времето е предимно облачно, като на места превалява слаб дъжд. Настилките са предимно мокри, в по-усойните места заледени и обработени. Навсякъде е проходимо при зимни условия. Трафикът към този час е спокоен. Ограничено е преминаването на МПС над 3,5 тона на път Чешма-Кесарево, поради лошо експлоатационно състояние на пътя. Срокът на организацията на движение е до 31 декември. Обходният маршрут е Чешма-Сливовица-Горско Ново село-Джулюница-Кесарево. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Отворен за движение на всички МПС е Прохода на Републиката, но там е в сила предупреждението за опасност от падащи камъни. \r\nЛуиза ТРАНЧЕВА", "date": "2019.01.20", "title": "Велико Търново: Не се допуска преминаване на товарни автомобили над 12 тона по пътя между село Лозен и Полски Тръмбеш"}
{"url": "http://www.focus-news.net/news/2019/01/20/2614184/", "text": "Френските полицейски служители задържаха близо 300 души по време на демонстрациите на „жълтите жилетки“ в събота. Това съобщи в неделя държавният секретар към Министерството на вътрешните работи Лоран Нунес, цитиран от  TACC \r\nКоментирайки действията на „жълтите жилетки“, които се провеждат в страната  от повече от два месеца, Нунес отбеляза, че „полицията и жандармерията са изправени пред безпрецедентно насилие по време на протестите“. Във връзка с това той отново оправдава използването на гумени куршуми от служители на правоприлагащите органи. \"Ако полицията не ги използва, те няма да се справят с тази вълна от насилие\", заяви държавният секретар. \r\nСпоред френското вътрешно министерство, в съботните протести на \"жълтите жилетки\" от вчера са участвали около 84 хиляди души. Демонстрации е имало  в Париж, Тулуза, Бордо, Марсилия, Руан и други градове.  Участниците са се противопоставили на въвеждането на нови данъци и са поискали провеждането на „референдуми за гражданската инициатива”.  Юлиян Марков", "date": "2019.01.20", "title": "ТАСС: По време на протестите на „жълтите жилетки“ от събота са арестувани около 300 души"}
{"url": "http://www.focus-news.net/news/2019/01/20/2614203/rumyana-glavcheva-ekspert-seizmolog-dopisen-chlen-na-bani.html", "text": "Оповестеното земетресение с магнитуд 6.7, станало в събота в 22:33 локално време (3:33 у нас) на територията на северно-централно Чили, предизвика множество вторични трусове. Източниците на послетрусовата активност са на дълбочини между 50 и 70 километра (км). Епицентрите им са в район Кокимбо и за изминалото половин денонощие след основния трус те са съсредоточени в компактна област с размери 25 км в направление север-юг и 20 км изток-запад. Досега Националният сеизмологичен център на Чили обявява 69 афтершока. Сред тях няма земетресение с магнитуд над 5. Трусовата последователност съдържа три събития с магнитуди от 4.1 до 4.7, а останалите са микроземетресения. Регионалната служба за извънредни ситуации на Кокимбо информира за малки проблеми в телекомуникационните системи. Заместник-министърът на електроенергията и горивата съобщава за прекъсване подаването на електроенергия в отделни сектори на региона. Както вече е известно, превантивната евакуация на населението по крайбрежията на Чили беше отменена, тъй като бе оценено, че характеристиките на земетресението с магнитуд 6.7 не отговарят на необходимите условия за генериране на цунами. Сътресенията са предизвикали свличания и срутвания на земни маси в планински райони на епицентралната област. Двете човешки жертви са на възрастна двойка от сърдечни проблеми. Съобщени са слаби повреди в стари постройки в крайбрежния град Ла Серена. От рецепцията на хотел в Ла Серена се докладва: “Усети се много силно … Туристите бяха твърде обезпокоени, но нищо сериозно не се случи.” – описанието съответства на интензивност от VI степен. Ето и някои оценки на чилийската сеизмологична служба за интензитета на въздействие: регион Кокимбо – VI до VII степен; регион Атакама – максимална V степен в Алто дел Кармен; Валпарайзо – максимум V степен (Калера, Казабланка, Ла Круз, Путаендо, Квилота, Сан Фелипе, Санта Мария, Валпарайзо), до V степен в района на столицата Сантяго. \r\nЗеметръсната активност в регион Кокимбо на Чили съвсем не е изненадваща. Районът, като част от чилийското крайбрежие, е подложен на натиск от тихокеанската плоча Наска, която се спуска под Южно-Американската мегаплоча. Израз на създаваните напрежения са множество мощни земетресения – на около 50 км западно е епицентърът на земетресение с магнитуд 7.1 през 1955 година, на 75 км южно – земетресение също с магнитуд 7.1 през 1997 г. А на 140 км в южна посока са локализирани две земетресения през XIX век – с магнитуд 7.3 през 1847 и 7.7 през 1880 година. На 16 септември 2015 срещу община Илапел, провинция Кокимбо, на 45-50 км в тихоокеанската акватория става земетресение с магнитуд 8.3-8.4, което засяга териториите на Чили и Аржентина.  \r\nТо е последвано от цунами и над 5 хиляди афтершока, между които 31 са с магнитуд 6 и по-висок. Предизвиква големи щети в много селища в региона Кокимбо, където интензивността на сътресенията достига осма степен. Според чилийския Червен кръст земетресенията от 2015 година причиняват 13 човешките жертви, 6 души остават в неизвестност, 15 са ранени. Щетите върху сградния фонд са следните: 1245 къщи необитаеми, други над 3100 с малки повреди, а 704 къщи - съборени. Румяна Главчева, експерт-сеизмолог, дописен член на БАНИ, бивш ръководител на секция „Сеизмология” в Геофизичен институт (дн. НИГГГ-БАН)", "date": "2019.01.20", "title": "Румяна Главчева, експерт-сеизмолог, дописен член на БАНИ: Земетресението в регион Кокимбо на Северно Чили има множество вторични трусове"}
{"url": "http://www.focus-news.net/news/2019/01/20/2614201/snezhana-peneva-spetsialno-uchilishte-za-detsa-s-narusheno-zrenie-varna-izklyuchitelno-vazhno-pri-horata-s-narusheno-zrenie-e-pravilnata-podredba-i-sortirane-na-banknoti.html", "text": "Изключително важно при хората с нарушено зрение е правилната подредба и сортиране на банкноти. Това съобщи в интервю за  Радио „Фокус“ – Варна  учителят в Специалното училище за деца с нарушено зрение „Проф. д-р Иван Шишманов“ във Варна – Снежана Пенева. \"Децата във варненското училище се обучават на всекидневни умения в специални часове. Боравенето с пари също е включено в учебната програма\", обясни Снежана Пенева. „Първо сравняваме по големина банкнотите. Второ, едно от най-важните неща при слепите хора и хората с нарушено зрение, е добрата подредба. В едно портмоне се слагат в първото джобче 2 лв. банкнотите, във второто 5 лв., в третото 10 лв. и така в различни преградки на портмонето се слагат различните видове банкноти, които да са разпределени“, съобщи учителката. По думите й, подредбата е един от похватите, които хората с нарушено зрение използват, за да разпознават правилно различните банкноти. Преподавателите в учебното заведение предлагат няколко техники на децата, но след това те сами решават кой е най-удобния начин за тях, каза Снежана Пенева. „Ние даваме няколко идеи, а всеки вече възприема това, което на него му е най-удобно. \"Например имаме колежка, която си слага между показалеца и средния пръст банкнотата, и ширината докъде достига, тя разпознава коя е банкнотата. Просто тя си е запомнила докъде стигат 2 лв и 5 лв и може така ги разграничи чрез големината“, коментира още Пенева. По думите на възпитателката, зрящите хора са свикнали да използват цвета като маркер за разпознаване на парите и това им помага да реагират по-бързо на касата в магазина например. \"При незрящите обаче сортирането и използването на специални портмонета подпомага тяхната самостоятелност. В часовете по Полезни умения децата се учат на редица неща, сред които това как да се обличат, хранят, пазаруват и много други, обясни Снежана Пенева. \r\nБояна АТАНАСОВА", "date": "2019.01.20", "title": "Снежана Пенева, Специално училище за деца с нарушено зрение – Варна:  Изключително важно при хората с нарушено зрение е правилната подредба и сортиране на банкноти"}
{"url": "http://www.focus-news.net/news/2019/01/20/2614200/hashim-tachi-razmyanata-na-teritorii-e-nay-dobrata-vazmozhnost-za-napredak-kam-es.html", "text": "Президентът на Косово Хашим Тачи заяви, че плановете за обмен на територии със Сърбия са най-добрата възможност за напредък към членство в ЕС и НАТО, предава думите му македонския вестник  “Нова Македония“ .  \r\n\"Споразумението ще донесе повече стабилност и мир в региона и ще позволи на Косово да се присъедини към ЕС и НАТО,\" каза Тачи. \r\nТой добави, че няма да има граници по етнически признак и \"двете страни ще останат мултиетнически\". \r\nСпоред него едно адекватно споразумение би означавало, че никога няма да има война между тях. Шансовете за успешно споразумение, според него, са досега най-добрите, тъй като ЕС и САЩ подкрепят плановете. Косовският президент отхвърли твърденията, че се стреми към \"Велика Албания\". \r\n„Няма да има \"Велика Албания\", така както няма да има \"Велико Косово\". Ние се стремим да интегрираме региона в европейското пространство, обясни Тачи.  Юлиян Марков", "date": "2019.01.20", "title": "Хашим Тачи: Размяната на територии е най-добрата възможност за напредък към ЕС"}
{"url": "http://www.focus-news.net/news/2019/01/20/2614208/blagoevgrad-mokri-i-hlazgavi-sa-patnite-nastilki-v-oblastta.html", "text": "Мокри и хлъзгави са пътните настилки в областта. Проходими при зимни условия са пътищата в Благоевградска област. Това съобщи за  Радио „Фокус“-Пирин дежурният служител в Областно пътно управление-Благоевград. Пътните настилки са почистени и обработени. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Няма въведени ограничения за движението на леки и товарни автомобили. Няма регистрирани тежки пътни инциденти през изминалия ден по пътищата, които са част от републиканската пътна мрежа. Повишена е опасността от падащи камъни в района на Кресненското дефиле и прохода Предел. От Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nЛора КАЛЧЕВА", "date": "2019.01.20", "title": "Благоевград: Мокри и хлъзгави са пътните настилки в областта"}
{"url": "http://www.focus-news.net/news/2019/01/20/2614207/pss-znachitelna-e-opasnostta-ot-lavini-v-stara-planina.html", "text": "Значителна е опасността от лавини в Стара планина. Това съобщиха за  Агенция „Фокус“  от Планинската спасителна служба (ПСС). Ниска е опасността от лавини на Витоша, в Рила и Пирин. През почивните дни няма паднали лавини в планините.  \r\nПланинските спасители съветват туристите да не навлизат в лавиноопасни зони и да използват зимните маршрути и маркировки. От ПСС обясниха, че дали един склон е лавиноопасен може да се прецени на място, след подробни наблюдения на времето. Лавината зависи от фактори като вятър, снеговалеж и стабилност на снежната покривка в дълбочина. \r\nТеодора ПАТРОНОВА", "date": "2019.01.20", "title": "ПСС: Значителна е опасността от лавини в Стара планина"}
{"url": "http://www.focus-news.net/news/2019/01/20/2614209/pregled-na-mezhdunarodnite-novini-do-18-chasa-agentsiya-fokus.html", "text": "Двама скиори загинаха, а четирима други бяха ранени в Швейцария в резултат на лавини. съобщи Швейцарската телеграфна агенция ATS, цитирана от  ТАСС . \r\nСпоред агенцията двама мъже на възраст 55 и 39 години са загинали в резултат на две лавини в събота в Чармей в кантона Фрибур и в Шато д'Е в кантона Во. \r\nВ Чармей снежната маса е паднала върху група от 14 скиори, трима  от които бяха отнесени от лавината. Спасителите, които пристигнали на мястото, са извадили двама ранени и са открили един загинал .  \r\nБлизо до Шато д'Е, трима скиори са били затрупани под снега в резултат на лавина, те са се изкачвали в група от седем души. Въпреки бързо оказаната помощ, животът на един от затрупаните не е можело да бъде спасен. Двама други, получили леки наранявания, са били изпратени за медицински преглед в Шато д'Е, съобщава агенцията. \r\n*** Сирийската въздушна отбрана в неделя отговори на израелските въздушни нападения в южната част на страната, съобщи държавната информационна агенция SANA, цитирайки военен източник, предава  АFP .  \r\nСистемите за противовъздушна отбрана \"възпрепятстваха израелските въздушни удари да достигнат целите си на юг\", се казва в информацията, без да се дават допълнителни подробности. \r\nРъководителят на Сирийската обсерватория за човешки права, базирана в Лондон, Рами Абдел Рахман, заяви, че става дума за цели на юг от Дамаск близо до района на Кишу. \r\n\"В тази зона се намират оръжейни складове на „Хизбула“ и ирански бойци\", каза Абдел Рахман, добавяйки обаче, че не е ясно дали са били поразени от израелските удари. \r\nИнформацията идва една седмица, след като Израел извърши въздушен удар, за който заяви, че е бил насочен към ирански оръжейни складове в Сирия. \r\nНападенията на 12 януари бяха потвърдени от израелския премиер Бенямин Нетаняху, който каза, че \"складове, съдържащи ирански оръжия на международното летище в Дамаск\" са били ударени. \r\n*** Протестиращите в Атина настояват за референдум за Договора от Преспа, съобщава електронното издание на гръцкия вестник  Efimerida .  \r\nСпоред информациите броят на протестиращите е повече от 200 000 и непрекъснато се увеличава. \r\nВ 14:00 протестиращите са изпели химна на Гърция, след което са започнали изказванията. Искането на демонстрантите към премиера Алексис Ципрас е референдум за Договора от Преспа, съобщава изданието. \r\nОколо 14:30  протестиращи са се  опитали да се изкачат по стълбите зад Паметника на Незнайния воин и са се сблъскали с органите на реда, като са опръскали полицаите с блажна боя.  \r\n***  Системата за противовъздушна отбрана на Израел \"Железен купол\"  е прихванала  ракета, изстреляна от Голанските възвишения в неделя, съобщи пресслужбата на израелската армия, цитирана от  ТАСС .  \r\n\"Преди известно време ракетата е била изстреляна от северната част на Голанските възвишения и е била прихваната от системата за противовъздушна отбрана „Железен купол“  се казва във военното комюнике. Израелската армия не посочва никакви други подробности за инцидента. \r\nСпоред израелското държавно радио \"Кан\" няма съобщения за пострадали и разрушения в резултат на инцидента. Радиостанцията отбелязва, че сирийската агенция SANA преди това е съобщила, че сирийските системи за противовъздушна отбрана са отблъснали израелска въздушна атака в южната част на страната. \r\n*** Има инциденти на протеста в Атина, информира македонския електронен портал  A1 On , като се позовава на информация от кореспондента на Македонската информационна агенция (МИА). \r\nГрупа маскирани лица с гръцки знамена, вероятно принадлежащи на крайнодесни групировки са се опитали да пробият полицейския кордон при Паметника на незнайния войн пред гръцкия парламент. Те са хвърляли шишета и други предмети , както и блажна боя по полицаите, които са отговорили със шокови гранати и сълзотворен газ.  \r\n*** Френските полицейски служители задържаха близо 300 души по време на демонстрациите на „жълтите жилетки“ в събота. Това съобщи в неделя държавният секретар към Министерството на вътрешните работи Лоран Нунес, цитиран от  TACC \r\nКоментирайки действията на „жълтите жилетки“, които се провеждат в страната  от повече от два месеца, Нунес отбеляза, че „полицията и жандармерията са изправени пред безпрецедентно насилие по време на протестите“. Във връзка с това той отново оправдава използването на гумени куршуми от служители на правоприлагащите органи. \"Ако полицията не ги използва, те няма да се справят с тази вълна от насилие\", заяви държавният секретар. \r\nСпоред френското вътрешно министерство, в съботните протести на \"жълтите жилетки\" от вчера са участвали около 84 хиляди души. Демонстрации е имало  в Париж, Тулуза, Бордо, Марсилия, Руан и други градове.  Участниците са се противопоставили на въвеждането на нови данъци и са поискали провеждането на „референдуми за гражданската инициатива”. \r\n*** Броят на участниците в протеста срещу Договора от Преспа е много по-малък от очаквания, пише електронното издание на гръцкия вестник  Kathimerini \r\nСпоред официалните данни на полицията, присъствието на протестния митинг срещу Договора от Преспа не надвишава 60 хиляди души. \r\nТова е дори под 140 хиляди души, които присъстваха на протеста миналия февруари , преди Договорът да бъде подписан и далеч под „над 600 хиляди“, които организаторите на протеста очакваха. \r\nПолицията съобщи също, че общо 326 автобуса са пристигнали в Атина от други части на Гърция, което е далеч от исканията на организаторите на 3000 автобуса. \r\nПротестът бе помрачени от сблъсъци, макар и ограничени по обхват. \r\nДемонстрантите са  хвърляли камъни, факли, запалителни бомби, боя и други предмети срещу полицията, която реагира с използване на  сълзотворен газ. Някои протестиращи прескочиха огражденията, а други се опитаха да се качат по стъпалата зад Паметниика  на незнайния воин, но полицията ги е върнала обратно.  \r\nПолицията информира, че десет служители на реда са били ранени. \r\nВ Северна Гърция фермери временно блокираха магистралата, водеща до Скопие, в знак на солидарност към протестиращите, като пътят вече е отворен, отбелязва изданието. \r\n*** В Атина се проведе протест срещу Договора от Преспа, информира на своята интернет страница македонският телевизионен канал  “Телма“ \r\nВъпреки че бил насрочен за 14 часа местно време, гражданите са започнали да се събират два часа по-рано пред гръцкия парламент. Те са носели  гръцки знамена и плакати с послания \"Македония е гръцка\", \"Референдум сега\" и \"Това споразумение е предателство\". Час преди официалния старт на протеста, на по-малко от километър от гръцкия парламент, анархистките и антифашистките сдружения и групи организираха контрапротест срещу \"националистически протести\". Протестът  на площад \"Синтагма\" е организиран от Комитета за защита на гръцкия характер на Македония, които  призоваха  гражданите да кажат \"не\" на парламентаристите, които трябва да ратифицират Договора от Преспата до края на седмицата в парламента. \r\nСпоред информации от други медии протестът е приключил и площадът е освободен.", "date": "2019.01.20", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/01/20/2614211/gd-granichna-politsiya-intenziven-e-trafikat-na-gkpp-dunav-most-vidin-i-kapitan-andreevo-za-tovarni-avtomobili.html", "text": "Интензивен е трафикът на ГКПП \"Дунав мост-Видин\" и \"Капитан Андреево\" за товарни автомобили. Това съобщиха от  Главна дирекция (ГД) \"Гранична полиция\" . Информацията за трафика по граничните пунктове е към 18.00 часа. На българо-сръбската, българо-македонската и българо-гръцката граница трафикът е нормален на всички контролно-пропускателни пунктове.", "date": "2019.01.20", "title": "ГД \"Гранична полиция\": Интензивен е трафикът на ГКПП \"Дунав мост-Видин\" и \"Капитан Андреево\" за товарни автомобили"}
{"url": "http://www.focus-news.net/news/2019/01/20/2614210/predstoyashti-sabitiya-v-stranata-za-21-yanuari-agentsiya-fokus.html", "text": "*** \r\nОт 10.30 часа в галерия \"Средец\" на Министерството на културата ще се проведе пресконференция по повод 28-ия международен фестивал на маскарадните игри „Сурва“ 2019г.   \r\n*** \r\nОт 11.00 часа в Националния музикален театър ще се състои пресконференцията по повод най-очакваната премиера на Националния музикален театър –„Фантомът на операта” от Андрю Лойд Уебър. \r\n*** \r\nОт 10.00 часа в хотел „Парк хотел Витоша”, зала „Мецанин”, ет. 2, ще се проведе заключителна конференция относно структурен диалог за образователната система - „Говори Северозападът“ организирана от сдружение „Младежки Глас” - клон София. \r\n*** \r\nОт 11.00 часа в рапортната зала на четвъртия етаж на Първа САГБАЛ „Света София“ (ул. „Михалаки Ташев №2) с ритуала „миене на ръце“ лечебното заведение ще отбележи Деня на родилната помощ. \r\n*** \r\nОт 11.00 часа в Национален пресклуб БТА Националното сдружение на търговци и превозвачи на горива ще проведе пресконференция във връзка с решенията на Комисията за наблюдение на приходните агенции и борба със сивата икономика и контрабандата. (Предлагане на задача с факти и коментар за 1 милиард лева /къде е \"сивата\" икономика в търговията с петролни продукти?/. Обръщение към депутатите на 44-то Народно събрание и оставане в повишена протестна готовност до гласуване на шестмесечния мораториум на Закона за горивата). \r\n*** \r\nОт 11.30 часа в галерия Credo Bonum на ул. “Славянска\" 2 ще се проведе пресконференция за представяне на Storytel в България. \r\n*** \r\nОт 12.00 часа в аулата на болница „Майчин дом“ ще се проведе церемонията „Златни ръце“. \r\n*** \r\nОт 16.00 часа в Park Center, ниво +1, бул. „Арсеналски“ 2, ще се проведе пресконференция на тема: \r\n„Иновативни кардиологични решения“ на Кампания „Вземи го при Сърце“. \r\n*** \r\nОт 17.00 часа в зала 11 на кино „Люмиер Лидл” ще се проведе конкурсът „Евтимиев ученик“ на 41 ОУ „Св. Патриарх Евтимий“. \r\n*** \r\nОт 18.30 часа в Клуб 1 ще се състои представяне на книгата на Явор Милушев \"Апокриф за воаяжа на една овца от стадото на пастира\". \r\n*** \r\nОт 18.30 часа в Столична библиотека ще се състои традиционният концерт на Камерния ансамбъл към Българска асоциация по музикотерапия - \"Елате синове на изкуството\". \r\n*** \r\nОт 19.00 часа в кино „Люмиер Лидл” ще бъде представен най-новият филм на италианския киномайстор Паоло Сорентино – „Те”. \r\n*** \r\nОт 19.30 часа в НДК, Нов театър, ще бъде представена Унгаро-българска продукция \r\n\"Цъфнали очи\". \r\n*** \r\nОт 19.30 часа на сцената на Театър Азарян ще се играе хитовият моноспектакъл на Театър 199– „Чамкория”, по романа на Милен Русков. \r\n*** \r\nОт 19.00 часа в зала 517 в сградата на Общината ще се проведе двудневна кръводарителска кампания. \r\n*** \r\nОт 18.00 часа в Културен център „Морско казино“ ще се проведе беседа и прожекция на документален филм за живота на Ирена Сендлер – жената, спасила хиляди деца от унищожение в нацисткия лагер „Треблинка“. \r\n*** \r\nОт 11.00 часа във фоайето на Община Благоевград ще бъде открита Пътуващата изложба „140 години от Учредителното събрание и приемането на Търновската конституция“. \r\n*** \r\nОт 18.00 часа с шоу по фигурно пързаляне ще бъде открита ледената пързалка в града. \r\n*** \r\nОт 09.30 часа в Окръжен съд – Варна в Наказателна зала на 1 ет. ще се проведе разпоредително заседание по делото за контрабанда на 16 тона прекурсори за производство на наркотици. \r\n*** \r\nОт 10.00 часа в сградата на СБАГАЛ – Варна ще се отпразнува професионалния празник на родилната помощ- „Бабин ден“.  \r\n*** \r\nОт 11.00 часа в централата на ГС на БСП на ул. „Македония” 33 Александър Паунов, народен представител от ПГ „БСП за България“,  член на комисиите по енергетика и по транспорт, информационни технологии и съобщения, ще приема граждани. \r\n*** \r\nОт 11.00 часа във фоайето на Родилно отделение в МБАЛ „Света Анна – Варна“ ще се отпразнува професионалния празник на родилната помощ в изцяло обновения и модернизиран болничен сектор за оказване на родилна помощ в болницата.  \r\n*** \r\nОт 18.00 часа на сцената на Държавна опера - Варна ще се играе \"Пук. Лили на морското дъно\". \r\n***  \r\nОт 12.30 в АГ отделението на МОБАЛ „Д-р Стефан Черкезов“ ще бъде отбелязан Бабинден. \r\n*** \r\nОт 10.30 часа във фоайето на общинска администрация ще се състои традиционният ритуал „Даване име на дете”. \r\n*** \r\nОт 10.00 часа кметът на Община Видин Огнян Ценков ще бъде гост в Акушеро-гинекологичното отделение на МБАЛ \"Св. Петка\" - Видин, по случай Деня на родилната помощ (Бабинден). \r\n***  \r\nОт 12.00 часа в МБАЛ „Св. Иван Рилски“ ще бъде отбелязан Бабинден.  \r\n***  \r\nОт 10.00 часа в НЧ „Съгласие-1905“ ще бъде пресъздаден ритуалът „Бабинден“. \r\n***  \r\nОт 10.00 часа в НЧ „Иван Вазов-1893“ Фолклорна група за запазване на народните традиции ще представи обичая „Бабинден“.  \r\n***  \r\nОт 10.00 часа в НЧ „Наука и труд-1904“ ще бъде отбелязан Бабинден с пресъздаване на обичая „Измиване на бабини ръце“.  \r\n***  \r\nОт 11.00 часа в НЧ „Градина-Върбица 1894“ ще бъде представен народния обичай „Бабуване“ по повод Деня на родилната помощ.  \r\n***  \r\nОт 12.00 часа в НЧ „Пробуда-1922“ ще се проведе седянка, а  групата за изворен фолклор при читалището ще пресъздаде обичая „Бабинден“.  \r\n***  \r\nОт 13.00 часа в НЧ „Звезда-1905“ ще бъде пресъздаден обичая „Бабуване“.  \r\n***  \r\nОт 13.00 часа в НЧ „Развитие-1884“ ще бъде отбелязан Деня на родилната помощ с пресъздаване на обичая „Къпане на бебе“.  \r\n*** \r\nОт 09.00 часа в малката заседателна зала на Общината ще се състои кметска оперативка.  \r\n*** \r\nОт 11.00 часа в Народно читалище „Пробуда – 1939 г.“ ще се състои възстановка на обичая Бабинден. \r\n*** \r\nОт 18.00 часа в Зала „Клуб на актьора“ на Драматичен театър – Монтана ще се проведе детският спектакъл „Надхитряне“. \r\n*** \r\nОт 11.00 часа в Ритуалната зала в сградата на Община Панагюрище по традиция ще бъде орисано първото родено бебе в община Панагюрище за 2019 година. \r\n*** \r\nОт 12.00 часа в Пресклуб на БТА – Плевен ще се състои Церемония за награждаване на спортистите на Спортен клуб по карате „Спартак 14” - Плевене за постижения през 2018 г. \r\n*** \r\nВ 09.00 часа в зала 1 на Апелативния съд ще се проведе заседание по делото, образувано по протест на Окръжна прокуратура – Хасково и жалби на подсъдимите срещу присъда на Окръжен съд – Хасково, с която са признати за виновни за контрабанда на хероин.  \r\n*** \r\nВ 10.00 часа в зала 1 на Апелативния съд ще се проведе заседание по делото, като подсъдимият Т.Н. обжалва присъда на  Окръжен съд – Пловдив от 2 години и 6 месеца лишаване от свобода. Той е признат за виновен в това, че при управление на товарен автомобил по непредпазливост е причинил смъртта на 87-годишен мъж. \r\n*** \r\nВ 10.00 часа в зала 2 на Окръжния съд ще се проведе заседание по делото срещу Гюнай М., Георги М и Петър Тр., обвинени в немарливо изпълнение на лекарска професия и съпричиняване смъртта на пациент.   \r\n*** \r\nОт 11.30 часа в Клиниката по акушерство и гинекология на УМБАЛ „Св. Георги“ в Пловдив Денят на родилната помощ ще бъде отбелязан с празнична програма. \r\n*** \r\nОт 12.30 часа в Пресцентъра на БСП – Пловдив (ул. „Кръстю Пастухов” 18) ще се състои пресконференция с участието на Николай Радев, председател на ППГОС на БСП – Пловдив, и инж. Йордан Василев, председател на РС на БСП – Източен. Те ще представят идеи за разработването на стратегия за кв. „Столипиново“ и концепция за решаване на проблемите там. \r\n*** \r\nОт 10.30 часа в залата на третия етаж на НЧ „Св. Климент Охридски 1858“ ще се състои Честване на празника Бабинден, съвместно с Клуба на учителите ветерани. \r\n*** \r\nОт 18.00 часа в зала „Байер“ ще се състои откриване на традиционна Младежка януарска художествена изложба. \r\n*** \r\nОт 18.00 часа във фоайето на първия етаж на РБ „З. Княжески“ ще се състои Фотографска изложба на Йонко Русев. \r\n*** \r\nОт 18.00 часа в Оперен театър ще бъде представена Документалната поредица „Помни войната 1915 – 1918“. \r\n*** \r\nОт 18.00 часа в Държавната опера в Стара Загора ще се състои прожекция на филмите „България влиза в Първата световна война“ и „Разгромът на Сърбия“, първа и втора част от документалната поредица на Военния телевизионен канал „Помни войната 1915 – 1918“. \r\n*** \r\nОт 10.00 часа в Спа хотел „Аугуста\" Националната асоциация на зърнопроизводителите ще проведе редовно Общо отчетно събрание на Сдружението. \r\n*** \r\nОт 10.00 часа в кв. „Дивдядово“ НЧ „Асен Златаров“ ще пресъздаде обичая Бабинден. \r\n*** \r\nОт 14.00 часа в зала 203 на Общината ще се проведе Консултативен съвет.", "date": "2019.01.20", "title": "Предстоящи събития в страната за 21 януари (Агенция „Фокус“)"}
{"url": "http://www.focus-news.net/news/2019/01/20/2614212/aktsenti-v-sutreshniya-blok-dobro-utro-balgariya-po-radio-fokus-na-21-yanuari.html", "text": "Протест срещу ратификацията на Договора от Преспа се проведе в Атина. Съпротивата на голяма част от гръцкото общество започна още преди да бъде подписан историческия документ, а очакванията на организаторите бяха това да бъде най-многобройният протест досега. Сбъднаха ли се те и какви са изводите от гръцкото недоволство? Повече ще научим от главния редактор на вестник „Български новини“ в Атина Иван Петрински. След Националната предизборна среща на ПП ГЕРБ- каква е мобилизацията на партията за предстоящите избори и направи ли се анализ на допуснатите грешки? Отговорите на тези и други въпроси търсим от Цветомир Паунов, административен секретар и областен координатор на ГЕРБ-София. Кое е приоритет на  работата в община Тутракан  за първите месеци на новата година и накъде ще бъдат насочени усилията през следващите 12 месеца? Постигнаха ли се заложените цели до тук и разрешиха ли се старите проблеми, с които общината завърши 2018 година? Всичко това ще попитаме кмета на Тутракан Димитър Стефанов. В минутите след 9 часа Тони Михайлов от Радио „Фокус“-Пловдив ще ни разкаже повече за предстоящите Дни на виното в Асеновград.  Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2019.01.20", "title": "Акценти в сутрешния блок „Добро утро, България“ по Радио „Фокус“ на 21 януари"}
{"url": "http://www.focus-news.net/news/2019/01/20/2614214/targovishte-25-chitalishta-v-obshtinata-organizirat-proyavi-za-babinden.html", "text": "25 читалища в община Търговище ще отбележат предстоящия 21 януари – Ден на родилната помощ, според народната традиция „Бабинден”. Това съобщиха от  Общината . В читалищата в селата Васил Левски, Пресиян, Ралица, Надарево и Острец ще отбележат празника по стар стил. Там ще има възстановка на обичаите, с обредно къпане на бебе и акушерка, съпроводени с благословии и даряване на възрастната жена. В Драгановец бабите ще обходят всички домове, в които са „бабували”. В селата Бистра, Голямо Ново и Съединение пък жителите ще отидат на гости на най-възрастната жена в селото. Читалищата в Кралево, Подгорица и Стража, освен пресъздаване  на ритуала за Бабинден, организират и кулинарни изложби. В Стража ще бъде проведен и конкурс „Най-вкусна бабина питка“, а в Подгорица ще изберат „Мис Баба“. Беседа с майки на деца до 4-годишна възраст пък ще проведат в читалището в квартал Въбел. Младите майки ще споделят своя опит и съветите, които са получавали от жените, подкрепяли ги в най-важното събитие в живота им. Бабинден ще отбележат още читалищата в селата Руец, Дралфа, Вардун, Надарево, Давидово, Божурка, Ловец, Лиляк, Голямо Соколово, Здравец,  Момино, Макариополско и квартал Бряг.", "date": "2019.01.20", "title": "Търговище: 25 читалища в общината организират прояви за Бабинден"}
{"url": "http://www.focus-news.net/news/2019/01/20/2614195/kathimerini-broyat-na-uchastnitsite-v-protesta-sreshtu-dogovora-ot-prespa-e-mnogo-po-malak-ot-ochakvaniya.html", "text": "Броят на участниците в протеста срещу Договора от Преспа е много по-малък от очаквания, пише електронното издание на гръцкия вестник  Kathimerini \r\nСпоред официалните данни на полицията, присъствието на протестния митинг срещу Договора от Преспа не надвишава 60 хиляди души. \r\nТова е дори под 140 хиляди души, които присъстваха на протеста миналия февруари , преди Договорът да бъде подписан и далеч под „над 600 хиляди“, които организаторите на протеста очакваха. \r\nПолицията съобщи също, че общо 326 автобуса са пристигнали в Атина от други части на Гърция, което е далеч от исканията на организаторите на 3000 автобуса. \r\nПротестът бе помрачени от сблъсъци, макар и ограничени по обхват. \r\nДемонстрантите са  хвърляли камъни, факли, запалителни бомби, боя и други предмети срещу полицията, която реагира с използване на  сълзотворен газ. Някои протестиращи прескочиха огражденията, а други се опитаха да се качат по стъпалата зад Паметниика  на незнайния воин, но полицията ги е върнала обратно.  \r\nПолицията информира, че десет служители на реда са били ранени. \r\nВ Северна Гърция фермери временно блокираха магистралата, водеща до Скопие, в знак на солидарност към протестиращите, като пътят вече е отворен, отбелязва изданието.  Юлиян Марков", "date": "2019.01.20", "title": "Kathimerini: Броят на участниците в протеста срещу Договора от Преспа е много по-малък от очаквания"}
{"url": "http://www.focus-news.net/news/2019/01/20/2614206/telma-makedoniya-v-atina-se-provede-protest-sreshtu-dogovora-ot-prespa.html", "text": "В Атина се проведе протест срещу Договора от Преспа, информира на своята интернет страница македонският телевизионен канал  “Телма“ \r\nВъпреки че бил насрочен за 14 часа местно време, гражданите са започнали да се събират два часа по-рано пред гръцкия парламент. Те са носели  гръцки знамена и плакати с послания \"Македония е гръцка\", \"Референдум сега\" и \"Това споразумение е предателство\". Час преди официалния старт на протеста, на по-малко от километър от гръцкия парламент, анархистките и антифашистките сдружения и групи организираха контрапротест срещу \"националистически протести\". Протестът  на площад \"Синтагма\" е организиран от Комитета за защита на гръцкия характер на Македония, които  призоваха  гражданите да кажат \"не\" на парламентаристите, които трябва да ратифицират Договора от Преспа до края на седмицата в парламента. \r\nСпоред информации от други медии протестът е приключил и площадът е освободен.  Юлиян Марков", "date": "2019.01.20", "title": "„Телма“ (Македония): В Атина се проведе протест срещу Договора от Преспа"}
{"url": "http://www.focus-news.net/news/2019/01/20/2614216/spetsializiraniyat-sad-ostavi-v-aresta-petimata-zadarzhani-pri-aktsiyata-sreshtu-mezhdunaroden-terorizam.html", "text": "Специализираният съд остави в ареста петимата задържани под стража в петък в акцията срещу международния тероризъм. Днес беше гледана мярката за неотклонение при закрити врата, предаде  БНР . \r\nПо-рано прокуратурата поиска постоянно задържане за петима от задържаните над 40 души при акцията. \r\nНаблюдаващият прокурор в Специализираната прокуратура Евгения Станкова заяви, че обвиненията са за финансиране на тероризъм и членуване в група, която си е поставила за цел извършване на тероризъм. По думите ѝ те са направо с повдигнати обвинения по глава Първа от особената част на НК и касаят престъпления против републиката по две обвинения, всяко едно от които по смисъла на българското законодателство е тежко, умишлено. Тя уточни, че за първото законодателят е предвидил наказание от 3 до 12 години, а за второто - до 12 години лишаване от свобода. Прокурор Станкова допълни, че към настоящия момент едно от лицата е извън територията на страната, така че по отношение на него ще бъдат предприети съответни мерки. \r\nГрупата в отделните периоди на тази една година, в която е действала, е различна на брой, но лицата са тези, към които има обвинения. Използвани са две чейндж бюра на територията на София за дейността, има активност и в други градове. Предстои конкретизация кой какво точно е извършвал. Не е повдигнато обвинение към ръководител на групата, но има основно активно действащо лице. Именно то пожела защитата на договорените адвокати - двама, и служебният защитник беше освободен. Станкова обясни, че финансирането на терористичната организация е извършвано по 2 начина - с небанкови парични преводи на суми в особено големи размери и чрез закупуване на автомобили, които са били прекарвани през граница и предоставяни на територията на Сирия.", "date": "2019.01.20", "title": "Специализираният съд остави в ареста петимата задържани при акцията срещу международен тероризъм"}
{"url": "http://www.focus-news.net/news/2019/01/20/2614218/evgeniya-trencheva-nu-paisiy-hilendarski-bansko-prez-tekushtata-uchebna-godina-v-uchilishteto-se-obuchavat-255-uchenitsi-razpredeleni-v-11-paralelki.html", "text": "През текущата учебна година в НУ „Паисий Хилендарски“ в Банско се обучават 255 ученици, разпределени в 11 паралелки. Това каза за  Радио „Фокус“-Пирин  Евгения Тренчева, директор на учебното заведение. По думите й за обучението на децата се грижат високо квалифицирани професионалисти – магистри начални педагози, които са общо 25. Тя допълни, че в училището също така работят логопед и ресурсен учител. „Имаме учители и по предметите, които се нуждаят от специалисти –английски език, музика и физкултура“, добави Тренчева. Тя заяви, че в момента училището работи по проект за родителската грамотност, който се реализира с 5 участника. Директорът каза още, че кандидатстват по проекти за културен обмен към една неправителствена организация в Португалия, а също така са се регистрирали към една нова програма на Норвежкия културен център. „Освен това в момента училището ще се включи и в предложената програма от Министерството на образованието и науката – „Дейности по интереси“, с която целим да включим голяма част от учениците в извънкласни форми на работа, които спомагат за тяхното по-добро развитие, за да могат самите те да усетят къде са силните им страни и в коя област да се насочат още от сега“, коментира Евгения Тренчева. \r\nНатали СТЕФАНОВА", "date": "2019.01.20", "title": "Евгения Тренчева, НУ „Паисий Хилендарски“-Банско: През текущата учебна година в училището се обучават 255 ученици, разпределени в 11 паралелки"}
{"url": "http://www.focus-news.net/news/2019/01/20/2614219/predstoyashti-mezhdunarodni-sabitiya-za-21-yanuari-agentsiya-fokus.html", "text": "***  Премиерът Тереза Мей трябва да представи алтернативен план, след отхвърлянето на споразумението за Брекзит с  ЕС \r\n***  Премиерът на Япония Шиндзо Абе пристига в Русия на път за Международния икономически форум в Давос \r\n***  Руските комунисти отбелязват 95-ата годишнина от смъртта на Ленин \r\n***  Руският външен министър Сергей Лавров приема специалния пратеник на ООН за Сирия Гейр Педерсен  \r\n***  Федералният канцлер Ангела Меркел приема президента на Узбекистан Шавкат Мирзийойев \r\n***  Външните министри на ЕС се срещат с делегации на АСЕАН и Африканския съюз \r\n***  Среща на министрите на финансите от Еврозоната \r\n***  Пресконференция на ЕК за руския газов експорт през Украйна \r\n***  Представители на ЕК и евродепутати дискутират реформа за опазването на авторските права в Интернет \r\n***  Пълно лунно затъмнение, видимо от Северна Америка \r\n***  САЩ отбелязват деня на Мартин Лутър Кинг", "date": "2019.01.20", "title": "Предстоящи международни събития за  21 януари  (Агенция \"Фокус\")"}
{"url": "http://www.focus-news.net/news/2019/01/20/2614220/pazardzhik-priemnata-na-akushero-ginekologichnoto-otdelenie-na-oblastnata-bolnitsa-e-iztsyalo-remontirana-i-oborudvana-s-novi-mebeli.html", "text": "Приемната на Акушеро-гинекологичното отделение на Областната болница в Пазарджик е изцяло ремонтирана и оборудвана с нови мебели, съобщи за  Радио „Фокус“ – Пазарджик  Стефка Танева, старша сестра на АГ отделението на пазарджишката болница.  Фоайето на отделението е пребоядисано в приятен жълт цвят, подменена е и мебелировката, сложени са нови пердета, както и нови тематични картини по стените. Ремонтните дейности са покрити изцяло със средства на отделението, както и помощ от спонсори. В най-скоро време предстои ремонт на три ВИП стаи в Родилно отделение. В отделението работят 8 лекари, от които 5-ма със специалност “Акушерство и гинекология”, 3 -ма специализанти, 20 акушерки, 3 операционни акушерки и 14 санитари. АГ отделението разполага  с приемна, предродилна зала и две родилни зали.  На разположението на специалистите са  4 ехографски апарата, включително триизмерен ехограф, хистероскоп, 2 фетални монитора и изцяло обновена родилна зала и операционна към нея. \r\nАлбена ЖИЛЕКОВА", "date": "2019.01.20", "title": "Пазарджик: Приемната на Акушеро-гинекологичното отделение на Областната болница е изцяло ремонтирана и оборудвана с нови мебели"}
{"url": "http://www.focus-news.net/news/2019/01/20/2614221/sdvr-izdirva-izvarshiteli-na-grabezh.html", "text": "Оперативно-издирвателни действия за установяване и задържане на извършители на грабеж са предприети от столичните криминалисти. Това съобщиха от пресцентъра на  МВР . В ранните часове на днешния ден е получен сигнал за инцидент на паркинг в района на ул.  „Луи Айер”, а минути по-късно - за извършен грабеж и пострадал мъж. На място веднага били насочени полицейски екипи, които установили, че на паркинга са блъснати и увредени седем автомобила. Според обясненията на мъжа, докато чакал в колата приятелката си, забелязал приближаването на четирима непознати, потеглил рязко, но  бил настигнат от тях, бит и ограбен - отнети са му мобилният телефон и наличните пари.   \r\nТой е тестван за наличие  на алкохол и наркотици, резултатите са отрицателни.  Заради нанесените материални щети по паркираните коли спрямо него е взето отношение по Закона за движение по пътищата. \r\nВъв връзка с извършения грабеж е образувано досъдебно производство, работата по което продължава под наблюдението на прокуратурата.", "date": "2019.01.20", "title": "СДВР издирва извършители на грабеж"}
{"url": "http://www.focus-news.net/news/2019/01/20/2614223/nimh-prez-sledvashtoto-denonoshtie-shte-bade-predimno-oblachno-s-vremenni-razkasvaniya-na-oblachnostta-i-pochti-bez-valezhi.html", "text": "През следващото денонощие ще бъде предимно облачно, с временни разкъсвания на облачността, по-съществени над югозападната половина на страната. Почти без валежи. Сутринта на места в низините и котловините ще е мъгливо. До обяд в повечето райони ще е почти тихо; след пладне - със слаб, в Източна България умерен изток-североизточен вятър ще започва да нахлува студен въздух. Минимални температури - между минус 2° и 3°, максимални: в Северна и високите полета на Западна България - между 1° и 6°, в Южна - между 6° и 11°. Привечер и през нощта срещу вторник в Северозападна България ще завали сняг. Такава е прогнозата за времето на  Националния институт по метеорология и хидрология (НИМХ)  съобщи за Агенция „Фокус“ дежурният синоптик Георги Цеков. Атмосферното налягане е малко по-ниско от средното за януари, като през деня ще се повиши.  \r\nНад Черноморието ще е предимно облачно, с временни разкъсвания на облачността над южните райони. Вятърът преди обяд ще е до умерен от северозапад, до края на денонощието постепенно ще се ориентира от североизток. Максимални температури  между 4° и 7°. Температурата на морската вода е около 6°. Вълнението на морето ще е 2 бала, вечерта ще се усилва до 3 бала. \r\nНад планините ще е предимно облачно, почти без валеж. Повече слънце ще има по високите части на масивите от Югозападна България. Вятърът ще е умерен от запад-северозапад. Максимална температура на височина 1200 метра – около 2°, на 2000 метра – около минус 4°. \r\nВъв вторник в северозападните райони ще превалява мокър сняг или дъжд и сняг, в планините и планинските райони на Южна България - слаб сняг; в останалата част от страната ще е почти без валежи. В източната половина от страната югоизточният вятър ще се усили. В сряда на много места в Южна и Източна България  ще превалява дъжд, над около 1000-1200 м – сняг. Вятърът ще се ориентира от юг-югозапад, в Източна България ще е силен и температурите там ще достигат на места до около 12°-14°. В Западна България ще остават предимно между 3° и 8°. И в четвъртък ще превалява, но на по-малко места, предимно слаб дъжд, а в планините и планинските райони на Западна България - слаб сняг.", "date": "2019.01.20", "title": "НИМХ: През следващото денонощие ще бъде предимно облачно, с временни разкъсвания на облачността и почти без валежи"}
{"url": "http://www.focus-news.net/news/2019/01/20/2614215/kathimerini-nova-demokratsiya-obvini-pravitelstvoto-za-sblasatsite-po-vreme-na-protesta-i-nastoya-za-ministerski-ostavki.html", "text": "Консервативната опозиция „Нова демокрация” категорично обвини правителството за сблъсъците, които доведоха до разпръскването на протеста срещу Договора от Преспа и поиска оставката на министрите, отговорни за силите за сигурност, пише електронното издание на гръцкия вестник  Kathimerini \r\n\" Правителството на Алексис Ципрас показа днес най-тъмната си  и авторитарна страна. Уплашени от гнева на гръцкия народ и без сериозна причина, те използваха големи количества химикали, за да разпръснат стотиците хиляди граждани, събрани от цяла Гърция, демонстриращи мирно срещу вредното споразумение от Преспа. Отговорните министри трябва да се срамуват от себе си и трябва да подадат оставка днес ”, се казва в изявлението на „Нова Демокрация“.   Юлиян Марков", "date": "2019.01.20", "title": "Kathimerini: „Нова Демокрация“ обвини правителството за сблъсъците по време на протеста и настоя за министерски оставки"}
{"url": "http://www.focus-news.net/news/2019/01/20/2614222/the-hill-nyama-planove-za-posledstviyata-ot-amerikanskoto-izteglyane-ot-siriya.html", "text": "Бившият специален пратеник на САЩ Брет Макгърк в борбата срещу „Ислямска държава“ предупреди в неделя за последствията от изтеглянето на американските  войски от Сирия, заявявайки, че \"няма план\" за това, което следва след като американците си тръгнат, предава думите му пред телевизионния канал CBS американското издание  The Hill .  \r\n\"Обявявайки, че ще се оттеглиш и без план - и повярвайте ми, няма план за това, което предстои. Точно сега нямаме план. - Това увеличава уязвимостта на нашите сили, увеличава увереността на нашите врагове  в Сирия ”, заяви Брет Макгърк. \r\nМакгърк, който подаде оставката си малко след като президентът Тръмп обяви миналия месец, че изтегля войските на САЩ от Сирия, каза, че отсъствието на американци ще създаде празнота в лидерството и ще доведе до възможност за възстановяване на „Ислямска държава“. \r\nТой предположи, че Тръмп се е противопоставил  на съветите  на екипа си по национална сигурност при вземането на решението. \r\nМакгърк заяви, че това ще постави американските сили под допълнителен натиск, ако от тях се изисква да управляват оттеглянето и да намерят нов партньор, който да управлява кампанията срещу „Ислямска държава“ в Сирия едновременно. Той изрази скептицизъм, че страна като Турция ще може да изпълни тази роля.   Юлиян Марков", "date": "2019.01.20", "title": "The Hill: Няма планове за последствията от американското изтегляне от Сирия"}
{"url": "http://www.focus-news.net/news/2019/01/20/2614213/nova-makedoniya-makedoniya-po-vreme-na-protesta-v-atina-sa-raneni-nay-malko-15-dushi.html", "text": "Сериозни инциденти се случиха по време на протеста срещу Договора от Преспа пред гръцкия парламент, в който бяха ранени най-малко 15 души, включително фотожурналист, съобщава кореспондентът на Македонската информационна агенция (МИА), цитирана от македонският вестник  “Нова Македония“ .  \r\nИнцидентите бяха предизвикани от групи маскирани хора, вероятно членове на радикални десни групи и организации, които атакуваха полицията с различни предмети и пиротехнически материали пред гръцкия парламент, опитвайки се да пробият полицейската блокада и да стигнат до сградата на парламента. Полицията отговори с шокови бомби и сълзотворен газ, а инцидентите бързо се разпространиха по улиците около Парламента. \r\nИнцидентите се случиха точно пред гръцкия парламент, в горната част на площад \"Синтагма\", а в долната част, където беше поставена сцената от организаторите, се редуваха поканените лектори, информира МИА. \r\nИнцидентите продължиха повече от два часа, като дъждът не попречи на протестиращите. \r\nГръцката полиция съобщи, че в протеста са участвали около 60 хиляди граждани.  Юлиян Марков", "date": "2019.01.20", "title": "„Нова Македония“ (Македония): По време на протеста в Атина са ранени най-малко 15 души"}
{"url": "http://www.focus-news.net/news/2019/01/20/2614241/smolyan-1340-zdravnoosigureni-litsa-ot-oblastta-sa-smenili-lichniya-si-lekar-prez-dekemvri.html", "text": "През декември 2018 г., личният си лекар в област Смолян са сменили 1340 здравноосигурени лица, което е 1,18% от всички осигурени, направили избор. Това съобщиха за  Радио „Фокус“ – Смолян  от Районната здравноосигурителна каса в Смолян. Най-много лица са сменили личния си лекар в община Девин – 235, а най-малко в община Баните – само 2. \r\nОт всички здравноосигурени, сменили личния си лекар, 836 са избрали друг общопрактикуващ лекар в област Смолян. Нов избор на джипи в други области са направили 371 души, което е с 97 човека повече в сравнение с месец юни 2018 г. От други области, общо 133 лица са избрали личен лекар в област Смолян. Към 31 декември 2018 г. общо 113 003 човека имат избор на личен лекар в област Смолян, като с прекъснати здравноосигурителни права са 14,5 % от тях. \r\nНели ГЕРГЬОВСКА", "date": "2019.01.20", "title": "Смолян: 1340 здравноосигурени лица от областта са сменили личния си лекар през декември"}
{"url": "http://www.focus-news.net/news/2019/01/20/2614224/shumen-presazdavane-na-babinden-i-kulinaren-konkurs-organizira-nch-asen-zlatarov-1872-v-kv-divdyadovo.html", "text": "Пресъздаване на „Бабинден“ и кулинарен конкурс организира НЧ „Асен Златаров-1872“ в кв. Дивдядово в Шумен на 21 януари. В празника ще се включат самодейките от групата за автентичен фолклор „Изворна“, с ръководител Миглена Борисова, каза за  Радио „Фокус“- Шумен  Венцислава Борисова от културната институция. „Ние, като читалище винаги сме били ориентирани към датата 21 януари и винаги в културния ни календар е залягало пресъздаването на обичая за почитане на бабата акушерка в селото. Когато коледната еуфория отмине, Бабинден е първият празник, който ние организираме с много радост, ентусиазъм и желание“, каза Венцислава Борисова. Тя посочи, че от 10.00 часа в понеделник при старата чешма в парковото пространство в Дивдядово ще бъде пресъздаден ритуалът. „Жените от група влизат ролите на бабата и на булката, събират се при чешмата, извършват ритуала, а после обикалят из квартала с идеята да има много здраве и деца, които да огласят домовете. Навсякъде им се  засвидетелстват почит и уважение“, каза Венцислава Борисова. Празникът ще продължи от  12.30 часа с веселие в читалището.  „Някога празникът е завършвал в дома на бабата с песни и танци и читалището влиза в ролята на този дом. Ще ни гостува действащата акушерка Ренета Христова, млади майки ще и измият ритуално ръцете. Събираме женското съсловие, защото празникът е символ на женското начало, на новия живот, който се свързва именно с жената“, каза Венцислава Борисова. Тя посочи, че тази година читалището организира и  кулинарен конкурс за сладкиш, измайсторен с крем, шоколад или мармалад, дребни сладки, козуначено руло или вкусен блат. Сладкарските изделия ще бъдат оценявани от специално жури, като най- добрите ще получат награди. \r\nИвелина ИВАНОВА", "date": "2019.01.20", "title": "Шумен: Пресъздаване на „Бабинден“ и кулинарен конкурс организира НЧ „Асен Златаров-1872“ в кв. Дивдядово"}
{"url": "http://www.focus-news.net/news/2019/01/20/2614244/montana-detskiyat-spektakal-nadhitryane-e-nay-novoto-premierno-zaglavie-na-dramatichen-teatar.html", "text": "Детският спектакъл „Надхитряне“ е най-новото премиерно заглавие на Драматичен театър – Монтана, съобщи за  Радио „Фокус“ – Видин  Калин Тодоров, пресаташе на театъра. Сюжетът на представлението е базиран на мотиви от български народни приказки. Режисьор и автор на текста е актрисата Ирина Димитрова. В представлението участват Димитрина Проданова, Мила Топалова, Тихомир Иванов и Асен Таков. С много весели истории, песни и шеги е изпълнено съдържанието на спектакъла. Премиерата на „Надхитряне“ ще е на 21 януари от 18.00 часа в Зала „Клуб на актьора“ на Драматичен театър – Монтана. Следващото представление ще е на 22 януари от 10.30 часа.", "date": "2019.01.20", "title": "Монтана: Детският спектакъл „Надхитряне“ е най-новото премиерно заглавие на Драматичен театър"}
{"url": "http://www.focus-news.net/news/2019/01/20/2614245/rzi-pazardzhik-vazhno-e-virusat-na-gripa-da-se-atakuva-v-parvite-dva-dni-ot-zabolyavaneto.html", "text": "Поради увеличаване на заболеваемостта от остри респираторни заболявания епидемиолозите от РЗИ-Пазарджик напомнят,  че е важно вирусът на грипа да се атакува в първите два дни от заболяването, съобщиха от  Здравната инспекция . Специалистите отбелязват, че лечението е комплексно, а самолечение не се препоръчва. Консултацията с личния лекар или със специалист по инфекциозни болести е строго препоръчителна като важно условие за успешен изход от заболяването и за ограничаване разпространението на вируса, особено в ученическите колективи. Най-важните профилактични мерки са спазването на лична хигиена, укрепване на имунната защита и избягване контакт с болни хора. При заболяване се препоръчва спазването на домашен режим, спазване на назначената от специалист терапия, ограничаване на социалните контакти с цел преустановяване разпространението на вируси, при кашляне и кихане, да се спазва т.н. “респираторен етикет”.", "date": "2019.01.20", "title": "РЗИ-Пазарджик: Важно е вирусът на грипа да се атакува в първите два дни от заболяването"}
{"url": "http://www.focus-news.net/news/2019/01/20/2614242/yordanka-ilieva-rzi-veliko-tarnovo-teparva-predstoi-da-se-provedat-izsledvaniya-dali-bezdimnite-tsigari-sa-bezvredni.html", "text": "Тепърва предстои да се проведат изследвания дали бездимните цигари са безвредни. Това каза за  Радио „Фокус“ – Велико Търново  Йорданка Илиева, завеждаща Кабинета за отказване от тютюнопушенето в Регионалната здравнаинспекция. По думите и са необходими редица изследвания, направени от независими учени, за да се определи безвредността на тези продукти. Тя посочи, че самите те са достатъчно атрактивни, за да привлекат младото поколение към вредния навик. Йорданка Илиева поясни, че и бездимните и електронните цигари работят на един и същи принцип – нагряване. „Разликата е, че при новите има истински тютюн, а при електронните цигари течност никотин. Според производителите липсата на горене води до липсва на тютюнев дим, което се счита за основна причина за възникване на заболяванията, свързани с тютюнопушенето. Тепърва и при двата вида тютюневи изделия се правят дългосрочни проучвания, които трябва в дългосрочен план да докажат, че те са по-безвредни в сравнение с традиционните цигари – така, както твърдят техните производители“, посочи Йорданка Илиева. \r\nНадежда КРЪСТЕВА", "date": "2019.01.20", "title": "Йорданка Илиева, РЗИ – Велико Търново: Тепърва предстои да се проведат изследвания дали бездимните цигари са безвредни"}
{"url": "http://www.focus-news.net/news/2019/01/20/2614246/mkd-makedoniyanavsyakade-v-podgoritsa-v-nedelya-imashe-albanski-znamena.html", "text": "Навсякъде в черногорската столица Подгорица в неделя имаше албански знамена, информира македонската интернет медия  МКД . \r\nВ новогодишното си обръщение албанският премиер Еди Рама заяви, че отварянето на границата с Косово е само първата стъпка и че предвижда да постигне същото ис Чрена гора, Македония и Гърция.  \r\nВ навечерието на визитата на албанския президент Илир Мета, Подгорица осъмна в неделя сутринта отрупана с албански знамена. Той пристига по покана на черногорския министър-председател Мило Джуканович.Той ще има срещи с представителите на албанските партии в Черна гора. В последните шест месеца това е втората му визита в Подгорица, съобщава черногорският информационен портал ИН4С.  Ивелина Ватова", "date": "2019.01.20", "title": "МКД (Македония):Навсякъде в Подгорица в неделя имаше албански знамена"}
{"url": "http://www.focus-news.net/news/2019/01/20/2614247/kyustendil-detska-gradina-slantse-uspeshno-e-zavarshila-proekt-za-oblagorodyavane-na-dvornoto-prostranstvo.html", "text": "Детска градина „Слънце” успешно е завършила проект за облагородяване на дворното пространство. Това съобщиха за  Радио „Фокус” – Кюстендил  от детското заведение. Проектът носи името „Зелена детска площадка – по – близо до децата“. Проектната идея е реализирана с финансовата подкрепа на Община Кюстендил и Сдружение „Платформа Агора“. При изпълнението на проекта е положен доброволен труд от страна на родителите и възпитателите, както при почистването на дворното пространство, така и при направата на  „Зелената алея“. В двора са монтирани и нови съоръжения за игра. Общата стойност на проекта е 2 000 лева, а в резултат на осъществения проект, децата се радват на по красиво, обновено и зелено място за игра. \r\nВенцеслав ИЛЧЕВ", "date": "2019.01.20", "title": "Кюстендил: Детска градина „Слънце” успешно е завършила проект за облагородяване на дворното пространство"}
{"url": "http://www.focus-news.net/news/2019/01/20/2614243/reuters-severnokoreyska-teatralna-trupa-shte-poseti-kitay.html", "text": "Севернокорейска театрална трупа ще посети Китай от сряда, съобщават китайските държавни медии в неделя. Тя ще се ръководи от заместник председателя на Централния комитет на управляващата  Работническа партия Ри Сю Йонг, информира  Reuters , като се позовава на официалната информационна агенция на Китай Синхуа и уточнява, че не се дават повече подробности. \r\nСветовната агенция пояснява, че Китай е в центъра на дипломатическите усилия за разрешаване на конфликта между Пхенян и Вашингтон. Преди втората среща на върха между държавните глави на САЩ и Северна Корея, в началото на януари севернокорейският лидер Ким Чен-ун се срещна с китайския президент Си Дзинпин за четвърти път. \r\nВ петък Белият дом обяви, че тя ще се проведе през втората половина на февруари.    Ивелина Ватова", "date": "2019.01.20", "title": "Reuters: Севернокорейска театрална трупа ще посети Китай"}
{"url": "http://www.focus-news.net/news/2019/01/20/2614248/sport-tsska-sofiya-zagubi-ot-ungarskiya-akademiya-pushkash.html", "text": "ЦСКА-София загуби с 1: 3 от унгарския ФК „Академия Пушкаш“ в неделя. Това е втората контролна среща по време на подготовката на отбора в Испания.  \r\nЕдинственият гол за българския отбор отбеляза Тиаго Родригес през втората част. \r\nЗа унгарците цял мач игра българският бранител Камен Хаджиев. От няколко дни той  премина в тима от Берое.  \r\nВ първата си контрола в Марбея ЦСКА има равенство с германския Бохум", "date": "2019.01.20", "title": "Спорт: ЦСКА-София загуби от унгарския Академия Пушкаш"}
{"url": "http://www.focus-news.net/news/2019/01/20/2614249/d-r-kaloyan-yordanov-osteoporozata-e-zabolyavane-pri-koeto-nay-chestata-parva-izyava-e-frakturata.html", "text": "Остеопорозата е заболяване, при което най-честата първа изява е фрактурата. Това е и основната причина голяма част от хората, които страдат от него, дори да не подозират за това, обясни за  Радио „Фокус“ – Велико Търново  ортопедът д-р Калоян Йорданов. Начинът за установяване на болестта е извършване на изследване за измерване на костната плътност. То не се поема от Здравната каса, а цената е между 50 и 60 лв. Остеопорозата се проявява най-често при жени, на възраст над 60 години. „Застрашени са и хора работещи без движение, както и такива, които се хранят непълноценно или работят  на тъмно. Тютюнопушенето е факто за намалена костна плътност. Много мъже също имат намаление на  костна плътност, за което не знаят и го разбират при нас“, коментира още д-р Йорданов. \r\nТой припомни и, че последният скрининг у нас за заболяването е правен през 2007 година. Резултатите са показали, че няма долна граница на пациентите и от остеопороза страдат дори тийнейджъри. Основната причина е застоелия начин на живот. Голям фактор за епидемията в световен мащаб оказва и застаряването на населението. Начините за превенция са навременни изследвания, които трябва да се правят поне два пъти в годината. \r\nЛуиза ТРАНЧЕВА", "date": "2019.01.20", "title": "Д-р Калоян Йорданов: Остеопорозата е заболяване, при което най-честата първа изява е фрактурата"}
{"url": "http://www.focus-news.net/news/2019/01/20/2614250/pazardzhik-nay-mnogo-ot-realiziranite-noshtuvki-v-oblastta-sa-na-grazhdani-ot-chehiya-gartsiya-i-rusiya.html", "text": "В област Пазарджик функционират 51 места за настаняване с над 10 легла – хотели, мотели, къмпинги, хижи и други места за краткосрочно настаняване. Това съобщи за  Радио „Фокус“ – Пазарджик  Гергана Спасова, главен експерт в отдел „Статистически изследвания – Пазарджик. Тя уточни, че броят на стаите в тях е 1 975, а на леглата – 4 358. В сравнение с ноември 2017 г. общият брой на местата за настаняване (функционирали през периода) намалява със 7.3%, а на леглата в тях – с 1.1%. Общият брой на нощувките във всички места за настаняване, регистрирани през ноември 2018 г. е 47 935, или със 7.1% по-малко в сравнение със същия месец на предходната година, като най-голямо намаление на нощувките (със 17.8%) се наблюдава в местата за настаняване с 1 и 2 звезди. През ноември 2018 г. в местата за настаняване с 3, 4 и 5 звезди са реализирани 88.8% от общия брой нощувки на чужди граждани и 88.5% – на българи, докато в останалите места за настаняване (с 1 и 2 звезди) те са съответно 11.2 и 11.5%.  Най-много са реализираните нощувки на чужди граждани от Чешката република 24.6%, следвани от Гърция – 10.2% и Руската федерация – 9.6%. \r\nВаня НИКОЛОВА", "date": "2019.01.20", "title": "Пазарджик: Най-много от реализираните нощувки в областта  са на граждани от Чехия, Гърция и Русия"}
{"url": "http://www.focus-news.net/news/2019/01/20/2614251/afp-bombeni-atentati-v-damask-i-afrin.html", "text": "В неделя в Дамаск имаше бомбен атентат, съобщава  AFP , като пояснява, че подобно насилие в сирийската столица е рядкост в близо осемгодишната война.   \r\nЕксплозията се е случила след като друга бомба е избухнала в северния град Африн и е убила трима души, ранени са деветима. Днес се навършва една година от турската офанзива в региона, населен с кюрди. \r\nПак в неделя Израел заяви, че е прихваната ракета, изстреляна от Сирия. Това се случва след като Сирия го обвини във въздушни нападения в южните части на страната.   \r\nСАНА, сирийската държавна новинарска агенция, заяви, че от „бомбения взрив“ в Дамаск „няма пострадали“. От нея потвърждават, че има арестуван терорист.    Ивелина Ватова", "date": "2019.01.20", "title": "AFP: Бомбени атентати в Дамаск и Африн"}
{"url": "http://www.focus-news.net/news/2019/01/20/2614253/sport-v-germanskata-bundesliga-se-igraha-dve-sreshti-ot-18-krag.html", "text": "В неделя в Бундеслигата се играха два мача. Ето резултатите: \r\nНюрнберг-Херта Берлин 1:3 \r\nШалке-Волфсбург 2:1", "date": "2019.01.20", "title": "Спорт: В германската Бундеслига се играха две срещи от 18 кръг."}
{"url": "http://www.focus-news.net/news/2019/01/20/2614252/hurriyet-daily-dvama-sa-arestuvani-pri-vzriv-na-kola-bomba-v-severna-irlandiya.html", "text": "Двама души са арестувани при нападение с кола-бомба в Лондондери, Северна Ирландия, информира турският  Huriyet Daily , като се позовава на съобщение от Reuters. \r\nПолицията разследва дали военната групировка „Нова ИРА“ не е замесена. Задържаните са двайсетгодишни мъже. Те са били арестувани часове след експлозията в събота недалеч от градския съд. Това е съобщено от помощника на началника на полицията в града Марк Хамилтън на специална пресконференция.  Той е пояснил, че групировката „Нова ИРА“ се противопоставя на мирното споразумение от 1998 година, с което се слага край на трите десетилетия насилие в Северна Ирландия. В последните години тя организира епизодични нападения. Сегашният взрив е във време, когато полицията както в Северна Ирландия, така и в Република Ирландия, която е член на ЕС, предупреждава, че бъдеща евентуална твърда граница след Брекзит може да се превърне в мишена за подобни групи. \r\nПолитици от всички страни, включително и от \"Шин Фейн\", бившето политическо крило на националистическата Ирландска републиканска армия (ИРА), заклeймиха експлозията.     Ивелина Ватова", "date": "2019.01.20", "title": "Hurriyet Daily: Двама са арестувани при взрив на кола-бомба в Северна Ирландия"}
{"url": "http://www.focus-news.net/news/2019/01/20/2614240/tv-21-makedoniya-v-atina-protestirat-sreshtu-dogovora-ot-prespa-maskirani-litsa-se-sblaskaha-s-politsiyata.html", "text": "В централната си новинарска емисия в 19.30 скопската телевизия  „ТВ 21“  съобщи за протестите в гръцката столица, които се провеждат в неделя срещу Преспанския договор. \r\n„Македония е гръцка\", \"Референдум сега\" и \"Македония не е за продан\" са само част от лозунгите, които са издигани на масовия протестен марш на хиляди гръцки граждани по улиците на Атина до централния площад \"Синтагма\". \r\nМирният им протест е прераснал в сблъсъци с охраняващи полицаи и инциденти, когато група маскирани лица с гръцки знамена са се опитали да преминат през полицейския кордон при паметника на Незнайния войн. Те са искали да стигнат до  сградата на парламента.  \r\nПредставителите на сигурността са били замеряни с предмети, бутилки и пиротехнически материали. Те са отговорили с шок палки и сълзотворен газ. \r\nПротестиращите се обявяват за референдум, с който да се реши дали това споразумение трябва да се приложи или не.  \r\nВ събота проектът на Преспанския договор е внесен в парламента, а в понеделник се очаква да започнат дискусиите по него в различните парламентарни комисии, които ще продължат пет дни. Премиерът Ципрас обяви, че до края на януари Договорът трябва да бъде ратифициран от законодателния орган на страната, а след това да се одобри и декларация за членството на Македония в НАТО.  Ивелина Ватова", "date": "2019.01.20", "title": "„TВ 21“ (Македония): В Атина протестират срещу Договора от Преспа, маскирани лица се сблъскаха с полицията"}
{"url": "http://www.focus-news.net/news/2019/01/20/2614254/the-bbc-makedoniya-i-gartsiya-sblasatsi-v-atina-zaradi-promyana-na-imeto-na-sasednata-darzhava.html", "text": "Протестиращи в гръцката столица Атина влязоха в сблъсък с полицията на голям митинг срещу сделката на правителството с Македония за промяна на името й, съобщава  The BBC .  \r\nПолицията използва сълзотворен газ срещу участниците в протеста, в който участваха десетки хиляди души.    \r\nБританската медия съобщава, че договореностите, които предстоят да бъдат одобрени, предвиждат северната съседка на Гърция да приеме името Република Северна Македония. Тя пояснява, че наименованието Македония е чувствително за много гърци, според които то се свързва с гръцката провинция със същото име.   \r\nСлед години на спорове най-накрая през юни миналата година левият гръцки министър председател Алексис Ципрас и неговият македонски колега постигнаха споразумение. През тази седмица предстои гръцкият парламент да гласува за постигнатия Договор, с който се слага край на 28-годишния конфликт между двете нации.  \r\nКакво се случи в неделя? \r\nСпоред организаторите в неделните демонстрации са се очаквали 600 000 души, но по данни на полицията те са били 60 000 в 14.00 ч. местно време. Сред тях е имало и духовници, както и дошли от страната. Участниците са пеели „Македония е гръцка“ и са развявали гръцки знамена. В един момент близо до парламента e избухнало „боричкане“, а маскирани демонстранти са замеряли полицията с камъни и фойерверки. Полицията е блокирала пътя на маскираните лица към парламента, като е използвала сълзотворен газ.   \r\nВ Северна Гърция е била блокирана временно магистрала в знак на солидарност с протестиращите.    Ивелина Ватова", "date": "2019.01.20", "title": "The BBC: Македония и Гърция: Сблъсъци в Атина заради промяна на името на съседната държава"}
