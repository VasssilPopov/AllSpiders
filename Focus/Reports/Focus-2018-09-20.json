{"url": "http://www.focus-news.net/news/2018/09/20/2569527/gen-chavdar-chervenkov-premierat-boyko-borisov-igrae-dve-roli-za-balgariya-i-za-zaltsburg.html", "text": "Премиерът Бойко Борисов играе две роли – едната е за България, другата – за Залцбург, за партньорите от Съвета на Европа. Това каза за обзорното предаване „Това е България“ на  Радио „Фокус“  ген. Чавдар Червенков, бивш ръководител на Военното разузнаване и бивш министър на вътрешните работи за наказателната процедура срещу Унгария. Становището на повечето членове на парламента и правителството е, че Унгария трябва да бъде подкрепена, обясни той. „Разочарова ме позицията на премиера Борисов по този въпрос. Очевидно го е страх от неговата покровителка Ангела Меркел и от някои други представители на Европейския съюз, които все още не могат да излязат от тази позиция по отношение на миграцията. Видя се, че дори в Германия берат горчивите плодове от действията на канцлера Меркел през септември 2015 година“, обясни Генералът. Проблемът с мигрантите остава проблем номер 1 в Европа, каза още ген. Чавдар Червенков. Според него в Европа ще се диша много по-леко и напрежението рязко ще спадне, ако президентът на Турция Реджеп Тайп Ердоган изгуби аргументите за размахване на бежанския проблем. Генералът изрази песимизъм за разрешаването му, защото „големите играчи“ САЩ, Русия и Турция все още не са се разбрали помежду си.", "date": "2018.09.20", "title": "Ген. Чавдар Червенков: Премиерът Бойко Борисов играе две роли – за България и за Залцбург"}
{"url": "http://www.focus-news.net/news/2018/09/20/2569521/spas-layka-predsedatel-na-asotsiatsiyata-na-bilkarite-byal-ravnets-sa-bilkite-koito-se-berat-prez-esenniya-sezon.html", "text": "Лайка, бял равнец са билките, които се берат през есенния сезон, каза за  Радио „Фокус“- Пазарджик   Спас Шарков, председател на Асоциацията на билкарите в Пазарджик. По думите му в момента се берат кестени, но заради дъждовете продукцията е изключително ниска. „Кестените са пострадали много от дъждовете, които се изсипаха през лените месеци. От едно клонче, на което трябва да има около 30 цвята, да има най- много по 3,4 кестена, защото когато трябваше да се опрашат беше дъждовно. Цените вървят нагоре, за да компенсират ниската продукция,“каза още Шарков. Печените кестени са перфектно средство да се стоплите през зимата и да се почувствате добре. Кестените са богати на минерални соли, главно калий, фосфор, магнезий, калций, натрий и желязо и все повече се търсят на българския пазар. \r\nРадослава МУРДЖЕВА", "date": "2018.09.20", "title": "Спас Лайка председател на Асоциацията на билкарите: Бял равнец са билките, които се берат през есенния сезон"}
{"url": "http://www.focus-news.net/news/2018/09/20/2569523/d-r-plamen-konov-balgarski-veterinaren-sayuz-burgas-ima-mnogo-seriozen-problem-koyto-zasega-se-podtsenyava-brutselozata-pri-kuchetata.html", "text": "Има много сериозен проблем, който засега се подценява – бруцелозата при кучетата. Това каза за  Радио „Фокус“ – Бургас   д-р Пламен Конов, председател на Български ветеринарен съюз – Бургас. По думите му за този проблем профилактика от страна на държавата няма и се разчита единствено на съвестта на ветеринарите и тази на собствениците. „Ако се открие болно животно трябва да се извърши евтаназия на животното или да се прибегне до кастрацията му, за да не се разпространява болестта. Кастрацията обаче носи риск за самия ветеринар, тъй като по време на операцията може да настъпи обождане или порязване и човекът да се зарази. През 2015 г. именно ветеринарен лекар и ветеринарен техник бяха заразени с бруцелоза“, каза още д-р Конов. Той обясни, че бруцелозата е опасна болест, която е разпространена и по животните, и по хората и се предава от животните към хората. „Преминава без симптоми, които могат веднага да бъдат определени като значими за болестта. Пораженията, които настъпват са обикновено в репродуктивната система, както при женските и мъжките животни, така и при мъжете и жените. Много често при мъжките животни се получава оттичане на семенниците, а при жените се манифестира с безплодие. А ако жената случайно жената е забременяла, болестта би могла да доведе до аборт“, допълни още ветеринарят. Той добави, че причинителят е бактерия, която е разпространена в околната среда и най-често се предава по полов път, а при хората би могла да се предаде и чрез храната, когато се консумира заразено мляко, което не е претърпяло термична обработка. „Има програма, в която ежегодно се взимат кръвни проби на 100 % от говеда над 2-годишна възраст и на 25 % при овцете, завършили продуктивна възраст. Тези проби се изследват веднъж годишно. Положително реагиралите животни се отстраняват от стадата и се убиват по хуманен начин. В други държави по света се извършват ваксинации, например, в държавите от Северна Америка. В Европа е прието да се работи без ваксинации, извършват се прегледи периодично“, каза още Конов. Той обясни, че трябва да се взима под внимание консумацията на месо и мляко, както и ръцете да се измиват щателно след контакт с животни. \r\nМария ГЕОРГИЕВА", "date": "2018.09.20", "title": "Д-р Пламен Конов, Български ветеринарен съюз – Бургас: Има много сериозен проблем, който засега се подценява – бруцелозата при кучетата"}
{"url": "http://www.focus-news.net/news/2018/09/20/2569525/smolyan-zaradi-poseshtenieto-na-patriarh-neofit-v-shiroka-laka-na-23-septemvri-e-organiziran-bezplaten-transport.html", "text": "На 23 септември по повод посещението на Негово Светейшество Българският Патриарх Неофит  и митрополитите от Св. Синод на БПЦ – БП по случай Честване 140 години от рождението на Българския Екзарх Стефан в храм „Успение Богородично“ с. Широка лъка е организиран безплатен транспорт от гр. Смолян. Това съобщиха от   Архиерейското наместничество – Смолян  . Заупокойната Света Литургия ще отслужи Негово Високопреосвещенство Пловдивският митрополит Николай от 09.30 часа. Автобусите тръгват в   07.30 часа от Автогара – Устово, в 07.30 часа от спирката на Супермаркета в Горно Райково и от 07.30 часа от спирката на Архиерейско наместничество Смолян /до Военно Окръжие/. Автобусите ще спират по всички спирки на град Смолян.", "date": "2018.09.20", "title": "Смолян: Заради посещението на патриарх Неофит в Широка лъка на 23 септември е организиран безплатен транспорт"}
{"url": "http://www.focus-news.net/news/2018/09/20/2569524/plovdiv-na-19-oktomvri-siratsi-shte-pomagat-na-detsa-sas-sashtata-sadba-s-blagotvoritelen-kontsert-v-kolodruma.html", "text": "Сираци ще помагат на деца със същата съдба с благотворителен концерт. Това съобщи за Радио „Фокус”- Пловдив Дилян Михайлов, от Сдружение „Всички заедно за една кауза“. Благотворителният концерт „Аз искам бъдеше за тях в България“ ще бъде на 19 октомври, от 19:00 часа в Спортна зала „Колодрум“, Пловдив. „Идеята ни е да променим съдбата на децата със съдба като нашата и в неравностойно положение, като ги подкрепим. Със средствата от концерта ще бъде закупена медицинска апаратура за спомагане на оздравителния им процес и по-доброто им съществуване. Идеята се подкрепя от изпълнителите Славка Калчева, Поли Паскова, Орхан Мурад, Детска формация „Банбини“, Студентска музикална формация „Жарава“, Йордан Марков, Мария Петрова, Ненчо Илчев от „Комиците“ и др. По време на концерта ще има и изненади. Билети могат да се закупят на тел.: 0897/711991 и от Магазин „Златна Топка” на бул. Христо Ботев, ВИК-Централен офис, както и в касите на Ивентим.", "date": "2018.09.20", "title": "Пловдив: На 19 октомври сираци ще помагат на деца със същата съдба с благотворителен концерт в Колодрума"}
{"url": "http://www.focus-news.net/news/2018/09/20/2569526/plovdiv-v-karlovo-zapochnaha-poreditsa-ot-sabitiya-s-koito-da-badat-otbelyazani-100-godini-ot-kraya-na-parvata-svetovna-voyna.html", "text": "В Карлово започнаха поредица от събития, с които да бъдат отбелязани 100 години от края на Първата световна война. Това съобщи в предаването „Със славната 2-ра Тракийска дивизия – За честта на България“ на  Радио „Фокус“- Пловдив   Мария Деянова, директор на Историческия музей. „Нямаше как Карлово да не се включи в отбелязването на тази годишнина от този световен военен конфликт, един от най-тежките световни войни“, каза Мария Деянова. По думите и, в тази война България участва много достойно и записва в своята история най-славните си страници. Българските войници никъде не отстъпват позициите си и много нации прекланят глава пред техния героизъм. „В тази война най-достойно участва и Карловския полк и Карлово нямаше как да остане встрани от отбелязването на тази годишнина“, каза Деянова. По думите и, много са офицерите, които дава Карлово и Стрямската долина в българската военна  история, много са и примерите на саможертва и храброст и не напразно Карловският полк е наречен Железният полк. \r\nПроявата се организира от Община Карлово, Военният клуб, Съюза на офицерите и сержантите от запаса и резерва и Историческия музей. \r\nНа 18 септември, в Историческия музей са били открити две изложби – „Историята на поделенията от Карловския гарнизон от 1904 година до наши дни“ и „28 -ми Стремски пехотен полк във войните за национално обединение“. Те ще останат в музея до края на октомври. \r\nО.з. майор Стефан Груев, секретар на Съюза на офицерите и сержантите от запаса и резерва в Карлово е представил анотация на книгата си „История за запасното войнство в Карловски регион 1907-2017“, която все още не е излязла от печат. \r\nНа 27 септември, от 17.30 часа, във Военния клуб в Карлово ще бъдат представени и двете книги на доц. д-р Петър Ненков – „Непокорно смелите изгарят в полет. История на 6-ти въздушен изтребителен полк и летище Карлово“ и „Калоферци във войните за национално обединение“. \r\nЦветана ТОНЧЕВА", "date": "2018.09.20", "title": "Пловдив: В Карлово започнаха поредица от събития, с които да бъдат отбелязани 100 години от края на Първата световна война"}
{"url": "http://www.focus-news.net/news/2018/09/20/2569522/plovdiv-obnovyavat-porednata-sportna-ploshtadka-v-trakiya.html", "text": "Кметът на „Тракия“ Костадин Димитров провери днес дейностите по обновяването на поредната спортна площадка в района. Тя е с площ от 800 квадратни метра и се намира до блок 96-ти. Това съобщиха от  Община Пловдив . Предстои преасфалтиране на игрището и обновяване на оградата. Освен това ще бъдат монтирани кошове за баскетбол, врати за футбол, мрежи и пейки. Използването на спортното съоръжение ще е безплатно, уточниха от районното кметство. „Амбицирани сме в „Тракия“ да има повече места за спорт със свободен достъп. Изградихме фитнесите на открито, обновихме спортните площадки до блок 3-ти и блок 199-ти. Освен това са оформени и 15 футболни игрища в различни междублокови пространства“, заяви кметът Костадин Димитров. Другият резултат от тази амбиция са и обновените площадки в детските градини в района.", "date": "2018.09.20", "title": "Пловдив: Обновяват поредната спортна площадка в „Тракия“"}
{"url": "http://www.focus-news.net/news/2018/09/20/2569552/hayko-maas-pomiryavane-a-ne-promyana-na-granitsite-e-reshenieto-za-kosovo.html", "text": "Министърът на външните работи на Германия Хайко Маас изрази загриженост за преговорите между Сърбия и Косово, предава македонската информационна агенция  „Макфакс“ . \r\nТой посочи, че опитът за премахване на различията чрез преместване на граничните линии е опасен. \r\nХаас в сряда беше в Тирана, а в четвъртък посети Атина. В интервю за гръцкия вестник „Kathimerini“ той заяви, че между Сърбия и Косово трябва да се стигне до истинско помирение. \r\nСпоред него, единственият начин да се стигне до това е по-голямата толерантност и приемането на различията. „Противно на това, смятам че опитът тези различия да се разрешат чрез преместване на границите е опасен“, заключи германският дипломат.  Йонислав Дочев", "date": "2018.09.20", "title": "Хайко Маас: Помиряване, а не промяна на границите е решението за Косово"}
{"url": "http://www.focus-news.net/news/2018/09/20/2569529/plovdiv-globiha-shestima-plovdivchani-za-izhvarlyane-na-ugarki-ot-tsigari-po-ulitsite.html", "text": "Глобиха шестима пловдивчани за изхвърляне на угарки от цигари по улиците. Това съобщи за  Радио „Фокус“- Пловдив  директорът на ОП „Чистота“ Иван Стоянов. При инспекция в централната градска зона екип на предприятието издаде само за няколко часа шест фиша за изхвърлени фасове извън кошчетата за отпадъци. Двама души са глобени на Главната, а други четирима – в градинката до Римския стадион. Гражданите са санкционирани за нарушение на общинската наредба за опазване на обществения ред, чл. 13, ал. 2, за изхвърляне на угарки от цигари на нерегламентирани места. Предвидените глоби са от 10 до 50 лв. Единият от нарушителите се е опитал да избяга, но е бил спрян от полицейски служител.„От началото на седмицата по наредбата за управление на отпадъците на територията на община Пловдив също са издадени шест фиша“, допълни Иван Стоянов. Той напомни, че съгласно прието преди около година решение на Общинския съвет над 50 служители от предприятието имат право да санкционират за замърсяване на околната среда.", "date": "2018.09.20", "title": "Пловдив: Глобиха шестима пловдивчани за изхвърляне на угарки от цигари по улиците"}
{"url": "http://www.focus-news.net/news/2018/09/20/2569531/pazardzhik-na-22-septemvri-s-lektsiya-na-tema-zdravoslovno-hranene-s-bulgur-shte-zapochne-natsionalniyat-festival-na-keshkeka-v-selo-radilovo.html", "text": "С демонстрация варене на кешкек ще започнат проявите включени в Осмото поредно издание на Националния фестивал на кешкека  в село Радилово, което ще се проведе на 22 и 23 септември, каза за  Радио „Фокус” – Пазарджик  секретарят на читалището в пещерското село Марена Вачкова. Легенда за кешкека, обичаи и фолклор, презентация „Здравословно хранене с булгур”, са част от акцентите включени през първия ден на фестивала. На изложба базар ще се предлагат храни, земеделски продукти и сувенири. „Единствената ни цел отново остава запазване и популяризиране на традициите. Тъй като живеем в по-различно време, се стремим да привлечем и младите хора. В двата дни ще има демонстрация на митичното ястие кешкек и легендата за него. До момента участие във фолклорната програма са заявили състави от област Пазарджик, но желаещите да се включат могат да го направят по всяко време“, уточни Вачкова. На 23 септември посетителите ще имат възможността да видят концерт на ансабъл „Зора“ в село Радилово. В 12.30 ч. е закриването на фестивала. \r\nАлбена ЖИЛЕКОВА", "date": "2018.09.20", "title": "Пазарджик: На 22 септември с лекция на тема „Здравословно хранене с булгур“ ще започне Националният фестивал на кешкека в село Радилово"}
{"url": "http://www.focus-news.net/news/2018/09/20/2569530/afp-nad-40-dushi-sa-zaginali-v-ezeroto-viktoriya-sled-kato-feribot-se-e-preobarnal.html", "text": "Повече от 40 души са загинали в четвъртък, след като ферибот се е преобърнал в южната част на езерото Виктория, заяви говорител на президента на Танзания, предава  AFP . \r\n„Според информациите на президента (на Танзания) Джон Магуфули, които той получи от властите в Муанза, броят на загиналите вече е над 40 души“, заяви по държавната телевизия президентският говорител Герсон Мсигва. \r\nЗасега не са ясни причините за инцидента.  Йонислав Дочев", "date": "2018.09.20", "title": "AFP: Над 40 души са загинали в езерото Виктория, след като ферибот се е преобърнал"}
{"url": "http://www.focus-news.net/news/2018/09/20/2569532/shumen-na-21-i-22-septemvri-pet-ot-obektite-na-regionaleniya-istoricheski-muzey-shte-badat-sas-svoboden-vhod.html", "text": "По повод Европейските дни на културното наследство на 21 и 22 септември със свободен вход за посещение ще бъдат отворени пет от обектите на Регионален исторически музей – Шумен. Това съобщиха от  музея  . В двата дни от 9.00 до 17.00 ч. може да бъде разгледана временната експозиция „Градски бит – края на ХIХ – 30-те години на ХХ в.“ в комплекс „Авшарян“. Музеен комплекс „Панчо Владигеров“ и къщите музеи „Панайот Волов“, „Добри Войников“ и „Лайош Кошут“ посрещат посетители от 9.00 до 12.00 и от 13.00 до 18.00 часа. От 22 септември, по повод 110 годишнината от обявяването на независимостта на България, в дома на Панайот Волов може да бъде разгледана и изложбата „Българската независимост”. Чрез фототабла тя проследява подготовката, дипломатическите преговори между Великите сили, предшестващи Манифеста за провъзгласяване на независимостта, и разкрива историята около събитието, свързано с Търново. Отбелязано е сформирането на правителството на демократическата партия с нейния лидер Александър Малинов и програмата на сформирания от него кабинет. Важно място в изложбата заемат табла, отразяващи както самия акт, така и международното му признаване. Изложбата е предоставена от РИМ – Велико Търново, където е получена от Народното събрание.", "date": "2018.09.20", "title": "Шумен: На 21 и 22 септември пет от обектите на Регионаления исторически музей  ще бъдат със свободен вход"}
{"url": "http://www.focus-news.net/news/2018/09/20/2569528/mkd-makedoniya-belgrad-shte-reagira-li-nyakoy-v-es-na-zaplahite-na-ramush-haradinayi.html", "text": "Ръководителят на сръбската правителствена Служба за Косово и Метохия Марко Джурич от името на сръбските институции призова представителите на Европейския съюз да реагират на, както той ги нарече, заплахите които отправя министър-председателят на Косово Рамуш Харадинай, предава скопското електронно издание  „МКД“ . \r\nХарадинай обяви, че от Нова година вече няма да има физически пунктове на границата между Косово и Албания. \r\nДжурич заяви, че това е 28-ият път, в който те търсят, както го нарече, „присъединяване на южната сръбска провинция“ и че става въпрос за директна заплаха от страна на Харадинай. \r\nКакто посочи Джурич, това е патологичната нужда на част от Европа и на част от властите в Прищина, Сърбия да не получи нищо, а крайният резултат да бъде такъв, какъвто „те си представят“. \r\nТой запита Върховния представител на ЕС по външната политика Федерика Могерини и нейната говорителка Мая Коциянчич дали Европа ще мълчи, ако Белград обяви, че премахва границата между Сърбия и Баня Лука. \r\nРъководителят на Службата за Косово и Метохия добави, че границата се тълкува различно в Сърбия и една част от света, предимно Китай и Русия, и съвсем по друг начин в една част от Европа и Америка. \r\nНа въпроса каква е съдбата на диалога в Брюксел между Белград и Прищина, Джурич заяви, че сръбският президент Александър Вучич няма да пътува за среща в Ню Йорк, тъй като „в онзи момент, когато започна борбата на Сърбия за компромисно решение, върху Вучич и държавното ръководство на Сърбия падна лавина от нападки“. \r\nПоради това всички ще трябва да чакат за нова среща, заключи Марко Джурич.  Йонислав Дочев", "date": "2018.09.20", "title": "„МКД“ (Македония): Белград: Ще реагира ли някой в ЕС на заплахите на Рамуш Харадинай?"}
{"url": "http://www.focus-news.net/news/2018/09/20/2569534/sliven-tsentarat-za-podgotovka-na-spetsialisti-organizira-pokaz-na-tehnika-obraztsi-vaorazhenie-i-ekipirovka-po-sluchay-denya-na-nezavisimostta.html", "text": "Центърът  за подготовка на специалисти-Сливен организира статичен показ на техника, образци въоръжение и екипировка на площад „Хаджи Димитър” по случай 22 септември – Ден на Независимостта на Република България, съобщиха от  Центъра  . \r\nС ръководител капитан Гаврил Гандев от 9 часа до 12 часа на 22.09.2018г. на площад „Хаджи Димитър”  в показа са включени танк Т-72, една 122-милиметрова самоходна гаубица 2С-1, лек автомобил с повишена проходимост „Мерцедес G 270 CDI”, товарен автомобил с повишена проходимост „Мерцедес Актрос 1832 А”. На маси ще бъдат изложени пистолет „Макаров”, 7,62мм автомат АК-47 М1 с 40мм подцевен гранатомет „Кастьор”, 7,62мм картечница „ПК”, 7,62мм снайперова винтовка „Драгунов”, ръчен противотанков гранатомет РПГ-7, придружени от табла даващи информация за въоръжението. \r\nВ 11 часа ще започне организираното от Община Сливен и Център за подготовка на специалисти честване на 110 години от провъзгласяване на независимостта на Република България. \r\nВоеннослужещи от ЦПС и Военният духов оркестър ще отдадат воинска почит на загиналите за Свободата и Независимостта на България.", "date": "2018.09.20", "title": "Сливен: Центърът за подготовка на специалисти организира показ на техника, образци въоръжение и екипировка по случай Деня на Независимостта"}
{"url": "http://www.focus-news.net/news/2018/09/20/2569533/dimitar-stefanov-kmet-na-tutrakan-nyama-po-golyam-podarak-za-tutrakantsi-ot-tova-tutrakan-da-bade-priznat-za-grad-na-balgarskata-boyna-slava.html", "text": "Няма по-голям подарък за тутраканци от това Тутракан да бъде признат за град на българската бойна слава, каза за обзорното предаване „Това е България“ на  Радио „Фокус“  кметът на града Димитър Стефанов във връзка с приетото от парламентарната комисия по отбрана проекторешение за обявяване на Добрич и Тутракан за градове на Българската бойна слава. Празникът на Тутракан се отбелязва утре, каза още кметът на града. „Това е признание за това какво наистина българският войник е направил, за да я има държавата. Всички ние трябва да се гордеем. Мисля, че няма българин, независимо дали живее в България, или в чужбина, който да не казва думичката „българин“ с гордост. Тези битки и исторически събития ни правят горди и тутраканци се гордият с това“, обясни той. Според Димитър Стефанов признанието за Добрич и Тутракан не е съвпадение, а е потвърждение на значимите събития, случили се през Първата световна война по земите на Североизточна България, когато е била окупирана от румънската армия.", "date": "2018.09.20", "title": "Димитър Стефанов, кмет на Тутракан: Няма по-голям подарък за тутраканци от това Тутракан да бъде признат за град на българската бойна слава"}
{"url": "http://www.focus-news.net/news/2018/09/20/2569077/sport-naomi-osaka-zapochna-s-pobeda-v-tokio.html", "text": "Шампионката от US Open Наоми Осака спечели с 6:2, 6:1 срещу Доминика Цибулкова първия си мач от тенис турнира на твърди кортове в Токио - Pan Pacific Open. 20-годишната азиатка започна ударно срещата и поведе с 4:0 гейма, а във втория сет записа шест последователни гейма и спечели след час игра.   \r\nНадпреварата в Токио напусна шестата поставена Гарбине Мугуруса, която допусна загуба 1:6, 2:6 от американката Алисън Риск. В следващия кръг Риск ще играе с Каролина Плишкова, която постигна труден успех 4:6, 6:4, 6:4 над Анастасия Павлюченкова.  \r\nВодачката в схемата и двукратна шампионка в турнира Каролина Вожняцки ще започне участието си в надпреварата в четвъртък", "date": "2018.09.20", "title": "Спорт: Наоми Осака започна с победа в Токио"}
{"url": "http://www.focus-news.net/news/2018/09/20/2569075/predstoyashti-sabitiya-v-stranata-za-20-septemvri-agentsiya-fokus.html", "text": "*** \r\nОт 09.30 часа в Интер Експо Център държавният глава Румен Радев ще открие единадесетото годишно издание на форума „Кариера в България. Защо не?”. \r\n*** \r\nОт 14.30 часа на „Дондуков“ 2 държавният глава ще удостои с Орден „Стара планина“ първа степен извънредният и пълномощен посланик на Република Полша в Република България Кшищоф Краевски за неговите заслуги за задълбочаването и развитието на българо-полските отношения.  \r\n*** \r\nОт 11.15 часа в залата на Министерството на туризма министърът на туризма Николина Ангелкова и министърът на труда и социалната политика Бисер Петков ще подпишат споразумение за  сътрудничество между двете министерства. Документът създава възможности за обучение и професионална квалификация на кадри за туризма. \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 09.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.  \r\n*** \r\nВ 09.30 часа в Централния военен клуб заместник-министърът на отбраната Анатолий Величков ще участва в откриването на националната конференция с международно участие „Отбранителната индустрия лидер на иновациите в България“. Събитието е под патронажа на вицепремиера по обществения ред и сигурността и министър на отбраната Красимир Каракачанов и министъра на икономиката Емил Караниколов. \r\n*** \r\nОт 09.30 часа ще се проведе заседание на Пленума на ВСС.  \r\n*** \r\nОт 09.30 часа в хотел КООП ще се състои заключителна конференция на Българо-швейцарската програма за сътрудничество в борбата с трафика на хора и реинтеграция на жертвите.  \r\n*** \r\nОт 09.30 часа 14 състав на СГС ще гледа делото срещу Драгомир Д., обвинен за двойното убийство на строителните предприемачи в кв. „Витоша“.  \r\n*** \r\nОт 09.30 часа 26 състав на СГС ще гледа делото срещу Валентин Д., Лина А. и Мая С. (длъжностно присвояване в особено големи размери). \r\n*** \r\nОт 09.30 часа 2 състав на СГС ще гледа делото срещу шестима лекари, обвинени за смъртта на родилката Деяна Г. \r\n*** \r\nОт 10.00 часа в Резиденция „Бояна“ в дом №2 ще се проведе втората част на конференцията на тема „Възможности и перспективи за развитие на публично-частното партньорство“ - уъркшоп по основни въпроси, свързани с публично-частното партньорство в областта на ВиК и пътната инфраструктура. \r\n*** \r\nОт 10.00 часа 12 състав на Специализирания наказателен съд ще гледа делото срещу Гриша Г., Данаил Г., Емилия С. и др. за образуване и ръководене на организирана престъпна група.  \r\n*** \r\nОт 10.00 часа 4 състав на Специализирания наказателен съд ще гледа делото срещу Мила Г., Ангел А., Антони Я. и др. за организиране и ръководене на организирана престъпна група.  \r\n*** \r\nОт 11.00 часа 15 състав на Специализирания наказателен съд ще гледа делото срещу Димитринка Ф., Борис Б., Йордан Ч, и др. за организиране и ръководене на организирана престъпна група.  \r\n*** \r\nВ 11.00 часа в централното фоайе на Националния исторически музей ще бъде открита изложбата „Дипломация и доблест“, посветена на 110-годишнина от провъзгласяване на Независимостта на България. \r\n*** \r\nОт 11.15 часа в залата на Министерството на туризма министърът на туризма Николина Ангелкова и министърът на труда и социалната политика Бисер Петков ще подпишат споразумение за  сътрудничество между двете министерства. Документът създава възможности за обучение и професионална квалификация на кадри за туризма.  \r\n*** \r\nОт 12.00 часа в Националния пресклуб на БТА ще се състои пресконференция на тема „Аз пазя горите и орлите на България“.  \r\n*** \r\nОт 12.00 часа с официална церемония ще бъде открита обновената база на ямболското СУ „Св. Климент Охридски“. \r\n*** \r\nОт 13.30 часа 8 състав на СГС ще гледа делото срещу Десислава Д. (пране на пари).  \r\n*** \r\nОт 14.00 часа в зала „Изток“ на Народното събрание ще се проведе дискусия във връзка с приетите на първо гласуване промени в Закона за задължителното депозиране на печатни и други произведения, свързани с прозрачността на собствеността на медиите и нейното значение за гарантиране на свободата на словото и превенцията на фалшивите новини.   \r\n*** \r\nОт 14.00 часа 11 състав на Специализирания наказателен съд ще се гледа делото срещу Андрей З., Костадин Г. и Николай Н. за организиране и ръководене на организирана престъпна група.  \r\n*** \r\nВ 14.00 часа в мраморно фоайе на зала „България\", ще се проведе пресконференция по повод VIII-мия международен музикален фестивал „Пиано екстраваганца\". \r\n*** \r\nОт 15.00 часа в зала „Триадица“ в „Гранд Хотел София“  ще бъдат подписани оперативните споразумения за изпълнение на Фонд градско развитие. Избраните финансови посредници са Обединение „Фонд за устойчиви градове“ и „Регионален фонд за градско развитие“.  \r\n*** \r\nОт 16.00 часа в София Тех Парк ще се проведе дигитален форум на тема „Икономика 4.0.  \r\n***   \r\nОт 12.30 часа в с. Тополово ще бъде открита паметна плоча на д-р Иван Василев. От 13.00 часа на паметната плоча на загиналите във войните в с. Тополово ще бъде отслужена заупокойна литургия и военен ритуал по случай 100 години от края на Първата световна война. \r\n*** \r\nОт 17.30 часа в Градската библиотека ще бъде представен поетичният сборник за незрящи „Докосване“ на Красимир Ортакчиев – съвместен проект на ЛК „Орфей“ при НЧ „Св. преп. П. Хилендарски“ и Съюз на слепите. \r\n*** \r\nОт 11.30 часа в Професионална гимназия по текстил и лека промишленост Гоце Делчев“ зам.-министър Дeница Сачева и д-р Милен Врабевски ще открият нова компютърна зала.  \r\n*** \r\nОт 11.00 часа, в Общинския съвет на БСП-Бургас, ще се проведе пресконференция с участието на Атанас Зафиров - член на ИБ на НС на БСП, Стойко Танков - председател на Областния съвет на БСП-Бургас, Емил Георгиев - председател на ПК \"Екогласност\" и  Румен Николов - областен координатор на ПК \"Екогласност\" за област Бургас.  \r\n*** \r\nВ 11.00 часа в Окръжен съд – Бургас ще произнесе с присъда по делото за убийството на Никол, в асансьорна кабина на блок в к-с „Меден рудник\".  \r\n*** \r\nОт 20.00 часа в Летния театър ще бъдат закрити Музикално - поетичните вечери „Памет за Емил Чакъров. 70 години от рождението на Маестрото\".  \r\n*** \r\nОт 18.30 часа в зала „Младост“ ще се състои контролен мач между волейболния шампион „Нефтохимик“ и турския гранд „Галатасарай“.  \r\n*** \r\nОт 10.00 часа в залата на Община Варна ще се състои начална пресконференция по проект „Подобряване качеството на атмосферния въздух  в община Варна - фаза 1.  \r\n*** \r\nОт 10.30 часа в заседателната зала на УМБАЛ \"Св. Марина\" - Варна ще се проведе пресконференция, на която детски ендокринолози, начело с проф. д-р Виолета Йотова, ще обявят резултатите от кампанията за ранно откриване и навременно лечение на състояния с проблемен растеж при деца, която се провежда през последната година. \r\n*** \r\nОт 11.00 часа в зала „Одесос“, Археологически музей – Варна, ще се състои пресконференция във връзка с новата изложба „Пясъчни замъци и бетонни курорти - миниатюрна ваканция в миналото на България“. Изложбата е подготвена от Музея на хотелиерството и ресторантьорството във Финландия, заедно с посолството на България във Финландия. \r\n*** \r\nОт 12.30 часа в Областна администрация ще се състои брифинг на вицепремиера Валери Симеонов по повод отчитането и  протичането на летния сезон. \r\n*** \r\nОт 18.30 часа в Зала 2 на галерия „Ларго“ ще бъде открита самостоятелна изложба - графика на украинския художник Константин Антюхин. Експозицията носи името „Метаморфози“.  \r\n***  \r\nОт 17.30 часа в Изложбени зали „Рафаел Михайлов“ ще бъде представена „Без граници“/ „Nolimited“ – изложба на Николина Джановска и Гордана Хаджи-Николова /Македония/.  \r\n***  \r\nОт 18.30 часа в театралния салон на Военния клуб ще се проведе благотворителен коктейл, организиран от Ротари клуб – Велико Търново и Общината. Събраните средства ще са за възстановяване на помещението. \r\n*** \r\nОт 17.00 часа в малка зала на ХГ „Иван Фунев“ – РИМ Враца ще бъде представена изложба по повод 115 години от рождението на Кирил Буюклийски.  \r\n*** \r\nНародните представители от „БСП за България“  ще проведат дискусия за „Визия за България“ с гражданите в област Габрово.  График на срещите може да прочетете  . \r\n***  \r\nОт 10.00 часа в центъра на селото ще започне „Празник на градинаря”. \r\n*** \r\nОт 19.00 часа в градски парк „Свети Георги“ ще се състои концерт „ТУРНЕТОО“.  \r\n*** \r\nОт 16.00 часа в заседателна зала на Община Каварна ще започнат Националните културни празници „Албена”.  \r\n*** \r\nОт 09.30 часа в зала „Панорама“ ще се проведе заседание на Общински съвет – Перник.  \r\n*** . \r\nОт 10.30 до 12.00 часа в Цар-Симеоновата градина ще се проведе традиционният детски празник по повод Седмицата на мобилността. Ще бъдат обособени няколко къта с дейности за деца от 6 до 9 години. Планирани са състезания по скоростно и майсторско каране с велосипеди, тротинетки и ролери, рисунка на асфалт, забавни състезания по безопасност на движението.  \r\n***         . \r\nОт 15.30 часа учениците от ОУ „Васил Левски“ са приготвили открит урок  „Комбинирай, движи се“, който ще се проведе на специализираната площадка по безопасно движение в двора на училището по повод Седмицата на мобилността. По атрактивен  начин те със своите учители ще покажат как можем да се придвижваме в градски условия, използвайки алтернативен транспорт, като не замърсяваме околната среда.  \r\n*** \r\nОбщинските съветници от  ГЕРБ - Пловдив ще проведат приемни с граждани, както следва: Ясен Михайлов, Дамян Петров, Петър Попов от 17.30 до 19.00 часа в офиса на  ГЕРБ в район „Западен” на ул. „Царевец” № 9;  Гошо Къчков, от 17.30  до 19.00 часа в офиса на  ГЕРБ в район „Северен” на бул. „Марица” №91.  Пенчо Малинов, от 17.00 до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на  ГЕРБ в район „Южен” на ул. „Академик Петър Динеков” № 1А.  \r\n***         . \r\nОт 18.00 часа, в салона на в НЧ „Възраждане“ ще се проведе литературно четене с участието на членове на Дружеството на писателите, които се осъществяват по проекта „Писателите и Пловдив“. Публиката ще има възможност да се срещне с 10 пловдивски автори. \r\n*** \r\nОбщинските съветници от ГЕРБ-Русе ще имат приемни за граждани от 17.30 часа в града. В централния офис на партията, намиращ се на ул. „Чипровци” № 2, на въпроси на хората ще отговарят проф. Васил Пенчев и Богдан Донев.  В клуба, намиращ се на ул. „Доростол” № 1, жителите на общината ще могат да поставят своите проблеми пред доц. Сашо Нунев и Илиян Илиев. Димитър Кънчев и Бедрос Пехливанян ще са на разположение на хората за актуални проблеми в клуба, намиращ се в кв. „Чародейка”, комплекс „Чародейка”, ет. 2. Владислав Атанасов и Марияна Данова - Иванчева ще бъдат в клуба на ул. „Отец Паисий” № 4, а Събина Павлова – в клуба на ул. „Илинден“ № 7 в кв. „Дружба 3“ /до комплекс „Олимпия“/. \r\n***   \r\nОт 11.00 часа  в зала „Георги Данчев“ на областната администрация в Сливен ще се състои пресконференцията на „МатиБолгария“. В нея ще участва председателят на сдружението Дора Пондалова и членове на новоизбрания управителен съвет. Ще бъде представен и новият брой на вестник „Сливен“, който „МатиБолгария“ издава в навечерието на всяка сливенска родова среща.  \r\n***    \r\nОт  17.30 часа министърът на образованието Красимир Вълчев ще се запознае с хода на ремонтите в двата Регионални учебно-тренировъчни центъра по безопасност на движението, които тепърва ще се създават.  \r\n***    \r\nОт 19.00 часа в зала „Сливен“ Сливенският симфоничен оркестър открива новия си творчески сезон.  \r\n*** \r\nОт 10.00 часа в Регионалния пресклуб на БТА, държавна опера Стара Загора ще даде пресконференция относно първата премиера за новия Сезон- „Малкият принц\".  \r\n*** \r\nОт 18.00 часа в РБ „Захарий Княжески“ ще бъде открита колективна изложба „Природни състояния“ (живопис, графика, рисунка, скулптура, фотография). Изложбата ще остане до 20 октомври 2018 г. \r\n*** \r\nОт 19.00 часа в Драматичния театър ще се състои премиера на постановката „Сватбата на Фигаро“.  \r\n*** \r\nОт 18.00 часа в читалището на град Сухиндол  народните представители от „БСП за България“ -  Дора Янкова, Донка Симеонова и Даниел Йорданов ще проведат дискусия за „Визия за България“ с гражданите.  \r\n*** \r\nНародните представители от „БСП за България“  ще проведат дискусия за „Визия за България“ с гражданите в област Търговище. График на срещите може да прочетете  . \r\n*** \r\nВ ХГ „Ат. Шаренков“ ще бъде представена изложба „Поздрави от … Италия и България“.  В РИМ – Хасково ще бъде показана изложба „Идентичност между символика и цветове“. Входът за двете изложби е свободен.  \r\n*** \r\nМинистърът на образованието и науката Красимир Вълчев ще бъде на работно посещение в Ямбол. В 12.00 часа министърът ще посети СУ „Св. Климент Охридски“, в което приключи цялостен ремонт, финансиран по ОП „Региони в растеж“. По-късно министър Вълчев ще посети и ОУ „Д-р Петър Берон“, както и учебна практика на ученици в дуална форма на обучение.", "date": "2018.09.20", "title": "Предстоящи събития в страната за 20 септември (Агенция „Фокус“)"}
{"url": "http://www.focus-news.net/news/2018/09/20/2569074/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "По табелките на магистралите в Косово, доминирано от етническите албанци, сръбските имена на градовете са боядисани с черна боя. Паметниците на отдавна загинали воини – сърби или албанци, зависи от това къде се намирате – са навсякъде по пътищата, често с положени край тях свежи цветя. Рядко може да се види знамето на Косово, но е обичайна сцената на развяващи се сръбски или албански знамена. Навсякъде по пътищата в тази малка страна, обект на ожесточен спор, шофьорите виждат доказателства за това колко разделени и оплетени продължават да бъдат етническите групи в Косово, 10 години, след като територията обяви независимост от Сърбия, пише Марк Сантора в материал за  The New York Times , представен без редакторска намеса. \r\nА сега все повече се говори това разделение да бъде официализирано и Косово да бъде разделено по етническите линии. Лидерите на Косово и Сърбия се надяват, че тази идея ще помири двата народа, 20 години след войната, която двете страни водиха, а освен това, че ще бъде стъпка и за двете към влизането в Европейския съюз. \r\nЗа изненада на мнозина, администрацията на Тръмп даде сигнали, че е отворена за тази концепция, независимо от това, че нова граница между Сърбия и Косово, минаваща по етническите линии, ще означава провал на десетилетната американска политика за подкрепа на мултиетническо и независимо Косово. \r\nСамото споменаване на разделянето, придружено от размяна на територии, разпали опасенията, че етническите вражди ще се появят отново в региона, където през 90-те в серия от войни бяха убити повече от 100 хиляди души, а милиони бяха принудени да напуснат домовете си. \r\n„Тази идея ще превърне Балканите в буре барут“, предупреждава отец Сава Янчич, който служи в стара църква в сърцето на Косово и който е известен с това, че е отдавнашен критик на етническото разделение. \r\nПри скорошно пътуване през Косово, което остава бедно и с огромна престъпност, чувството за обреченост, което беше преобладаващото настроение през последните години, беше заменено с напрегната нервност. \r\nВ Северно Косово, над река Ибър, няколко хиляди сърби, подпомагани от Белград, са доминиращият етнос. Районът на пракитка функционира като държава, отделна от останалата част на Косово – със своя образователна система, администрация и мобилен оператор. Що се отнася до Сърбия, 20 години, след като загуби войната за този район, тя все още смята, че Косово не съществува като държава. Наред с недоволната Сърбия, Русия и дори някои страни от Европейския съюз все още не са признали независимостта на Прищина. \r\nПо на юг, между 70 и 100 хиляди сърби живеят сред албанското мнозинство в страната с население 1 800 хиляди души. Някои от най-старите и свещени манастири на Сръбската православна църква съществуват като самотни острови в албанските градове. \r\nЕдин от тези манастири е домът на отец Сава, който не крие разочарованието си от идеята за разделяне и от това, че тя се приема на сериозно от САЩ, които оглавяваха интервенцията на НАТО през 1999 година на страната на албанците и бяха ключови при раждането на независимото Косово. \r\nСлед като Дейтънският договор от 1995 година сложи край на тригодишната война в Босна и Херцеговина, Западът прие за свой основен принцип да не допуска преначертаване на границите на Балканите по етническите линии. \r\n„Това, което се случва, е невероятно“, казва отец Сава. „Ценностите на Европа и Запада не се основават на националността“. \r\nПрезидентите на Сърбия и Косово Александър Вучич и Хашим Тачи водят преговори за разделяне и размяна на територии от повече от една година – като Белград трябва да вземе Северно Косово в замяна на Прешевската долина, която ще отиде към прищина. \r\nМиналия месец двамата лидери се появиха заедно на форум в Австрия и дадоха ясно да се разбере, че обмислят именно това. \r\n„Страните от региона, страните-членки на ЕС и другите държави по света трябва да не се противопоставят и да не се страхуват от евентуално мирно споразумение между Косово и Сърбия, дори и този договор да включва корекция на границите“, заяви Тачи. \r\nГермания и други европейски страни веднага предупредиха, че преначертаването на границите по етническите линии може да доведе до катастрофа. \r\nНезависимо, че идеята се обсъжда на най-високо ниво между двете страни, сделката не е сигурна. \r\n„Не сме близо до споразумение“, каза Вучич на сърбите по време на визита в Косово този месец. „Нямаме подкрепата на европейската общност, така че позицията на сърбите южно от Ибър е много тежка“. \r\nНо в големия завой на американската външна политика, Сърбия изглежда има най-малко мълчаливата подкрепа на САЩ да проучи идеята. \r\n„Политиката на САЩ е двете страни да работят помежду си и да постигнат споразумение, не изключваме териториални промени“, заяви съветникът по национална сигурност на Белия Дом в хода на визита в Украйна миналия месец. \r\nЗа живеещите в градовете и селата, които ще бъдат засегнати, идеята е притеснителна и увеличава вероятността за обмен на население заедно с размяната на територии. \r\nВ скорошна утрин в сръбския анклав Грачаница, намиращ се до Прищина, Бетим Ходжа, албанец на 33 години, седеше в кафана „Център“, пиейки кафе с приятел сърбин. \r\n„Няма нужда страната да се разделя“, заяви той. \r\nНа друга маса, група млади сърби заявиха, че ако границата бъде променена, скоро сърбите от южната страна на Ибър ще трябва да напуснат домовете си. \r\nСред тези, които са дълбоко притеснени, е отец Сава, чиято църква е построена през XIV век под отвесните скали на планината Проклетие, където населението е основно албанско и мюсюлманско. \r\nТой често е бил самотен глас, който се противопоставя срещу политиките, които поставят етническият произход в основата на националната идентичност. Сега, казва той, може да се подуши „мириса на барут във въздуха“ отново, след като идеята за корекция на границите набра скорост. \r\nОтпивайки коняк, отец Сава прелистваше албум със стари снимки на манастир Дечани, направени в течение на XX век. \r\nТой показва войниците на фотографиите – от армията на османската империя в началото на века, до германците и италианците по време на Втората световна война и отбелязва, че историята е дала ясни уроци по отношение на разделянето на страни по етническите линии. \r\nИ сега има италиански войници в манастира – този път част от оглавяваната от НАТО мироопазваща мисия в Косово, известна като KFOR. Отец Сава признава, че усилията за нормализация на отношенията са се провалили. „В сърцевината на проблема е това, че и в Косово, и в Сърбия има автократични правителства. \r\nПогледнато от ъгъла на Белград, намиращ се на около 380 км на север, нещата изглеждат коренно различно. \r\nСлед като дойде на власт през 2012 година, Вучич постепенно получи почти тотален контрол върху държавните институции. \r\nНезависимо от ухажванията на западните лидери, опитвайки се да се представи като държавник, който може да разреши това, което досега е било неразрешим проблем, той е задушил несъгласието у дома. \r\nИзвън пълните кафенета и пулсиращия нощен живот в Белград, в страната има атмосфера, приближаваща параноя. \r\nВ престижни ресторанти по поречието на река Дунав официални лица и опозиционни лидери, които критикуват Вучич, се оглеждат наоколо, за да видят кой седи наблизо, преди да говорят. \r\nНо когато Вучич посети Косово този месец, етническите албанци не се поколебаха да изразят антипатията си. Когато се опитал да посети сръбско село в етническа албанска част на Косово, пътят му бил блокиран от огнени барикади. \r\nВучич се опита да представи разделянето на Косово като победа - постигайки с мирни средства това, което сърбите не успяха да спечелят във война. \r\nНо отец Сава не е толкова убеден. \r\n\"KFOR има около 4000 войници тук\", каза той за мироопазващите сили. “Надявам се, че те имат резерви“. \r\n***  Полският президент Анджей Дуда се срещна в сряда с президента на САЩ Доналд Тръмп в Белия дом. Под ръководството на Дуда, полското правителство е подложено на критики за реформата на (или отвличането, в зависимост от това кой питате) полската съдебна система. Това, заедно с нарастващите националистически настроения, все по-напрегнатите отношения с Европейския съюз и многогодишната загриженост за Русия, изиграха роля за все по-широките опасения за нова ера на авторитаризъм, пише  американското издание Washington Examiner  в материал, представен без редакторска намеса. \r\nТова може да звучи като познати проблеми на американските уши, но полската ситуация е по-сложна, отколкото биха предположили някои леки аналогии с Тръмп. Полша се бори, на живот и смърт, да запази своята идентичност - идентичност, която е европейска и неразривно католическа. За да направи това, тя трябва да избягва двойните клопки на руския реваншизъм и западния културен упадък. \r\nРуската окупация на Крим и продължаващите боеве в Украйна са възприемат със смъртоносна сериозност във Варшава. Полското недоверие към Русия, както сега, така и в миналото, обяснява желанието на Полша да укрепи военните връзки със Съединените щати. (Полша се присъедини към НАТО през 1999 г., а сътрудничеството в областта на отбраната е една от темите, разгледани днес от президентите Дуда и Тръмп.) Това обяснява и неудовлетворението на Полша от зависимостта на Европейския съюз от руската енергия, фрустрация, която президента Тръмп споделя и желанието на Полша да увеличи вноса на природен газ от САЩ. \r\nПолша има силно притегляне към Запада заради Европейския съюз, към който се присъедини през 2004 година и обещанието за просперитет и сигурност, който идва с него. Анкетите постоянно показват по-висока степен на одобрение за статута на членка на ЕС сред поляците, повече, отколкото сред всеки от своите колеги от ЕС - включително французите и германците. \r\nВ същото време, поляците са дълбоко скептични към бюрократичния поток от Брюксел. Те са видели какво е направила на нейните съседи мащабната миграция от мюсюлманския свят и искат да не повтарят подобни социални експерименти у дома. Ако Ангела Меркел и папата Франсис не одобрят това, тяхна работа. \r\nНалице е огромен натиск Полша да приеме, заедно с финансирането и икономическите ползи от ЕС, ангажиментите на ЕС за право на аборт, гей бракове и други принципи на либерализма. Поляците досега не приемат това. \r\nКаква ще бъде ползата, казват гражданите на страната, Полша да търси материална сигурност в ЕС, само, за да загуби католическата си душа и да упадне културно заради приток на неасимилируеми мигранти? \r\nКатолическите епископи на Полша говорят за опасностите от нативизма и за значението на патриотизма и опасностите от национализма. Но епископите, с някои изключения, също стават притеснително примирени с настоящата управляваща партия. Засега това служи както на политиците, така и на епископите. Но когато политическите ветрове се променят, а те винаги го правят, това може да остави църквата уязвима за обвинения в лицемерие и опортюнизъм. За една нация, чиято идентичност е толкова обвързана с католицизма, нацията, която даде на света папа Йоан Павел II, това би било бедствие. \r\nВ крайна сметка бъдещето на Полша ще зависи не само от навигирането през предизвикателствата, поставени от съседите му, но и от готовността и способността на лидерите да избягват съсредоточаването в детайлите и дребните заплахи, които могат да я застрашат отвътре. \r\n***  Президентът на Турция Реджеп Таийп Ердоган заяви, че в страната няма икономическа криза и описа ситуацията като „просто манипулации“, а освен това посочи, че Турция е по-богати и по-ефективна, отколкото е била преди 20 години, пише  електронното издание на вестник Hurryiet . \r\n„Няма криза, не се заблуждавайте. Това са просто манипулации. Няма криза тук. Вървим напред към бъдещето и ставаме по-силни с всеки ден. Ще станем по-силни“, заяви Ердоган на конференция за Деня на ветерана на 19 септември, сряда. \r\nНеговите коментари идват в момент, когато турската лира загуби 40% от стойността си спрямо американския долар от август до сега и Централната банка увеличи лихвения процент до 24%, за да се справи с инфлацията, коментира изданието. \r\nЕрдоган настоя на позицията си, че девалвацията на лирата е резултат от „международна атака срещу Турция“, като отбеляза, че „Турция е по-богата и много по-ефективна от преди 20 години“. \r\nТой също подчерта скорошния президентски декрет, с който бе променен закона за защита на турската валута. С него, всеки, който оперира от Турция, трябва да прави финансовите си операции с лири. \r\n„Отсега нататък, наемът в Турция не може да се плаща с долари. Сега в Турция ще е активна лирата. Иначе ще си платят“, заяви турският лидер. \r\n„Ще наемате с лири и ще купувате с лири“, категоричен е Ердоган. \r\n*** Китайският президент Си Дзинпин се срещна във вторник с президента на Сърбия Александър Вучич, който е в Китай, за да присъства на годишната среща на Летния Давос в Тиендзин, пише  китайското правителствено издание за международна политика Global Times . \r\nКато приветства традиционното приятелство и дълбоко доверие между Китай и Сърбия, Си заяви, че двете страни са постигнали плодотворни резултати от прагматичното сътрудничество. Той приветства постигането на консенсус между него и Вучич относно двустранното сътрудничество, което е инжектирало силен моментум в развитието на отношенията Китай-Сърбия. \r\nКитай е готов да работи със Сърбия за взаимната твърда подкрепа между двете страни по въпроси, свързани със съответните им основни интереси и сериозни опасения и за съвместната защита на многостранността и международното правосъдие, добави той. \r\nСи спомена доброто сътрудничество между китайската Hebei Iron and Steel Group и сръбската стоманодобивен комбинат Smederevo и фактът, че проектът е станал вторият по големина износител в Сърбия. \r\nКитай и Сърбия трябва да се обединят в изграждането на инициативата „Един пояс, един път“ и да си сътрудничат в стратегиите си за развитие, за да задълбочат двустранното сътрудничество и да допринесат повече за просперитета на двата народа. \r\nОт своя страна Вучич заяви, че Сърбия оценява помощта на Китай и желае да стане истински сърдечен партньор на Китай и двете страни да се подкрепят взаимно, за да консолидират приятелството си. \r\nКато отбеляза, че строителството „Новия път на коприната“ е от полза за всички хора по маршрута, Вучич посочи още, че възраждането на стоманодобивната фабрика в Смедерево е доказателство, че инициативата \"Един пояс, един път\" е допринесла за увеличаване на работните места и икономическия растеж в Сърбия. \r\nТой заяви, че Сърбия ще участва активно в инициативата и ще изследва нови области на сътрудничество с Китай в рамките на рамката за сътрудничество между Китай и Централна и Източна Европа. \r\nСлед срещата двамата лидери бяха свидетели на подписването на двустранни документи за сътрудничество. \r\n***", "date": "2018.09.20", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/09/20/2569535/radio-svobodna-evropa-makedoniya-katolicheskata-tsarkva-v-kosovo-e-protiv-korektsiya-na-granitsite.html", "text": "Главата на Католическата църква на Косово Дон Луш Джерджи се противопостави на идеята за корекции на границата между Косово и Сърбия, за което се застъпват президентите на двете страни, Хашим Тачи и Александър Вучич, предава  „Радио Свободна Европа“  в македонската си редакция. \r\nТой заяви, че сърбите и албанците трябва да приемат настоящата ситуация в двете страни, тъй като, според него, ако границите бъдат докоснати, ще се предизвика верижна реакция в целия регион на Балканите. \r\nКакто той посочи, косовските сърби трябва да получат по-голяма автономия, докато албанците, които живеят в Сърбия, трябва да имат същите права като сърбите, които живеят в Косово.  Йонислав Дочев", "date": "2018.09.20", "title": "„Радио Свободна Европа“ (Македония): Католическата църква в Косово е против корекция на границите"}
{"url": "http://www.focus-news.net/news/2018/09/20/2569081/ima-zadarzhani-za-napadenieto-v-rozhenskiya-manastir-obzor.html", "text": "Петима души са задържани, а други двама се издирват за нападението в Роженския манастир във вторник вечерта. Задържаните са местни хора, от Благоевградския регион. Част от тях са криминално проявени. \r\nСигналът за инцидента е бил подаден от отец Енифаний в 20.47 часа в четвърък в Районното управление в Сандански. Според съобщеното, след като неколцина влезли на територията на манастира, насилствено привели в безпомощно състояние свещенослужителя и отнели различни лични вещи и собствености на манастира. Откраднати са 11 охранителни камери от общо 20 поставени в светата обител. При влизането в манастира нападалите са завързали отеца, който е бил сам. Те са носили помощни средства за разбиване на стена. Отецът е без физически наранявания, а след като мъжете са си тръгнали се е освободил сам. Към настоящия момент информацията e, че са търсени някакви ценни вещи. Уточнява се дали става въпрос за предмети с културно-историческа стойност, златни монети или финансови средства. \r\nПрез целия ден достъпът до Роженския манастир бе ограничен заради извършване на множество процесуално-следствени действия - 3 огледа, 4 претърсвания, като в момента са събрани голям брой доказателства и ще се преценява тяхното значение, съответно - и на кого евентуално от задържаните да бъде повдигнато обвинение и за какво престъпление.  \r\nТова е първото посегателство в Роженския манастир от много години насам. Продължава работата за изясняване на причините и целите на извършеното престъпление.", "date": "2018.09.20", "title": "Има задържани за нападението в Роженския манастир (ОБЗОР)"}
{"url": "http://www.focus-news.net/news/2018/09/20/2569083/reuters-donald-tramp-vaznameryava-da-nominira-bivshiya-ikonomist-na-federalniya-rezerv-neli-liang-za-myasto-v-borda-na-direktorite-zayaviha-ot-beliya-dom.html", "text": "Президентът на САЩ Доналд Тръмп възнамерява да номинира бившия икономист на Федералния резерв Нели Лианг за място в борда на директорите на Централната банка на САЩ, обявиха от Белия дом в сряда, предава  Reuters . \r\nПо-рано, двама източници от Белия дом, говорейки при условие на анонимност, са заявили пред Reuters, че Лианг има стабилно минало на финансова и монетарна стабилност, включително и реакция при криза, и се смята за добър кандидат за борда на директорите. \r\nЛианг установява отдела за финансова стабилност към Федералния резерв през 2010 година. Тя се присъединява към „Brookings Institution“ през 2017 година.  Йонислав Дочев", "date": "2018.09.20", "title": "Reuters: Доналд Тръмп възнамерява да номинира бившия икономист на Федералния резерв Нели Лианг за място в борда на директорите, заявиха от Белия дом"}
{"url": "http://www.focus-news.net/news/2018/09/20/2569082/sport-izigraha-se-nyakolko-macha-ot-shampionskata-liga.html", "text": "Европейският клубен шампион Реал Мадрид започна тазгодишното издание на групите на Шампионската лига с победа с 3:0 над италианския Рома. Головете за кралския клуб отбелязаха Иско, Гарет Бейл и Мариано Диас. \r\nВ друг двубой от вечерта Ювентус победи Валенсия като гост с 2:0 и човек по-малко. В 29-ата минута главният съдия показа червен картон на звездата на Ювентус Кристиано Роналдо. Въпреки това отборът от Торино успя да постигне победата с два гола на Миралем Пянич от дузпи. \r\nДруги мачове от турнира: \r\nЙънг Бойс – Манчестър Юнайтед 0:3 \r\nМанчестър Сити – Олимпик Лион 1:2 \r\nБенфика – Байерн Мюнхен 0:2 \r\nАякс – АЕК 3:0", "date": "2018.09.20", "title": "Спорт: Изиграха се няколко мача от Шампионската лига"}
{"url": "http://www.focus-news.net/news/2018/09/20/2569078/afp-bashar-asad-obvini-izrael-za-svalyaneto-na-ruskiya-samolet-il-20.html", "text": "Президентът на Сирия Башар Асад в сряда обвини Израел за свалянето на руския военен самолет Ил-20, който беше ударен от сирийска противоракетна система по време на израелски ракетни удари, предава  AFP . \r\n„Този нещастен инцидент беше резултат на израелската арогантност и извратеност“, заяви сирийският държавен глава, предлагайки своите съболезнования в писмо до своя руски колега Владимир Путин. \r\n„Уверени сме, че подобни трагични събития няма да ни откажат от продължаването на борбата срещу тероризма“, се казва още в писмото.  Йонислав Дочев", "date": "2018.09.20", "title": "AFP: Башар Асад обвини Израел за свалянето на руския самолет Ил-20"}
{"url": "http://www.focus-news.net/news/2018/09/20/2569080/nezavisimaya-gazeta-moldova-shte-reshi-sadbata-na-pridnestrovieto-na-referendum.html", "text": "В Сената на САЩ е била внесена проекторезолюция относно незабавното изтегляне на Оперативната група на руските войски (ОГРВ) от територията на Молдова. Документът е подготвен по искане на председателя на молдовския парламент Андриан Канду. В същото време президентът на Молдова Игор Додон заяви, че след парламентарните избори в страната ще инициира референдум, на който ще бъде определен „начина на реинтеграция“ на Приднестровието, след изтеглянето на руските войски, пише руският вестник  „Независимая газета“ . \r\nНо лидерът на Приднестровието Вадим Красноселски заяви за „Независимая газета“, че ОГРВ се асоциират в региона с миротворчески сили, които са приветствани от местното население. \r\nВ Молдова, в Приднестровието всички разклонения на властта се гледат по различен начин. Парламентът честно повдига въпроса за изтеглянето на руските войски. \r\nИ практически никога не обсъждат хода на политическите преговори по урегулирането на приднестровския конфликт, както и бъдещето на своя де-юре източен регион. Създава се впечатлението, че депутатите от управляващото мнозинство в Приднестровието не се нуждаят от всичко: в Румъния Молдова може да мине и без него. Впрочем, такъв вариант се обсъжда още от Народния фронт през 90-те години на 20 век и той даже публикува карта на Молдова без Приднестровието. Това, че в днешното правителство и парламент няма юнионисти (поддръжници на обединението на Молдова с Румъния), се знае от всички в републиката. Десет партии вече заявиха, че ще отидат на изборите за новия парламент през февруари следващата година именно под лозунга за обединението на „двете Румънии“. Против такова исторически салто се застъпват социалистите – най-рейтинговата партия в страната. Те отстояват молдовската държавност и в светлината на това – възвръщането на Приднестровието под контрола на Кишинев. \r\nРеинтеграцията си има подтекст: ако Приднестровието се обедини с Молдова, то в парламента на страната ще има приднестровски депутати, както преди войната през 1992 година. \r\nНачина на реинтеграция на Приднестровието ще бъде решен на референдум, заяви президентът на Молсова Игор Додон. По думите му, конкретните сценарии ще бъдат обсъждани след следващите парламентарни избори. Молдовският държавен глава отбеляза, че след парламентарните избори е необходимо да се предприемат следващи действия по отношение на свободното придвижване на двата бряга на Днестър и е нужно да се придвижи напред политическият диалог. Приднестровският регион не може да бъдат част от друг сценарий, освен да бъде съставна част на Молдова, заяви президентът. „След парламентарните избори ние ще обсъдим конкретните сценарии, как може да се проведе тази реинтеграция, и много важно, всяка форма на съжителство ще бъде обсъдена с гражданите на Молдова в рамките на референдум“, поясни Додон.  Йонислав Дочев", "date": "2018.09.20", "title": "„Независимая газета“: Молдова ще реши съдбата на Приднестровието на референдум"}
{"url": "http://www.focus-news.net/news/2018/09/20/2569084/the-moscow-times-rusiya-e-privikala-shveytsarskiya-i-holandskiya-poslanik-v-moskva-zaradi-shpionski-obvineniya.html", "text": "Министерството на външните работи на Русия е привикало посланиците на Швейцария и Холандия в Москва заради „неоснователните обвинения“, че руски шпиони са направили опит да хакнат швейцарска лаборатория, пише електронното издание на руския вестник  The Moscow Times . \r\nХоландските и швейцарските медии съобщиха през миналата седмица, че двама руснаци са били задържани по-рано през годината заради план за шпиониране върху швейцарска лаборатория, анализираща химически и биологически оръжия, включително невропаралитичния газ „Новичок“. След информациите, които бяха потвърдени от Швейцарската федерална разузнавателна служба, Берн настоя във вторник Русия да престане с шпионските си дейности на нейна територия. \r\nВ изявление във вторник, руското външно министерство нарече обвиненията за шпионаж „неоснователни“ и заяви, че подобна „предизвикателна реторика“ може сериозно да нарани иначе конструктивните отношения между двете страни. \r\nВ отделно изявление, министерството заяви, че холандският посланик Рене Джоунс-Бос е бил призован „във връзка с продължаващата кампания за раздухване на шпионската мания“. \r\nИзявлението предупреждава за „недопустимостта на провокациите през медиите“.  Йонислав Дочев", "date": "2018.09.20", "title": "The Moscow Times: Русия е привикала швейцарския и холандския посланик в Москва заради шпионски обвинения"}
{"url": "http://www.focus-news.net/news/2018/09/20/2569079/izvestiya-ruskiyat-senator-aleksey-pushkov-otbelyaza-provala-na-vizitata-na-mayk-pompeo-v-phenyan.html", "text": "Лидерът на Северна Корея Ким Чен-ун успешно провежда своята политика на Корейския полуостров и без САЩ, заяви в сряда членът на Съвета на федерацията на Русия (горната камара на руския парламент) Алексей Пушков, пише електронното издание на руския вестник  „Известия“ . \r\nВ своя профил в социалната мрежа „Туитър“ той посочи и провалената визита на държавния секретар на САЩ Майк Помпео в Пхенян. \r\n„Налице е огромен прогрес в междукорейския диалог. Засега Ким Чен-ун побеждава по точки в тази голяма дипломатическа игра“, заяви руският сенатор. \r\nТридневната визита на южнокорейския президент Мун Дже-ин в Северна Корея започна на 18 септември. По-рано в сряда лидерите на Северна и Южна Корея фактически провъзгласиха прекратяването на състоянието на война, заявиха представителите на администрацията на президента на Южна Корея в Сеул. \r\nВ хода на междукорейската среща на върха Сеул и Пхенян подписаха военно споразумение, което ще помогне за постигането на ядрено разоръжаване на Корейския полуостров. \r\nСлед това Майк Помпео заяви, че САЩ са готови незабавно да започнат преговори със Северна Корея по изменение на формата на отношенията.  Йонислав Дочес", "date": "2018.09.20", "title": "„Известия“: Руският сенатор Алексей Пушков отбеляза провала на визитата на Майк Помпео в Пхенян"}
{"url": "http://www.focus-news.net/news/2018/09/20/2569085/petima-dushi-sa-zadarzhani-za-uchastie-v-prestapna-grupa-za-nezakonna-sech-sred-tyah-sa-i-sluzhiteli-na-visoko-nivo-ot-iag-obzor.html", "text": "Установена и задържана е петчленна организирана престъпна група, която е следвала структурата и йерархията на Изпълнителна агенция по горите. Ръководител на групата е директорът на Регионалната дирекция по горите – София, който според събраните до момента данни е организирал и продажбата на дървесината. Сред задържаните е и служител на дирекция „Изпълнение на наказанията“ към Министерство на правосъдието. Наблюдаващият прокурор Ангел Кънчев уточни, че останалите ѝ членове също са длъжностни лица. Той посочи, че по делото са събрани множество доказателства за пряко участие в добиването на изключително голямо количество незаконен дървен материал. Групата е съществувала от 2014 година, като само в рамките на тази година е продала дървесина на стойност четвърт милион.  Съответните директори са извършвали множество тежки престъпления – пряко са се намесвали по констатации на други контролни органи от Изпълнителната агенция по горите, касаещи престъпната дейност на групата, изключително грубо са отстранявали конкуренцията си, както в законната, така и в незаконната част от дейността си. Събрани са доказателства и са повдигнати обвинения и за извършени умишлени палежи на имущества на хора, опитвали се да подават сигнали срещу тях, използвали са страх и принуда по отношение на местните хора, допълни още прокурор Кънчев. Групата е била въоръжена.  \r\nПри извършените претърсвания е установено, че двама от членовете са държали освен пет огнестрелни оръжия и специфични капсул-детонатори – повече от осем на брой. Иззета е и голяма сума пари. В хода на разследването е установено, че за пряката дейност групата е привличала социално слаби хора, на които е обяснявано, че вършат законна сеч. Използвали са неистински горски печати за маркировка на дървения материал или такива на уволнени служители. По думите на заместник-директорът на ГДБОП ст. комисар Стоян Темелакиев информация за престъпната дейност е постъпила през май т.г. В хода на предприетите оперативни действия са събрани данни за организираната престъпна група, както и за длъжностните лица – участници в нея, които са възприели горския фонд като бащиния и са действали без да се съобразяват с каквито и да било правила. Придобитата незаконна дървесина е реализирана на територията на Софийска област, както и на територията на Банско, в складове за продажба на дърва за огрев и фабрика за пелети и дървесина, на територията на които са открити десетки кубици незаконно придобита дървесина. „Паралелно с това са продавани и дърва за огрев на частни лица“, обясни още ст. комисар Темелакиев. \r\nЗаместник-главният прокурор Иван Гешев коментира, че това е поредният случай след създаването на Специализираната прокуратура, когато се предприемат действия по досъдебни производства за първи път в страната. По думите му делото за дървената мафия е първото по рода си в този сегмент. \r\nПредстои в утрешния ден Специализираната прокуратура да внесе искания в Специализирания съд за \"задържане под стража\" на четирима от задържаните при акцията.", "date": "2018.09.20", "title": "Петима души са задържани за участие в престъпна група за незаконна сеч – сред тях са и служители на високо ниво от ИАГ (ОБЗОР)"}
{"url": "http://www.focus-news.net/news/2018/09/20/2569076/reuters-predlozheniyata-za-brekzit-na-velikobritaniya-ne-sa-savarsheni-no-sa-pravdopodobni-zayavi-dominik-raab.html", "text": "Предложенията на Великобритания за напускане на Европейския съюз не са перфектни, но са най-правдоподобната основа за споразумение за Брекзит, заяви британският министър по въпросите за Брекзит Доминик Рааб в сряда, докато повтори призива си за компромис от страна на ЕС, предава  Reuters . \r\n„Може да не е перфектен, но е най-правдоподобният план“, заяви той пред радио „LBC“, добавяйки че съществува избор между две неща – споразумение, базирано на плана от „Чекърс“ и никакво споразумение. \r\nРааб също каза, че за да има компромис за споразумението за Брекзит, Европейският съюз също трябва да промени позицията си. \r\n„Мисля, че има разбиране, че наближаваме крайната точка на тези преговори и ще трябва да има някакво движение от страна на ЕС“, поясни той.  Йонислав Дочев", "date": "2018.09.20", "title": "Reuters: Предложенията за Брекзит на Великобритания не са съвършени, но са правдоподобни, заяви Доминик Рааб"}
{"url": "http://www.focus-news.net/news/2018/09/20/2569089/sport-bender-i-hradetski-shte-igrayat-za-leverkuzen-v-razgrad.html", "text": "Капитанът на Байер (Леверкузен) Ларс Бендер се възстановява добре от контузия и има голяма вероятност да започне като титуляр при утрешното гостуване на Лудогорец в среща от първия кръг в група \"А\" на футболния турнир Лига Европа.    \r\nБендер получи травма на прасеца при загубата с 1:3 от Байерн (Мюнхен) в Бундеслигата в събота, когато беше заменен принудително още в 27-ата минута от Юлиан Бранд. От началото на седмицата той се готви по индивидуална програма и беше под въпрос, но тази сутрин отпътува с отбора за Разград. \"Нещата при него се развиват много добре. Смятам, че той ще може да играе утре\", коментира старши треньорът Хайко Херлих.  \r\nХерлих получи още една добра новина. Той ще може да разчита на финландския национален вратар Лукаш Храдецки. В Байер са уведомени с писмо от УЕФА, че Храдецки има право да играе, въпреки че е получил червен картон в последния си мач в Евротурнирите като играч на Брьондби на 6 август 2015 година в срещата-реванш от третия кръг на квалификациите на Лига Европа срещу Омония Никозия. Наказанието на вратаря, обаче, е отменено заради 3-годишна давност и той ще бъде на разположение на Херлих.", "date": "2018.09.20", "title": "Спорт: Бендер и Храдецки ще играят за Леверкузен в Разград"}
{"url": "http://www.focus-news.net/news/2018/09/20/2569086/the-times-planat-za-brekzit-na-tereza-mey-sazdava-razriv-sred-liderite-na-es.html", "text": "Европейските лидери са били разделени нощта преди критичната среща на върха в Залцбург, която ще определи бъдещето на плановете за Брекзит на британския министър-председател Тереза Мей, пише британският вестник  The Times . \r\nНякои страни от Европейския съюз оказват натиск за това лидерите да се съгласят на британските предложения, които те виждат като „позитивна“ стъпка към постигането на споразумение. \r\nТази група, която е предвождана от Холандия и Белгия и подкрепена от председателя на Европейския съвет Доналд Туск, има конкурент в лицето на Европейската комисия и лидерите на Франция и Германия, за които се смята че не са склонни да направят отстъпките, които британската страна иска. \r\nЛидерите на ЕС ще се срещнат в четвъртък следобед без Тереза Мей, за да обсъдят отговора си на предложението от „Чекърс“. Великобритания се надява, че те ще се съгласят на преформулиране на преговорния мандат на ЕС преди срещата на върха през ноември, която се вижда като решаваща. Разширяването на мандата за преговори би позволило на ЕС да омекоти позицията си по отношение на митническия съюз и частичното членство в единния пазар и да се приближи повече към плановете на Мей. \r\nДоналд Туск намекна за нов подход, описвайки предложението от „Чекърс“ като „позитивна еволюция“, която показва „воля за минимизиране на негативните ефекти от Брекзит“. Той ограничи критиките си до това, че някои от „предложенията трябва да бъдат преработени или предоговорени“. \r\nНеговата позиция беше в ярък контраст с тази на председателя на Европейската комисия Жан-Клод Юнкер, който предупреди че Брюксел и Великобритания са „твърде далеч“ от споразумение. Коментарите на Туск са в противоречие и с тези на главния преговарящ на ЕС за Брекзит Мишел Барние, който категорично отхвърли британските предложения за митниците, „общата книга с правила“ за индустриалните стоки и мерките за избягване на твърда ирландска граница. \r\nКъсно в сряда, по време на вечеря на всичките 28 лидера, Тереза Мей заяви, че докато Великобритания и Евросъюза няма „да се съгласят върху всяка подробност“, то е жизненоважно да се „отговори мило“ на компромисите, която тя вече е направила.  Йонислав Дочев", "date": "2018.09.20", "title": "The Times: Планът за Брекзит на Тереза Мей създава разрив сред лидерите на ЕС"}
{"url": "http://www.focus-news.net/news/2018/09/20/2569088/trima-rabotnitsi-postradaha-pri-propadane-na-asansyor-v-burgas-damtn-konstatira-narusheniya-obzor.html", "text": "Трима работници пострадаха при пропадане на асансьор в сграда на фирма за стъклопакети в Бургас. Съоръжението, в което са били работниците, е паднало от 3-4 метра височина. В него е имало и стъкла, които са се счупили. Нараняванията на работниците са от счупените стъкла. И тримата са без опасност за живота, с порезни рани в краката. ДАМТН извърши незабавна проверка на авариралото съоръжение. Асансьорът е запечатан от полицията и по случая тече разследване. Първоначалният преглед на документите показва, че авариралото съоръжение представлява товарна платформа управлявана от телфер, а не товарен асансьор. По време на инспекцията е установено, че за съоръжението липсва изискуемата наложителна документация. Няма заверена проектна документация и документи, удостоверяващи извършена регистрация и технически прегледи от орган за технически надзор, каквото е изискването според нормативните уредби. Констатирано е, че е налице грубо неспазване на законоустановените изисквания за безопасна експлоатация. Държавната агенция е предприела мерки за съставянето на заповед за спиране на съоръжението и акт за установяване на административни нарушения на собственика в размер до 10 хил. лева.", "date": "2018.09.20", "title": "Трима работници пострадаха при пропадане на асансьор в Бургас-ДАМТН констатира нарушения (ОБЗОР)"}
{"url": "http://www.focus-news.net/news/2018/09/20/2569091/predsedatelyat-na-vks-razkritikuva-kachestvoto-na-zakonite-v-parlamenta-obzor.html", "text": "Депутатите приеха докладите за дейността на съдилищата за 2016 и 2017 година. Отчита се увеличение от 13,3 % на разглежданите дела от районните съдилища. Има ръст и при средната натовареност на районните съдилища в областните центрове. Докладите трябваше да бъдат гласувани миналата седмица, заедно с тези за дейността на Висшия съдебен съвет и на Прокуратурата. По предложение на ДПС обаче гласуването беше отложено заради отсъствието на председателя на Върховния касационен съд Лозан Панов от пленарна зала. Депутатите отхвърлиха настояването им Панов да бъде задължен да присъства.  \r\nНа пленарното заседание на 19 септември председателят на ВКС Лозан Панов присъства на гласуването. Той посочи, че миналата седмица е получил обаждане по телефона ден преди то да се проведе и е отговорил писмено, че такава форма на общуване не е допустима. „Във вторник отново бях поканен за заседанието в сряда по телефона. Вероятно съм последният, който не е разбрал, че телефонните повиквания отдавна са заменили епистоларната форма на общуване между законодателната и съдебната власт“, заяви Панов. Той обяви, че макар да счита такива форми на общуване за неприемливи, е дошъл в парламента, за да изпълни законовите си задължения по представяне на докладите. Председателят на ВКС изрази притеснението си относно качеството на законотворчеството в парламента. Той се обърна към депутатите с призив да не лишават гражданите от достъп до правосъдие, накланяйки везната в едната посока, с последните промени в АПК. „Днес сте депутати, а утре като обикновени граждани ще трябва да живеете по правилата, които самите вие сте създали“, коментира Лозан Панов. По думите му съдиите и магистратите все по-трудно се съгласяват да участват в работни комисии на ниво Министерство на правосъдието и в Правна комисия, защото много често поканите идват в последния момент. Лозан Панов обърна внимание, че между първо и второ четене се правят промени, които променят същността на първоначалните. „Колегите казват, че мнението им не се зачита“, коментира той. Според него има много закони, където изключението за обратно действие, започва да се превръща в правило.  \r\n„По повод отношението на Лозан Панов и изказаното от него за качеството на законите в Народното събрание мисля, че това не е мястото, формата и начинът“, каза зам.-председателят на парламента Емил Христов. Той заяви, че ръководството на парламента се отнася с уважение към всички институции, спазва законите и собствения си правилник. Председателят на ПГ на ГЕРБ Цветан Цветанов призова: „Нека при гласуване на доклади да говорим за проблемите в съдебната система, а не дали Лозан Панов е уведомен по телефона“. Той посочи, че институциите трябва да имат взаимно отношение една към друга и да уважават труда си.  \r\nБиляна ИВАНОВА", "date": "2018.09.20", "title": "Председателят на ВКС разкритикува качеството на законите в парламента (ОБЗОР)"}
{"url": "http://www.focus-news.net/news/2018/09/20/2569093/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "В Сената на САЩ е била внесена проекторезолюция относно незабавното изтегляне на Оперативната група на руските войски (ОГРВ) от територията на Молдова. Документът е подготвен по искане на председателя на молдовския парламент Андриан Канду. В същото време президентът на Молдова Игор Додон заяви, че след парламентарните избори в страната ще инициира референдум, на който ще бъде определен „начина на реинтеграция“ на Приднестровието, след изтеглянето на руските войски, пише руският вестник  „Независимая газета“ . \r\nНо лидерът на Приднестровието Вадим Красноселски заяви за „Независимая газета“, че ОГРВ се асоциират в региона с миротворчески сили, които са приветствани от местното население. \r\nВ Молдова, в Приднестровието всички разклонения на властта се гледат по различен начин. Парламентът честно повдига въпроса за изтеглянето на руските войски. \r\nИ практически никога не обсъждат хода на политическите преговори по урегулирането на приднестровския конфликт, както и бъдещето на своя де-юре източен регион. Създава се впечатлението, че депутатите от управляващото мнозинство в Приднестровието не се нуждаят от всичко: в Румъния Молдова може да мине и без него. Впрочем, такъв вариант се обсъжда още от Народния фронт през 90-те години на 20 век и той даже публикува карта на Молдова без Приднестровието. Това, че в днешното правителство и парламент няма юнионисти (поддръжници на обединението на Молдова с Румъния), се знае от всички в републиката. Десет партии вече заявиха, че ще отидат на изборите за новия парламент през февруари следващата година именно под лозунга за обединението на „двете Румънии“. Против такова исторически салто се застъпват социалистите – най-рейтинговата партия в страната. Те отстояват молдовската държавност и в светлината на това – възвръщането на Приднестровието под контрола на Кишинев. \r\nРеинтеграцията си има подтекст: ако Приднестровието се обедини с Молдова, то в парламента на страната ще има приднестровски депутати, както преди войната през 1992 година. \r\nНачина на реинтеграция на Приднестровието ще бъде решен на референдум, заяви президентът на Молсова Игор Додон. По думите му, конкретните сценарии ще бъдат обсъждани след следващите парламентарни избори. Молдовският държавен глава отбеляза, че след парламентарните избори е необходимо да се предприемат следващи действия по отношение на свободното придвижване на двата бряга на Днестър и е нужно да се придвижи напред политическият диалог. Приднестровският регион не може да бъдат част от друг сценарий, освен да бъде съставна част на Молдова, заяви президентът. „След парламентарните избори ние ще обсъдим конкретните сценарии, как може да се проведе тази реинтеграция, и много важно, всяка форма на съжителство ще бъде обсъдена с гражданите на Молдова в рамките на референдум“, поясни Додон. \r\n***  Министерството на външните работи на Русия е привикало посланиците на Швейцария и Холандия в Москва заради „неоснователните обвинения“, че руски шпиони са направили опит да хакнат швейцарска лаборатория, пише електронното издание на руския вестник  The Moscow Times . \r\nХоландските и швейцарските медии съобщиха през миналата седмица, че двама руснаци са били задържани по-рано през годината заради план за шпиониране върху швейцарска лаборатория, анализираща химически и биологически оръжия, включително невропаралитичния газ „Новичок“. След информациите, които бяха потвърдени от Швейцарската федерална разузнавателна служба, Берн настоя във вторник Русия да престане с шпионските си дейности на нейна територия. \r\nВ изявление във вторник, руското външно министерство нарече обвиненията за шпионаж „неоснователни“ и заяви, че подобна „предизвикателна реторика“ може сериозно да нарани иначе конструктивните отношения между двете страни. \r\nВ отделно изявление, министерството заяви, че холандският посланик Рене Джоунс-Бос е бил призован „във връзка с продължаващата кампания за раздухване на шпионската мания“. \r\nИзявлението предупреждава за „недопустимостта на провокациите през медиите“. \r\n***  Лидерът на Северна Корея Ким Чен-ун успешно провежда своята политика на Корейския полуостров и без САЩ, заяви в сряда членът на Съвета на федерацията на Русия (горната камара на руския парламент) Алексей Пушков, пише електронното издание на руския вестник  „Известия“ . \r\nВ своя профил в социалната мрежа „Туитър“ той посочи и провалената визита на държавния секретар на САЩ Майк Помпео в Пхенян. \r\n„Налице е огромен прогрес в междукорейския диалог. Засега Ким Чен-ун побеждава по точки в тази голяма дипломатическа игра“, заяви руският сенатор. \r\nТридневната визита на южнокорейския президент Мун Дже-ин в Северна Корея започна на 18 септември. По-рано в сряда лидерите на Северна и Южна Корея фактически провъзгласиха прекратяването на състоянието на война, заявиха представителите на администрацията на президента на Южна Корея в Сеул. \r\nВ хода на междукорейската среща на върха Сеул и Пхенян подписаха военно споразумение, което ще помогне за постигането на ядрено разоръжаване на Корейския полуостров. \r\nСлед това Майк Помпео заяви, че САЩ са готови незабавно да започнат преговори със Северна Корея по изменение на формата на отношенията. \r\n***", "date": "2018.09.20", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/09/20/2569087/the-guardian-tereza-mey-e-zayavila-pred-27-te-lideri-na-es-che-nyama-da-otlozhi-brekzit-vapreki-lipsata-na-sporazumenie.html", "text": "Британският премиер Тереза Мей е направила опит да заплаши лидерите на Европейския съюз по време на вечеря, като част от специалната среща на върха в Залцбург, казвайки им че Великобритания няма да отложи Брекзит, подтиквайки европейските лидери да предупредят, че двете страни остават твърде далеч по отношение на търговията и ирландската граница, въпреки месеците на преговори, пише британският вестник  The Guardian . \r\nМей е заявила пред своите колеги, „че Великобритания ще напусне на 29 март догодина“ и като резултат от това „тежестта пада върху всички нас да сключим това споразумение“ до края на извънредната среща на върха, за която ЕС потвърди, че ще се проведе по средата на ноември. \r\nВечерята в Залцбург беше първият повод от обявяването на плана от „Чекърс“, в която Тереза Мей имаше възможността да се обърне към другите 27 лидери на страните от ЕС, вместо да се обърне към техния главен преговарящ, Мишел Барние. „Всички виждаме, че времето е малко, но удължаването или отлагането на тези преговори не е вариант“, заяви тя. \r\nНо при започването на срещата на върха, председателят на Европейската комисия Жан-Клюд Юнкер заяви, че споразумението остава „твърде далеч“, докато председателят на Европейския съвет Доналд Туск предупреди, че предложенията на Великобритания за ирландската граница и бъдещите търговски отношения с ЕС трябва да бъдат „преработени и предоговорени“. Туск добави, че „няколко сценария са все още възможни“ – ясен сигнал, че вариантът за излизане без споразумение все още е възможен. \r\nПо време на срещата Тереза Мей отхвърли и предложенията, представени от Барние, пред своите колеги от ЕС, за преразгледания резервен план за ирландската граница, защото ЕС все още настоява за митнически проверки в Ирландско море, ако двете страни не могат да сключат споразумение за свободна търговия след Брекзит. \r\n„Идеята, че трябва да одобря законното разделяне на Обединеното кралство в две митнически територии не е сериозна“, заяви Мей след вечеря с шницели и плодова салата в австрийския град. Дългият дебат относно миграцията остави малка възможност за британския премиер да изложи вижданията си относно преговорите за Брекзит. Един източник е заявил, че тя е говорила между пет и десет минути. \r\nЛидерите на ЕС ще разгледат темата за Брекзит в четвъртък по време на обяд, където ще обсъдят въпроса без присъствието на британския лидер.  Йонислав Дочев", "date": "2018.09.20", "title": "The Guardian: Тереза Мей е заявила пред 27-те лидери на ЕС, че няма да отложи Брекзит, въпреки липсата на споразумение"}
{"url": "http://www.focus-news.net/news/2018/09/20/2569092/the-daily-express-tereza-mey-razkritikuva-sadik-han-zaradi-podkrepata-mu-za-vtori-referendum-za-brekzit.html", "text": "Британският премиер Тереза Мей обвини кмета на Лондон Садик Хан за това, че „ни върна в начална позиция“, като е подкрепил втори референдум за Брекзит, след като пристигна в Зацбург, пише британският евроскептичен ежедневник  The Daily Express . \r\nГоворейки с журналисти преди неформалната среща на върха в Залцбург, Мей изтъкна лейбъристкия кмет на Лондон за това, че е подкрепил перспективата за втори вот за Брекзит. \r\nТя преповтори позицията, че „това правителство никога няма да приеме втори референдум“ по време на пламенна тирада, насочена срещу нейната опозиция. \r\nМей заяви: „Има видни лейбъристки членове, като кмета на Лондон, които сега се опитват да ни върнат в начална позиция и подкрепят втори референдум и отлагат датата за Брекзит. Искам да бъда абсолютно ясна: това правителство никога няма да приеме втори референдум. Британският народ гласува да напусне Европейския съюз и ние ще го напуснем на 29 март, 2019 година“. \r\nТя добави: „Сега призовавам лейбъристкото ръководство да отхвърли идеята за втори референдум и да престане да осуетява процеса на Брекзит. Това вече е въпрос на доверие в британските политици, които трябва да изпълнят волята на народа.“  Йонислав Дочев", "date": "2018.09.20", "title": "The Daily Express: Тереза Мей разкритикува Садик Хан заради подкрепата му за втори референдум за Брекзит"}
{"url": "http://www.focus-news.net/news/2018/09/20/2569096/emsc-zemetresenie-s-magnitud-42-po-skalata-na-rihter-e-registrirano-na-ostrov-krit.html", "text": "Земетресение с магнитуд 4.2 по скалата на Рихтер е регистрирано на остров Крит, Гърция, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 04:54 часа местно време на дълбочина от 2 км. Епицентърът е на 23 км западно от град Платанос, на 163 км западно от град Ираклио и на 287 км южно от столицата Атина. \r\nЗасега няма данни за жертви и материални щети.  Йонислав Дочев", "date": "2018.09.20", "title": "EMSC: Земетресение с магнитуд 4.2 по скалата на Рихтер е регистрирано на остров Крит"}
{"url": "http://www.focus-news.net/news/2018/09/20/2569095/reuters-folksvagen-se-izteglya-ot-iran-spored-amerikanskiya-poslanik-v-germaniya.html", "text": "Автомобилният производител „Фолксваген“ почти сигурно ще приключи своите операции в Иран, съобщи в сряда „Bloomberg“, цитирайки посланика на САЩ в Германия Ричард Гренел, който е водил дискусиите с автомобилния производител, предава  Reuters . \r\nПрезидентската администрация на Доналд Тръмп е убедила „Фолксваген“ да се съобразят с американските санкции върху Иран. \r\nОт Белия дом и „Фолксваген“ не са направили веднага коментар по информация.  Йонислав Дочев", "date": "2018.09.20", "title": "Reuters: „Фолксваген“ се изтегля от Иран според американския посланик в Германия"}
{"url": "http://www.focus-news.net/news/2018/09/20/2569097/prezidentskiyat-ukaz-za-osvobozhdavaneto-na-mladen-marinov-e-podpisan-promenite-v-kabineta-shte-se-glasuvat-v-chetvartak-obzor.html", "text": "Държавният глава Румен Радев разписа указа за освобождаване на Младен Маринов от поста главен секретар на МВР, след като в президентството бяха внесени необходимите документи в съответствие със съгласувателната процедура.  Според президента обаче с предлагането на Младен Маринов за вътрешен министър управляващото мнозинство поема отговорност за кадрово решение, приемано критично от обществото. Той посочи, че слабостите, пропуските и скандалите в работата на МВР обосновават решението за подписване на указа. След като стана ясно, че документът е подписан, председателят на ПГ на ГЕРБ Цветан Цветанов, заяви, че разумът е надделял и генерираното като война между институциите, вече е затворена страница. Той обясни, че всички документи са постъпили в президентството още миналата седмица, сега просто кореспонденцията е повторена. Според Цветанов до напрежението около указа се е стигнало, защото след консултиране със съветниците си, президентът е заел „хард позиция“, търсейки конфронтация. „Добре е, че президентът Румен Радев е отговорил с подписване на указ, а не с излишно и вече тенденциозно бавене“, обяви председателят на ПГ на „Обединени патриоти“ Волен Сидеров. Той призова ситуацията с указа да бъде поука за в бъдеще. От БСП заявиха, че за гласуването на оставките и промените в кабинета цялата им група ще бъде в пленарна зала. \r\nПремиерът Бойко Борисов благодари и на министъра на вътрешните работи в оставка Валентин Радев за свършената работа, докато е бил на поста, но уточни, че в политиката има моменти, когато се поема политическа отговорност. Той отчете присъствието на директорите на службите за сигурност и обясни, отсъствието на главния секретар на МВР Младен Маринов от представянето на резултатите от 2-ро тримесечие на 2018 г. за тенденциите и нивата на незаконната търговия с цигари с това, че в четвъртък ще става министър на вътрешните работи.  \r\nКадровите промени в кабинета ще бъдат гласувани в пленарна зала утре. Премиерът Бойко Борисов внесе три проекторешения, по едно за всяка промяна в министерство. Така депутатите ще освободят Николай Нанков като министър на регионалното развитие и благоустройството, Ивайло Московски като министър на транспорта, информационните технологии и съобщенията и Валентин Радев като министър на вътрешните работи. На тяхно място ще бъдат гласувани Петя Аврамова - в МРРБ, Росен Желязков – в МТИТС и Младен Маринов – в МВР. Очаква се оставките на министрите и кандидатите за техни заместници да бъдат подкрепени от ГЕРБ, Атака, ВМРО и „Воля“. От НФСБ да гласуват „против“ оставките и „за“ кандидатите. БСП и ДПС ще подкрепят оставките и бъдат „против“ предложените заместници на министрите.  \r\nСлед като миналата седмица президентът не подписа указа с мотив, че не е спазена съгласувателната процедура, възникна напрежение между него и управляващите. Според ГЕРБ с бавенето на указа Радев търси поредна конфронтация с изпълнителната власт. В отговор държавният глава заяви, че в случая не става въпрос за война между институциите, а за спазване на закона. От БСП не пожелаха да се включат в задочния спор и го определиха като „агония за държавата“. Те отново настояха за оставка на цялото правителство. \r\nБиляна ИВАНОВА", "date": "2018.09.20", "title": "Президентският указ за освобождаването на Младен Маринов е подписан, промените в кабинета ще се гласуват в четвъртък (ОБЗОР)"}
{"url": "http://www.focus-news.net/news/2018/09/20/2569098/afp-dvama-dushi-sa-zaginali-i-deset-kashti-sa-zaroveni-vav-filipinite-sled-svlachishte.html", "text": "Поне двама души са загинали и десет домове са били заровени в четвъртък сутринта в централната част на Филипините, след като мусонни дъждове са предизвикали свлачище в селска земеделска общност, съобщават властите в страната, цитирани от  AFP . \r\n„Намерихме две тела и двама оцелели, които са ранени“, заяви представителят на регионалната гражданска отбрана Нийл Балаба пред AFP. \r\n„Местните спасители оценяват, че между десет и 15 къщи са заровени“, добави той.  Йонислав Дочев", "date": "2018.09.20", "title": "AFP: Двама души са загинали и десет къщи са заровени във Филипините след свлачище"}
{"url": "http://www.focus-news.net/news/2018/09/20/2569099/pregled-na-mezhdunarodnite-novini-do-6-chasa-agentsiya-fokus.html", "text": "Държавният секретар на САЩ Майк Помпео приветства „важните ангажименти“ направени от Пхенян по време на междукорейската среща на върха в сряда, добавяйки че Вашингтон е готов да се „ангажира незабавно с преговорите“, за да постигне денуклеаризацията на Северна Корея „до януари 2021 година“, предава  AFP . \r\nВ изявление, Помпео заяви че е говорил със своя севернокорейски колега в сряда сутрин и го е поканил за среща в Ню Йорк през следващата седмица в кулоарите на Общото събрание на ООН. \r\n***  „Хизбула“ ще остане в Сирия „до второ нареждане“, заяви в сряда лидерът на ливанската групировка Хасан Насрала в телевизионно обръщение, предава  AFP . \r\n„Ще останем там дори след споразумението за Идлиб“, заяви той, визирайки сделката между Русия и Турция за предотвратяване на сирийска офанзива върху управляваната от бунтовници провинция. \r\n***  Отношенията между САЩ и Турция ще станат по-силни чрез инвестиции и търговия, е заявил турският президент Реджеп Тайип Ердоган в сряда в реч към представителите на американски компании, развиващи бизнес в Турция, предава  Reuters . \r\n„Аз вярвам, че стратегическото ни партньорство със САЩ ще укрепне още повече чрез инвестициите и търговията, независимо от всички добри и лоши моменти“, е заявил Ердоган, според текста на речта му, до която Reuters е получил достъп. Събитието е било закрито за медиите. \r\nЕрдоган е казал и че Турция ще продължи да предприема всяка нужна мярка, така че бизнесите да не пострадат от търговските мерки и че не би компрометирала принципите на свободния пазар. \r\n„Ние насърчаваме света на бизнеса да си сътрудничи още повече, докато в същото време търсим начини да разрешим проблемите си чрез дипломация“, е добавил той. \r\n„Никога не бихме искали вие да бъдете негативно повлияни или вашите проекти да бъдат възпрепятствани заради проблемите, които имаме с настоящото американско правителство. Ще продължим да предприемаме нужните стъпки“, е заявил още Ердоган. \r\n***  Президентът на Сирия Башар Асад е изпратил телеграма на руския си колега Владимир Путин във връзка със свалянето на военния самолет Ил-20, предава  РИА Новости , като се позовава на информация на агенция „SANA“. \r\nСирийският държавен глава е изразил своите съболезнования за свалянето на руския самолет. \r\nТой е отбелязал, че инцидентът е станал в резултат на арогантността на Израел. \r\nВ същото време Асад е подчертал, че трагедията не трябва да попречи на борбата на Русия и Сирия срещу тероризма. \r\n***  Канцлерът на Германия Ангела Меркел в сряда призова за приятелско отношение и уважение в преговорите между Великобритания и Европейския съюз, търсейки близки отношения след Брекзит, предава  Reuters . \r\n„Надявам се, че ще имаме напускане в една добра атмосфера, със страхотно уважение един за друг и че в определени области тясното сътрудничество ще бъде възможно, предимно в областта на сигурността – вътрешната, но също така и международната сигурност“, заяви Меркел пред журналисти, след пристигането си за неформалната среща на върха в Залцбург. \r\n***  Израелска военна делегация, водена от командира на Военновъздушните сили на страната, ще пътува до Москва, за да сподели информация относно свалянето на руския военен самолет Ил-20, предава  Sputnik . \r\nИзраелската делегация, водена от командир генерал-майор Амикам Норкин, ще отпътува за руската столица на 20 септември с информация за свалянето на руския самолет Ил-20 до сирийското крайбрежие, което отне живота на 15 души, обявиха от пресслужбата на Израелските сили за сигурност в сряда. \r\n„Командирът на ВВС и придружаващите го официални лица ще представят картина на това, което се е случило, във всичките ѝ аспекти, включително… генералните изводи на разследването, извършено от Израелските сили за сигурност“, се казва в съобщението на пресслужбата. \r\n***  Автомобилният производител „Фолксваген“ почти сигурно ще приключи своите операции в Иран, съобщи в сряда „Bloomberg“, цитирайки посланика на САЩ в Германия Ричард Гренел, който е водил дискусиите с автомобилния производител, предава  Reuters . \r\nПрезидентската администрация на Доналд Тръмп е убедила „Фолксваген“ да се съобразят с американските санкции върху Иран. \r\nОт Белия дом и „Фолксваген“ не са направили веднага коментар по информация. \r\n***", "date": "2018.09.20", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/09/20/2569101/balgariya-izgotvya-pozitsiya-protiv-sanktsiite-sreshtu-ungariya-obzor.html", "text": "България ще изготви позиция, че не подкрепя санкциите на ЕС спрямо Унгария. Предложението за това е било внесено на оперативното заседание на Министерски съвет съвместно от вицепремиера Валери Симеонов, министри от квотата на „Обединени патриоти“ и министърът на околната среда и водите Нено Димов и е било прието с пълно единодушие от кабинета. Решението обяви вицепремиерът и министър на отбраната Красимир Каракачанов, който подчерта, че наказателната процедура срещу Унгария е абсолютно тенденциозна и по идеологически причини, а при гласуването й не е отчетен нито напредъкът по някои от критиките срещу нея, нито гласовете „въздържал се“. „Ние смятаме, че това е нарушение на суверенитета на равноправна страна членка на ЕС“, заяви Каракачанов. По думите му точното определение на това, което се случва с Унгария и опитите подобни решения да бъдат наложени спрямо Полша е „репресивна мярка“. „Въвеждаме репресивна мярка срещу една държава, която групи от либерални политици обвиняват, че се управлявала авторитарно. 70% от населението гласува за Орбан. Инвестициите в Унгария са най-високите в Европа. Това илюстрира неверността на подобни твърдения“, коментира Каракачанов. „Днес е Унгария, утре това се готви за Полша, един ден може да е България. Държавите в Централна и Източна Европа трябва да бъдат солидарни – да се подпомагат, тъй като имат общи проблеми“, заяви той, като припомни, че Унгария е първата страна, която категорично е изразила несъгласие с политиката по отношение на нелегалните мигранти. „Аз не изключвам този опит за наказание срещу Унгария да е следствие на тази твърда политика“, каза още вицепремиерът. \r\nЗаместник министър-председателят по икономическа и демографска политика Валери Симеонов заяви от своя страна, че не можем да бъдем съпричастни с опитите чрез обществено мнение да бъдат налагани санкции, на която и да е било държава в ЕС, защото утре тази държава може да е България. Той също посочи, че спрямо Унгария се извършва репресивна акция, която не почива на аргументи и не отчита готовността й да се работи по критиките. Симеонов изрази убеждението си, че неолибералният състав на ЕП към настоящия момент ще бъде сериозно променен в посока участие на много по-широк спектър от патриотични и националистически партии на следващите избори. „Така че да гласуваме или да подкрепим едно такова решение, или пък да замълчим, не изразявайки позиция, по никакъв начин не подпомага на бъдещото развитие на една Европа на нациите“, каза още вицепремиерът. \r\nМинистърът на околната среда и водите Нено Димов обърна внимание, че страните от Централна и Източна Европа имат сходни проблеми и всяка от тях по отделно е сходна мишена, но заедно биха могли да отстояват интересите си. Димов коментира, че решението на ЕП за санкциите срещу Унгария е ярка проява на консервативно-либералния разлом и „стартът на кампанията в новата координатна система“. Той припомни, че веднага след като Полша започна процедура срещу така наречената директива срещу големите горивни инсталации и промените, които бяха направени, България беше първата страна, която я подкрепи и се присъедини към съдебния процес. „С Унгария имаме съвместни инициативи, с Румъния имаме съвместни инициативи. Това е начинът ние да отстояваме интересите си в рамките на голямото европейско семейство“, допълни министър Димов  „Фокус“ припомня, че  на 12 септември Европейският парламент одобри доклад, който отчита „постоянна заплаха за върховенството на закона в Унгария“ и може да задейства наказателна процедура срещу страната по чл. 7 от договора за ЕС за лишаването й от права на глас в ЕС. „За“ документа гласуваха 448 евродепутати, 197 бяха „против“, а 48 се въздържаха. След решението на ЕП Унгария обяви, че обмисля правни действия срещу него, а Полша и Чехия заявиха, че ще блокират всякакви опити Будапеща да бъде лишена от глас в ЕС. Процедурата по чл. 7 бе задействана за пръв път в края на 2017 г. срещу Полша. \r\nВесела АЛЕКСАНДРОВА", "date": "2018.09.20", "title": "България изготвя позиция против санкциите срещу Унгария (ОБЗОР)"}
{"url": "http://www.focus-news.net/news/2018/09/20/2569090/the-independent-tereza-mey-shte-prieme-proverkite-mezhdu-severna-irlandiya-i-velikobritaniya-kato-chast-ot-ogromni-otstapki-za-izbyagvane-na-varianta-s-brekzit-bez-sporazumenie.html", "text": "Британският премиер Тереза Мей се очаква да направи нов огромен компромис в преговорите за Брекзит в опит да намери изход от задънената улица относно проблема с ирландската граница, пише британският вестник  The Independent . \r\nПод предложенията, които ще бъдат представени от британското правителство, Великобритания се очаква да приеме някои проверки между Северна Ирландия и Великобритания. \r\nПлановете вероятно ще предизвикат гневни реакции от привържениците на Брекзит и Демократичната юнионистка партия (ДЮП), на която министър-председателят разчита за мнозинство в Камарата на представителите. От ДЮП твърдо заявиха, че няма да приемат каквито и да е проверки или различно третиране за Северна Ирландия. \r\nОтстъпките идват, след като Мей е изнесла остра реч по време на вечеря пред лидерите на ЕС в Залцбург, в която е казала, че предложението на Европейската комисия, „че трябва да одобря законното разделяне на Обединеното кралство в две митнически територии, не е сериозно“. \r\nНо внимателно формулираното нападение на Мей върху „резервния вариант“ на ЕС, особено оставя вратата отворена за регулярни проверки на пристанищата в Ирландско море, които технически са различни, но подобни на митнически проверки. \r\nПромяната, комбинирана с други ходове на ЕС за „дедраматизация“ на собствения си резервен план, означава че вече има реална възможност двете страни да се срещнат по средата – което ще им позволи да предотвратят твърдата граница с Ирландия и да избегнат Брекзит без споразумение. \r\nВисшестоящ представител на британското правителство, говорейки в кулоарите на срещата на върха в Залцбург, заяви че правителството ще представи нови предложения за собствения си резервен план и даде знаци, че редовните проверки в Ирландско море вече са на масата за преговорите. \r\n„Вече има проверки, които се провеждат (между Северна Ирландия и Великобритания) във връзка с някои селскостопански продукти“, заяви представителят. \r\n„Колкото до ирландския резервен план, ние представихме наше предложение по отношение на митническия резервен вариант. Имахме дискусии по тази тема с ЕС от няколко месеца насам. Винаги сме казвали, че трябва да представим по-нататъшни предложения във връзка с редовните аспекти на резервния план. Това ще се случи“, добави той. \r\nПравителственият представител настоя, че митническите проверки на пристанищата ще подкопаят икономическата и конституционна цялост на Великобритания и няма да бъдат извлечени от причините защо правителството също не е обмислило редовните проверки.  Йонислав Дочев", "date": "2018.09.20", "title": "The Independent: Тереза Мей ще приеме проверките между Северна Ирландия и Великобритания като част от огромни отстъпки за избягване на варианта с Брекзит без споразумение"}
{"url": "http://www.focus-news.net/news/2018/09/20/2569102/mayk-pompeo-administratsiyata-na-donald-tramp-shte-povdigne-vaprosa-za-pravata-na-choveka-v-dialoga-s-kitay.html", "text": "Администрацията на президента на САЩ Доналд Тръмп напомня при всеки възможен случай на властите в Китай за необходимостта да бъдат спазвани правата на човека, в това число и последователите на религиозни култове, които не са доминиращи в страната, заяви в сряда в интервю за телевизионния канал „Fox News“ държавният секретар на САЩ Майк Помпео, предава  ТАСС . \r\nТой е бил запитан какви са реалните нива на натиск върху Пекин от Вашингтон по този въпрос. „За Китай може много да се говори в много контексти, тъй като тази тема представя множество възможности, но едновременно и множество предизвикателства. Вие споменахте едно от тези предизвикателства“, призна държавният секретар. \r\n„Това ръководство (КНР) все още е непрозрачно и крайно централизирано, което се отнася ужасно с интелектуалната собственост и религиозните малцинства. Във всеки от тези случаи ние действаме по същия начин, както и в търговията – стараем се да действаме честно и взаимноизгодно“, добави Помпео.  Йонислав Дочев", "date": "2018.09.20", "title": "Майк Помпео: Администрацията на Доналд Тръмп ще повдигне въпроса за правата на човека в диалога с Китай"}
{"url": "http://www.focus-news.net/news/2018/09/20/2569103/aktualna-patna-obstanovka.html", "text": "Актуална пътна обстановка, предоставена от пресцентъра на  Агенция \"Пътна инфраструктура\" .  \r\nІ. Метеорологична обстановка: \r\nНа 20.09.2018 г. времето ще е слънчево с временни увеличения на облачността. Ще духа слаб до умерен вятър от изток - североизток. Максималните температури ще са между 24° и 29°. \r\nОграничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите:  \r\nАМ „Тракия“:  \r\nОбласт София: \r\nДо 20.12.2018 г. движението се осъществява двупосочно в платното в посока София от км 14+270 до км 20+660 поради ремонтни дейности на виадукти при км 17+440 и км 18+140 в посока Бургас. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София.  \r\nШофьорите да се движат с повишено внимание, спазвайки въведеното ограничение на скоростта – до 90 км/ч, в участъка от 45+900 до км 53+000 в двете посоки поради неравности по пътната настилка. Срок 20.12.2018 г. \r\nОбласт Пазарджик: \r\nДвижението се осъществява двупосочно в платното за Пловдив в участъка Тракия от км 89+000 до км 89+600 поради ремонт на мост над р. Елшишка до 15.10.2018 г. \r\nОбласт Сливен: \r\nДвижението в участъка на с. Загорци от км 232+300 до км 232+500 в посока Бургас се осъществява само в активната лента поради ремонт на ОС /мантинела/. Шофьорите да се движат с повишено внимание и съобразена скорост. \r\nОбласт Бургас: \r\nДвижението от км  308+107 до км 359+475 в участъка Деветак – Ветрен се извършва косене на тревни площи до 30.10.2018 г. Шофьорите да се движат с повишено внимание, спазвайки пътната сигнализация. \r\nАМ „Хемус“:  \r\nОбласт София:  \r\nДо 20.12.2018 г. движението от км 29+860 до км 35+150 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“ в посока София.  \r\nДо 15.12.2018 г. движението от км 34+010 до км 40+510 се осъществява двупосочно в платното посока Варна поради ремонтни дейности на виадукт \"Коренишки дол\" при км 36+450 и на виадукти при км 37+520 и км 37+920.  \r\nДо 15.12.2018 г. движението от км 48+800 до км 53+690 се осъществява двупосочно в платното посока София поради ремонтни дейности на виадукт при км 51+360 в посока Варна.  \r\nДо 20.12.2018 г. е ограничено движението на МПС над 12 тона в участъка от км 30+260 до км 47+060 /от п.в. \"Витинска река\" до пътен възел „Ботевград“ в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград.  \r\nДо 28.09.2018 г. движението от км 6+790 до км 11+850 се осъществява двупосочно в платното за Варна поради ремонтни дейности по виадукт при км 9+360 в посока София.  \r\nДо 15.12.2018 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности на виадукт при км 51+360 в посока Варна.  \r\nОбласт Шумен: \r\nВременно движението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строително-монтажни работи по мостовите съоръжения до 15.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДо 30.09.2018 г. движението по АМ \"Люлин\" в посока София от км 7+100 до км 12+860 се осъществява двупосочно в платното посока София – Перник поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\". Скоростта на движение се ограничава до 50 км/ч.  \r\nІІI. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т - целогодишно; \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Петрохан“ - целогодишно е забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nДвижението от км 85+000 до км 94+000 се осъществява в една лента с повишено внимание поради извършване на ремонтни дейности по пътното платно. Движението се регулира с пътни знаци и сигналисти на място. Срок до 01.10.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.09.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nДо 10.04.2019 г. е въведено реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.  \r\nСъобразно метеорологичните условия и пътната обстановка организацията на реверсивното движение може да бъде отменено или цитираните часови периоди да бъдат променяни. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\nOбласт Благоевград: \r\nДвижението по път I-1 /E-79/ Благоевград – ГКПП Кулата в участъка от гр. Благоевград до отклонението за с. Стара Кресна от км 360+000 до км 390+000 се осъществява в една лента за движение поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 21.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nНа 22 септември (събота) от 9:30 ч. до 19:30 ч. и на 23 септември (неделя) от 7:30 ч. до 17:30 ч. ще бъде ограничено движението през Шипченския проход - път I-5 Габрово - Шипка в участъка от 155-ти до 183-ти км. Спирането на трафика е за провеждането на автомобилното планинско състезание „Шипка – Дамасцена 2018“.  \r\nПо време на състезанието трафикът ще бъде пренасочен през Прохода на Републиката - път II-55, по следните обходни марщрути: \r\n•\tЗа пътуващите от Габрово към Казанлък МПС ще се насочват към Прохода на Републиката от кръстовището с път III-552 Трявна - Белица - Вонеща вода до път II-55 Проход на Републиката и след това по подбалканския път I-6 до Казанлък и обратно; \r\n•\tЗа пътуващите от Велико Търново към Казанлък трафикът ще се отклонява при разклона за град Дебелец по път II-55 Прохода на Републиката и след това по път I-6 до Казанлък; \r\n•\tЗа пътуващите от Стара Загора до Велико Търново движението ще се отклонява на пътен възел „Мъглиж“ на подбалканския път I-6 в посока път II-55 Проход на Републиката - Велико Търново. \r\nНеобходимо е шофьорите да карат внимателно, да спазват поставената сигнализация и указанията на „Пътна полиция“. \r\nДвижението на моторните превозни средства по път I-5 (E85) ще бъде възстановено след 19:30 ч. на 22 септември и след 17:30 ч. на 23 септември т. г.Област Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 15.10.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 15.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 се осъществява в една лента поради изпълнение на ремонтни дейности на пътната инфраструктура. Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижението по път I-9 Варна-Бургас от км 223+495 до км 223+983 в района на месността „Лахана“, землище гр.Поморие се въвежда временна организация на движението Движението на МПС се провежда при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 01.10.2018 г. \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 6+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ-7306: Движението по път ІІІ-7306 от км 8+000 до км 9+500 в участъка Черница – Сунгурларе – Чубра се осъществява в една лента на определени участъци поради ремонтни дейности на асфалтовата настилка. Срок до 10.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-207: Движението по път III-207 Добротич – Калоян от км 8+988 до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Движението по път III-514 Велико Търново – Горна Оряховица от км 49+610 до км 49+730 е ограничено поради изграждане на водопровод. Срок до 20.09.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 30.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. Срок 30.09.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 30.09.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 21.09.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nПът ІІІ-602: Движението по път ІІI-602 Таваличево – Бобов дол в участъка от км 12+000 до км 27+900 се осъществява с повишено внимание поради извършване на частични ремонти на асфалтовата настилка. Сигнализирано е с пътни знаци. Срок до 21.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци.  \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”– местност „Боаза“, по път III-305 местност „Боаза“ – с. Гложене, по път III-358 с. Гложене – кръстовище с. Нановица. Срок до 30.09.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 21.09.2018 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок до 30.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 20.09.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Берковица при км 66+888 се осъществява с повишено внимание поради почистване на наноси от изравнителен басейн. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 27.09.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 28.09.2018 г. \r\nПът ІІІ-637: Движението по път ІІІ-637 Мрамор – Горочевци от км 12+500 до км 12+600 се осъществява в едната лента поради ремонтни дейности. Срок до 28.09.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 28.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.10.2018 г. \r\nПът ІІІ-3005: Движението по път III-3005 Бъркач-Беглеж в района на Дисевица- Беглеж от км 8+000 до км 30+000 се осъществява с повишено внимание поради частични ремонти - студено изкърпване на асфалтовата настилка.  Срок до 21.09.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 01.10.2018 г. \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 28.09.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 28.09.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 28.09.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС до 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.10.2018 г. \r\nПът II-86: Движението на МПС над 12 т по път ІІ-86 Смолян – Мадан в участъка Смолян – с. Средногорци в района на свлачище при км 109+450 е ограничено.  \r\nОбходен маршрут: гр. Смолян – с. Чокманово – с. Смилян – гр. Рудозем – с. Средногорци и обратно. Срок до 31.10.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nССТ: Движението по Северна скоростна тангента /ССТ/ от км 3+500 до км 6+500 и в двете посоки се осъществява с повишено внимание. Скоростта на движение се ограничава до 80 км/ч. Срок 30.09.2018 г. \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 26.09.2018 г. \r\nПът II-18: Движението по път II-18 /Софийски околовръстен път/ от км 24+708 до км 25+355 посока АМ „Тракия“ е ограничено поради ремонтни дейности по надлез при км 25+108. Движението се осъществява двупосочно в платното посока АМ „Хемус“. Срок 26.09.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.10.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 21.09.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2018.09.20", "title": "Актуална пътна обстановка"}
{"url": "http://www.focus-news.net/news/2018/09/20/2569105/balgariya-e-s-nay-nisak-dyal-na-kontrabandni-tsigari-v-es-47-obzor.html", "text": "България е с най-нисък дял на контрабандни цигари в ЕС, нивото падна до 4,7%. Градовете, в които се отчитат най-високи нива, са: Хасково  с дял до 15,3%, Велико Търново – 13,3%, Плевен – 10,7% и Перник - 10%. Отчита се обаче значителен спад в незаконно разпространяваните цигари в Свиленград, който досега винаги е бил водещ и е достигал нива до 44%.  \r\nПремиерът Бойко Борисов отчете, че стоиците милиони и милиарди, които са се събрали в бюджета, са факт и допълни, че са направени изключително успешни реализации в чужбина с Европол и партньорски служби. По думите му от 2016 г. 16 фабрики в Европа са реализирани по международния обмен и двустранното сътрудничеството между службите. Той поздрави прокуратурата за свършената работа, като посочи тя и службите работят много тихо, внимателно и без никаква публичност или шум. „Бяхме поели ангажимент да ги свалим под 5% и сега с тези 4 фабрики е ясно защото е така. Виждате прокуратурата и службите работят много тихо, много внимателно, без никаква публичност или шум“, коментира Борисов и подчерта, че много професионално събират доказателствата. „Тук участието на прокуратурата от самата разработка, до внасянето в съда, пряко наблюдение и участие, мисля, че като тактика дава добър резултат. От самото начало прокурорът е вътре в разследването, за да може, знаейки какво ще иска съдът, по-добре да се съберат доказателства. Не ме учудва, че вече сме под 5% и мисля, че в следващите месеци ще ги задържим, особено като се има предвид какви външни граници има България. Разликата в акцизите в тези държави и България – колко изкусително за трафикантите, но мисля, че тези пари след това им засядат, защото политическата воля и това, което сме решили да докажем в борбата срещу корупцията и контрабандата, е факт“, допълни той. По думите му, когато парите от контрабандата се вкарват в бюджета е директен удар срещу корупцията, защото тези пари десетилетията са замърсявали политическата среда. „И за да се случи всичко това, трябва има задължително митничар, граничар, полицай, БОП-аджия, прокурор, съдия и разбира се политически чадър“, коментира още премиерът. \r\nОт своя страна главният прокурор на федерална провинция Бавария Рейнард Рьотле поздрави България за постигнатите резултати и ги определи като впечатляващи.  \r\nЛюба АЛЕКСИЕВА", "date": "2018.09.20", "title": "България е с най-нисък дял на контрабандни цигари в ЕС – 4,7% (ОБЗОР)"}
{"url": "http://www.focus-news.net/news/2018/09/20/2569107/predstoyashti-mezhdunarodni-sabitiya-za-20-septemvri-agentsiya-fokus.html", "text": "*** Премиерът на Македония Зоран Заев ще се срещне с вицепрезидента на САЩ Майк Пенс \r\n*** Министърът на отбраната на Германия Урсула фон дер Лайен пристига на посещение в Скопие \r\n*** Последният ден от срещата на върха между лидерите на Северна и Южна Корея Ким Чен-ун и Мун Дже-ин \r\n*** Европейските лидери провеждат неформална среща на върха за миграцията \r\n*** Турският финансов министър Берат Албайрак ще анонсира средносрочен план на правителството за справяне с девалвацията на лирата \r\n*** Генералният секретар на ООН ще даде пресконференция в навечерието на Общото събрание на световната организация следващата седмица \r\n***", "date": "2018.09.20", "title": "Предстоящи международни събития за 20 септември ( Агенция „Фокус“ )"}
{"url": "http://www.focus-news.net/news/2018/09/20/2569106/predstoyashti-sabitiya-v-stranata-za-20-septemvri-agentsiya-fokus.html", "text": "*** \r\nОт 09.30 часа в Интер Експо Център държавният глава Румен Радев ще открие единадесетото годишно издание на форума „Кариера в България. Защо не?”. \r\n *** \r\nОт 14.30 часа на „Дондуков“ 2 държавният глава ще удостои с Орден „Стара планина“ първа степен извънредният и пълномощен посланик на Република Полша в Република България Кшищоф Краевски за неговите заслуги за задълбочаването и развитието на българо-полските отношения.  \r\n*** \r\nОт 11.15 часа в залата на Министерството на туризма министърът на туризма Николина Ангелкова и министърът на труда и социалната политика Бисер Петков ще подпишат споразумение за  сътрудничество между двете министерства. Документът създава възможности за обучение и професионална квалификация на кадри за туризма. \r\n*** \r\nОт 09.00 часа ще се проведе заседание на Народното събрание.  \r\n*** \r\nОт 09.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група.  \r\n*** \r\nВ 09.30 часа в Централния военен клуб заместник-министърът на отбраната Анатолий Величков ще участва в откриването на националната конференция с международно участие „Отбранителната индустрия лидер на иновациите в България“. Събитието е под патронажа на вицепремиера по обществения ред и сигурността и министър на отбраната Красимир Каракачанов и министъра на икономиката Емил Караниколов. \r\n*** \r\nОт 09.30 часа ще се проведе заседание на Пленума на ВСС.  \r\n*** \r\nОт 09.30 часа в хотел КООП ще се състои заключителна конференция на Българо-швейцарската програма за сътрудничество в борбата с трафика на хора и реинтеграция на жертвите.  \r\n*** \r\nОт 09.30 часа 14 състав на СГС ще гледа делото срещу Драгомир Д., обвинен за двойното убийство на строителните предприемачи в кв. „Витоша“.  \r\n*** \r\nОт 09.30 часа 26 състав на СГС ще гледа делото срещу Валентин Д., Лина А. и Мая С. (длъжностно присвояване в особено големи размери). \r\n*** \r\nОт 09.30 часа 2 състав на СГС ще гледа делото срещу шестима лекари, обвинени за смъртта на родилката Деяна Г. \r\n*** \r\nОт 10.00 часа в Резиденция „Бояна“ в дом №2 ще се проведе втората част на конференцията на тема „Възможности и перспективи за развитие на публично-частното партньорство“ - уъркшоп по основни въпроси, свързани с публично-частното партньорство в областта на ВиК и пътната инфраструктура. \r\n*** \r\nОт 10.00 часа 12 състав на Специализирания наказателен съд ще гледа делото срещу Гриша Г., Данаил Г., Емилия С. и др. за образуване и ръководене на организирана престъпна група.  \r\n*** \r\nОт 10.00 часа 4 състав на Специализирания наказателен съд ще гледа делото срещу Мила Г., Ангел А., Антони Я. и др. за организиране и ръководене на организирана престъпна група.  \r\n*** \r\nОт 11.00 часа 15 състав на Специализирания наказателен съд ще гледа делото срещу Димитринка Ф., Борис Б., Йордан Ч, и др. за организиране и ръководене на организирана престъпна група.  \r\n*** \r\nВ 11.00 часа в централното фоайе на Националния исторически музей ще бъде открита изложбата „Дипломация и доблест“, посветена на 110-годишнина от провъзгласяване на Независимостта на България. \r\n*** \r\nОт 11.15 часа в залата на Министерството на туризма министърът на туризма Николина Ангелкова и министърът на труда и социалната политика Бисер Петков ще подпишат споразумение за  сътрудничество между двете министерства. Документът създава възможности за обучение и професионална квалификация на кадри за туризма.  \r\n*** \r\nОт 12.00 часа в Националния пресклуб на БТА ще се състои пресконференция на тема „Аз пазя горите и орлите на България“.  \r\n*** \r\nОт 12.00 часа с официална церемония ще бъде открита обновената база на ямболското СУ „Св. Климент Охридски“. \r\n*** \r\nОт 13.30 часа 8 състав на СГС ще гледа делото срещу Десислава Д. (пране на пари).  \r\n*** \r\nОт 14.00 часа в зала „Изток“ на Народното събрание ще се проведе дискусия във връзка с приетите на първо гласуване промени в Закона за задължителното депозиране на печатни и други произведения, свързани с прозрачността на собствеността на медиите и нейното значение за гарантиране на свободата на словото и превенцията на фалшивите новини.   \r\n*** \r\nОт 14.00 часа 11 състав на Специализирания наказателен съд ще се гледа делото срещу Андрей З., Костадин Г. и Николай Н. за организиране и ръководене на организирана престъпна група.  \r\n*** \r\nВ 14.00 часа в мраморно фоайе на зала „България\", ще се проведе пресконференция по повод VIII-мия международен музикален фестивал „Пиано екстраваганца\". \r\n*** \r\nОт 15.00 часа в зала „Триадица“ в „Гранд Хотел София“  ще бъдат подписани оперативните споразумения за изпълнение на Фонд градско развитие. Избраните финансови посредници са Обединение „Фонд за устойчиви градове“ и „Регионален фонд за градско развитие“.  \r\n*** \r\nОт 16.00 часа в София Тех Парк ще се проведе дигитален форум на тема „Икономика 4.0.  \r\n***   \r\nОт 12.30 часа в с. Тополово ще бъде открита паметна плоча на д-р Иван Василев. От 13.00 часа на паметната плоча на загиналите във войните в с. Тополово ще бъде отслужена заупокойна литургия и военен ритуал по случай 100 години от края на Първата световна война. \r\n*** \r\nОт 17.30 часа в Градската библиотека ще бъде представен поетичният сборник за незрящи „Докосване“ на Красимир Ортакчиев – съвместен проект на ЛК „Орфей“ при НЧ „Св. преп. П. Хилендарски“ и Съюз на слепите. \r\n*** \r\nОт 11.30 часа в Професионална гимназия по текстил и лека промишленост Гоце Делчев“ зам.-министър Дeница Сачева и д-р Милен Врабевски ще открият нова компютърна зала.  \r\n*** \r\nОт 11.00 часа, в Общинския съвет на БСП-Бургас, ще се проведе пресконференция с участието на Атанас Зафиров - член на ИБ на НС на БСП, Стойко Танков - председател на Областния съвет на БСП-Бургас, Емил Георгиев - председател на ПК \"Екогласност\" и  Румен Николов - областен координатор на ПК \"Екогласност\" за област Бургас.  \r\n*** \r\nВ 11.00 часа в Окръжен съд – Бургас ще произнесе с присъда по делото за убийството на Никол, в асансьорна кабина на блок в к-с „Меден рудник\".  \r\n*** \r\nОт 20.00 часа в Летния театър ще бъдат закрити Музикално - поетичните вечери „Памет за Емил Чакъров. 70 години от рождението на Маестрото\".  \r\n*** \r\nОт 18.30 часа в зала „Младост“ ще се състои контролен мач между волейболния шампион „Нефтохимик“ и турския гранд „Галатасарай“.  \r\n*** \r\nОт 10.00 часа в залата на Община Варна ще се състои начална пресконференция по проект „Подобряване качеството на атмосферния въздух  в община Варна - фаза 1.  \r\n*** \r\nОт 10.30 часа в заседателната зала на УМБАЛ \"Св. Марина\" - Варна ще се проведе пресконференция, на която детски ендокринолози, начело с проф. д-р Виолета Йотова, ще обявят резултатите от кампанията за ранно откриване и навременно лечение на състояния с проблемен растеж при деца, която се провежда през последната година. \r\n*** \r\nОт 11.00 часа в зала „Одесос“, Археологически музей – Варна, ще се състои пресконференция във връзка с новата изложба „Пясъчни замъци и бетонни курорти - миниатюрна ваканция в миналото на България“. Изложбата е подготвена от Музея на хотелиерството и ресторантьорството във Финландия, заедно с посолството на България във Финландия. \r\n*** \r\nОт 12.30 часа в Областна администрация ще се състои брифинг на вицепремиера Валери Симеонов по повод отчитането и  протичането на летния сезон. \r\n*** \r\nОт 18.30 часа в Зала 2 на галерия „Ларго“ ще бъде открита самостоятелна изложба - графика на украинския художник Константин Антюхин. Експозицията носи името „Метаморфози“.  \r\n***  \r\nОт 17.30 часа в Изложбени зали „Рафаел Михайлов“ ще бъде представена „Без граници“/ „Nolimited“ – изложба на Николина Джановска и Гордана Хаджи-Николова /Македония/.  \r\n***  \r\nОт 18.30 часа в театралния салон на Военния клуб ще се проведе благотворителен коктейл, организиран от Ротари клуб – Велико Търново и Общината. Събраните средства ще са за възстановяване на помещението. \r\n*** \r\nОт 17.00 часа в малка зала на ХГ „Иван Фунев“ – РИМ Враца ще бъде представена изложба по повод 115 години от рождението на Кирил Буюклийски.  \r\n*** \r\nНародните представители от „БСП за България“  ще проведат дискусия за „Визия за България“ с гражданите в област Габрово.  График на срещите може да прочетете  . \r\n***  \r\nОт 10.00 часа в центъра на селото ще започне „Празник на градинаря”. \r\n*** \r\nОт 19.00 часа в градски парк „Свети Георги“ ще се състои концерт „ТУРНЕТОО“.  \r\n*** \r\nОт 16.00 часа в заседателна зала на Община Каварна ще започнат Националните културни празници „Албена”.  \r\n*** \r\nОт 09.30 часа в зала „Панорама“ ще се проведе заседание на Общински съвет – Перник.  \r\n*** . \r\nОт 10.30 до 12.00 часа в Цар-Симеоновата градина ще се проведе традиционният детски празник по повод Седмицата на мобилността. Ще бъдат обособени няколко къта с дейности за деца от 6 до 9 години. Планирани са състезания по скоростно и майсторско каране с велосипеди, тротинетки и ролери, рисунка на асфалт, забавни състезания по безопасност на движението.  \r\n***\t . \r\nОт 15.30 часа учениците от ОУ „Васил Левски“ са приготвили открит урок  „Комбинирай, движи се“, който ще се проведе на специализираната площадка по безопасно движение в двора на училището по повод Седмицата на мобилността. По атрактивен  начин те със своите учители ще покажат как можем да се придвижваме в градски условия, използвайки алтернативен транспорт, като не замърсяваме околната среда.  \r\n*** \r\nОбщинските съветници от  ГЕРБ - Пловдив ще проведат приемни с граждани, както следва: Ясен Михайлов, Дамян Петров, Петър Попов от 17.30 до 19.00 часа в офиса на  ГЕРБ в район „Западен” на ул. „Царевец” № 9;  Гошо Къчков, от 17.30  до 19.00 часа в офиса на  ГЕРБ в район „Северен” на бул. „Марица” №91.  Пенчо Малинов, от 17.00 до 18.30 часа в офиса на  ГЕРБ в район „Източен” на ул. „Коста Паница” №5; Веселин Маневски, от 16.00 до 18.00 часа в офиса на  ГЕРБ в район „Южен” на ул. „Академик Петър Динеков” № 1А.  \r\n***\t . \r\nОт 18.00 часа, в салона на в НЧ „Възраждане“ ще се проведе литературно четене с участието на членове на Дружеството на писателите, които се осъществяват по проекта „Писателите и Пловдив“. Публиката ще има възможност да се срещне с 10 пловдивски автори. \r\n*** \r\nОбщинските съветници от ГЕРБ-Русе ще имат приемни за граждани от 17.30 часа в града. В централния офис на партията, намиращ се на ул. „Чипровци” № 2, на въпроси на хората ще отговарят проф. Васил Пенчев и Богдан Донев.  В клуба, намиращ се на ул. „Доростол” № 1, жителите на общината ще могат да поставят своите проблеми пред доц. Сашо Нунев и Илиян Илиев. Димитър Кънчев и Бедрос Пехливанян ще са на разположение на хората за актуални проблеми в клуба, намиращ се в кв. „Чародейка”, комплекс „Чародейка”, ет. 2. Владислав Атанасов и Марияна Данова - Иванчева ще бъдат в клуба на ул. „Отец Паисий” № 4, а Събина Павлова – в клуба на ул. „Илинден“ № 7 в кв. „Дружба 3“ /до комплекс „Олимпия“/. \r\n***   \r\nОт 11.00 часа  в зала „Георги Данчев“ на областната администрация в Сливен ще се състои пресконференцията на „МатиБолгария“. В нея ще участва председателят на сдружението Дора Пондалова и членове на новоизбрания управителен съвет. Ще бъде представен и новият брой на вестник „Сливен“, който „МатиБолгария“ издава в навечерието на всяка сливенска родова среща.  \r\n***    \r\nОт  17.30 часа министърът на образованието Красимир Вълчев ще се запознае с хода на ремонтите в двата Регионални учебно-тренировъчни центъра по безопасност на движението, които тепърва ще се създават.  \r\n***    \r\nОт 19.00 часа в зала „Сливен“ Сливенският симфоничен оркестър открива новия си творчески сезон.  \r\n*** \r\nОт 10.00 часа в Регионалния пресклуб на БТА, държавна опера Стара Загора ще даде пресконференция относно първата премиера за новия Сезон- „Малкият принц\".  \r\n*** \r\nОт 18.00 часа в РБ „Захарий Княжески“ ще бъде открита колективна изложба „Природни състояния“ (живопис, графика, рисунка, скулптура, фотография). Изложбата ще остане до 20 октомври 2018 г. \r\n*** \r\nОт 19.00 часа в Драматичния театър ще се състои премиера на постановката „Сватбата на Фигаро“.  \r\n*** \r\nОт 18.00 часа в читалището на град Сухиндол  народните представители от „БСП за България“ -  Дора Янкова, Донка Симеонова и Даниел Йорданов ще проведат дискусия за „Визия за България“ с гражданите.  \r\n*** \r\nНародните представители от „БСП за България“  ще проведат дискусия за „Визия за България“ с гражданите в област Търговище. График на срещите може да прочетете  . \r\n*** \r\nВ ХГ „Ат. Шаренков“ ще бъде представена изложба „Поздрави от … Италия и България“.  В РИМ – Хасково ще бъде показана изложба „Идентичност между символика и цветове“. Входът за двете изложби е свободен.  \r\n*** \r\nМинистърът на образованието и науката Красимир Вълчев ще бъде на работно посещение в Ямбол. В 12.00 часа министърът ще посети СУ „Св. Климент Охридски“, в което приключи цялостен ремонт, финансиран по ОП „Региони в растеж“. По-късно министър Вълчев ще посети и ОУ „Д-р Петър Берон“, както и учебна практика на ученици в дуална форма на обучение.", "date": "2018.09.20", "title": "Предстоящи събития в страната за 20 септември (Агенция „Фокус“)"}
{"url": "http://www.focus-news.net/news/2018/09/20/2569108/nimh-vremeto-shte-bade-slanchevo-s-vremenni-uvelicheniya-na-oblachnostta-maksimalnite-temperaturi-shte-sa-mezhdu-24-i-29.html", "text": "Атмосферното налягане през деня слабо ще се понижи, но ще остане малко по-високо от средното за септември. Днес ще бъде слънчево с временни увеличения на облачността, предимно висока. Ще духа слаб до умерен вятър от изток-североизток. Максималните температури ще са между 24° и 29°, в София 26°. Такава е прогнозата за времето на  Националния институт по метеорология и хидрология (НИМХ)  при БАН, съобщи за  Агенция „Фокус“  дежурният синоптик Христо Христов.  \r\nНад Черноморието ще бъде предимно слънчево. Ще духа до умерен североизточен вятър. Максимални температури на въздуха: 22-24°. Температурата на морската вода е 24°. Вълнението на морето ще бъде 2-3 бала. \r\nНад планините ще бъде предимно слънчево с временни увеличения на облачността. Ще духа слаб до умерен вятър от изток-североизток. Максимална температура на височина 1200 метра около 20°, на 2000 метра – около 13°.", "date": "2018.09.20", "title": "НИМХ: Времето ще бъде слънчево с временни увеличения на облачността, максималните температури ще са между 24° и 29°"}
{"url": "http://www.focus-news.net/news/2018/09/20/2569094/sreshtata-na-varha-v-zaltsburg-i-predstoyashtite-pregovori-za-brekzit-otrazeni-v-britanskiya-pechat-agentsiya-fokus.html", "text": "Европейските лидери са били разделени нощта преди критичната среща на върха в Залцбург, която ще определи бъдещето на плановете за Брекзит на британския министър-председател Тереза Мей, пише британският вестник  The Times . \r\nНякои страни от Европейския съюз оказват натиск за това лидерите да се съгласят на британските предложения, които те виждат като „позитивна“ стъпка към постигането на споразумение. \r\nТази група, която е предвождана от Холандия и Белгия и подкрепена от председателя на Европейския съвет Доналд Туск, има конкурент в лицето на Европейската комисия и лидерите на Франция и Германия, за които се смята че не са склонни да направят отстъпките, които британската страна иска. \r\nЛидерите на ЕС ще се срещнат в четвъртък следобед без Тереза Мей, за да обсъдят отговора си на предложението от „Чекърс“. Великобритания се надява, че те ще се съгласят на преформулиране на преговорния мандат на ЕС преди срещата на върха през ноември, която се вижда като решаваща. Разширяването на мандата за преговори би позволило на ЕС да омекоти позицията си по отношение на митническия съюз и частичното членство в единния пазар и да се приближи повече към плановете на Мей. \r\nДоналд Туск намекна за нов подход, описвайки предложението от „Чекърс“ като „позитивна еволюция“, която показва „воля за минимизиране на негативните ефекти от Брекзит“. Той ограничи критиките си до това, че някои от „предложенията трябва да бъдат преработени или предоговорени“. \r\nНеговата позиция беше в ярък контраст с тази на председателя на Европейската комисия Жан-Клод Юнкер, който предупреди че Брюксел и Великобритания са „твърде далеч“ от споразумение. Коментарите на Туск са в противоречие и с тези на главния преговарящ на ЕС за Брекзит Мишел Барние, който категорично отхвърли британските предложения за митниците, „общата книга с правила“ за индустриалните стоки и мерките за избягване на твърда ирландска граница. \r\nКъсно в сряда, по време на вечеря на всичките 28 лидера, Тереза Мей заяви, че докато Великобритания и Евросъюза няма „да се съгласят върху всяка подробност“, то е жизненоважно да се „отговори мило“ на компромисите, която тя вече е направила. \r\n***  Британският премиер Тереза Мей е направила опит да заплаши лидерите на Европейския съюз по време на вечеря, като част от специалната среща на върха в Залцбург, казвайки им че Великобритания няма да отложи Брекзит, подтиквайки европейските лидери да предупредят, че двете страни остават твърде далеч по отношение на търговията и ирландската граница, въпреки месеците на преговори, пише британският вестник  The Guardian . \r\nМей е заявила пред своите колеги, „че Великобритания ще напусне на 29 март догодина“ и като резултат от това „тежестта пада върху всички нас да сключим това споразумение“ до края на извънредната среща на върха, за която ЕС потвърди, че ще се проведе по средата на ноември. \r\nВечерята в Залцбург беше първият повод от обявяването на плана от „Чекърс“, в която Тереза Мей имаше възможността да се обърне към другите 27 лидери на страните от ЕС, вместо да се обърне към техния главен преговарящ, Мишел Барние. „Всички виждаме, че времето е малко, но удължаването или отлагането на тези преговори не е вариант“, заяви тя. \r\nНо при започването на срещата на върха, председателят на Европейската комисия Жан-Клюд Юнкер заяви, че споразумението остава „твърде далеч“, докато председателят на Европейския съвет Доналд Туск предупреди, че предложенията на Великобритания за ирландската граница и бъдещите търговски отношения с ЕС трябва да бъдат „преработени и предоговорени“. Туск добави, че „няколко сценария са все още възможни“ – ясен сигнал, че вариантът за излизане без споразумение все още е възможен. \r\nПо време на срещата Тереза Мей отхвърли и предложенията, представени от Барние, пред своите колеги от ЕС, за преразгледания резервен план за ирландската граница, защото ЕС все още настоява за митнически проверки в Ирландско море, ако двете страни не могат да сключат споразумение за свободна търговия след Брекзит. \r\n„Идеята, че трябва да одобря законното разделяне на Обединеното кралство в две митнически територии не е сериозна“, заяви Мей след вечеря с шницели и плодова салата в австрийския град. Дългият дебат относно миграцията остави малка възможност за британския премиер да изложи вижданията си относно преговорите за Брекзит. Един източник е заявил, че тя е говорила между пет и десет минути. \r\nЛидерите на ЕС ще разгледат темата за Брекзит в четвъртък по време на обяд, където ще обсъдят въпроса без присъствието на британския лидер. \r\n***  Британският премиер Тереза Мей се очаква да направи нов огромен компромис в преговорите за Брекзит в опит да намери изход от задънената улица относно проблема с ирландската граница, пише британският вестник  The Independent . \r\nПод предложенията, които ще бъдат представени от британското правителство, Великобритания се очаква да приеме някои проверки между Северна Ирландия и Великобритания. \r\nПлановете вероятно ще предизвикат гневни реакции от привържениците на Брекзит и Демократичната юнионистка партия (ДЮП), на която министър-председателят разчита за мнозинство в Камарата на представителите. От ДЮП твърдо заявиха, че няма да приемат каквито и да е проверки или различно третиране за Северна Ирландия. \r\nОтстъпките идват, след като Мей е изнесла остра реч по време на вечеря пред лидерите на ЕС в Залцбург, в която е казала, че предложението на Европейската комисия, „че трябва да одобря законното разделяне на Обединеното кралство в две митнически територии, не е сериозно“. \r\nНо внимателно формулираното нападение на Мей върху „резервния вариант“ на ЕС, особено оставя вратата отворена за регулярни проверки на пристанищата в Ирландско море, които технически са различни, но подобни на митнически проверки. \r\nПромяната, комбинирана с други ходове на ЕС за „дедраматизация“ на собствения си резервен план, означава че вече има реална възможност двете страни да се срещнат по средата – което ще им позволи да предотвратят твърдата граница с Ирландия и да избегнат Брекзит без споразумение. \r\nВисшестоящ представител на британското правителство, говорейки в кулоарите на срещата на върха в Залцбург, заяви че правителството ще представи нови предложения за собствения си резервен план и даде знаци, че редовните проверки в Ирландско море вече са на масата за преговорите. \r\n„Вече има проверки, които се провеждат (между Северна Ирландия и Великобритания) във връзка с някои селскостопански продукти“, заяви представителят. \r\n„Колкото до ирландския резервен план, ние представихме наше предложение по отношение на митническия резервен вариант. Имахме дискусии по тази тема с ЕС от няколко месеца насам. Винаги сме казвали, че трябва да представим по-нататъшни предложения във връзка с редовните аспекти на резервния план. Това ще се случи“, добави той. \r\nПравителственият представител настоя, че митническите проверки на пристанищата ще подкопаят икономическата и конституционна цялост на Великобритания и няма да бъдат извлечени от причините защо правителството също не е обмислило редовните проверки. \r\n***  Британският премиер Тереза Мей обвини кмета на Лондон Садик Хан за това, че „ни върна в начална позиция“, като е подкрепил втори референдум за Брекзит, след като пристигна в Зацбург, пише британският евроскептичен ежедневник  The Daily Express . \r\nГоворейки с журналисти преди неформалната среща на върха в Залцбург, Мей изтъкна лейбъристкия кмет на Лондон за това, че е подкрепил перспективата за втори вот за Брекзит. \r\nТя преповтори позицията, че „това правителство никога няма да приеме втори референдум“ по време на пламенна тирада, насочена срещу нейната опозиция. \r\nМей заяви: „Има видни лейбъристки членове, като кмета на Лондон, които сега се опитват да ни върнат в начална позиция и подкрепят втори референдум и отлагат датата за Брекзит. Искам да бъда абсолютно ясна: това правителство никога няма да приеме втори референдум. Британският народ гласува да напусне Европейския съюз и ние ще го напуснем на 29 март, 2019 година“. \r\nТя добави: „Сега призовавам лейбъристкото ръководство да отхвърли идеята за втори референдум и да престане да осуетява процеса на Брекзит. Това вече е въпрос на доверие в британските политици, които трябва да изпълнят волята на народа.“ \r\n***", "date": "2018.09.20", "title": "Срещата на върха в Залцбург и предстоящите преговори за Брекзит отразени в британския печат (Агенция \"Фокус\")"}
{"url": "http://www.focus-news.net/news/2018/09/20/2569112/prezidentat-rumen-radev-shte-udostoi-s-orden-stara-planina-parva-stepen-izvanredniya-i-palnomoshten-poslanik-na-polsha-kshishtof-kraevski.html", "text": "От 14.30 часа на „Дондуков“ 2 президентът Румен Радев ще удостои с Орден „Стара планина“ първа степен извънредния и пълномощен посланик на Република Полша в Република България Кшищоф Краевски за неговите заслуги за задълбочаването и развитието на българо-полските отношения. Това съобщиха от  прессекретариата на държавния глава .", "date": "2018.09.20", "title": "Президентът Румен Радев ще удостои с Орден „Стара планина“ първа степен извънредния и пълномощен посланик на Полша Кшищоф Краевски"}
{"url": "http://www.focus-news.net/news/2018/09/20/2569109/prezidentat-rumen-radev-shte-otkrie-edinadesetoto-godishno-izdanie-na-foruma-kariera-v-balgariya-zashto-nei.html", "text": "От 09.30 часа в Интер Експо Център в град София президентът Румен Радев ще открие единадесетото годишно издание на форума „Кариера в България. Защо не?”. Това съобщиха от  прессекретариата на държавния глава . \r\nСъбитието се провежда под патронажа на президента.", "date": "2018.09.20", "title": "Президентът Румен Радев ще открие единадесетото годишно издание на форума „Кариера в България. Защо не?”"}
{"url": "http://www.focus-news.net/news/2018/09/20/2569104/ria-novosti-vanshniyat-ministar-na-kitay-komentira-rezultatite-ot-sreshtata-na-varha-mezhdu-liderite-na-severna-i-yuzhna-koreya.html", "text": "Редкият шанс, който е възникнал за установяване на мир на Корейския полуостров, не трябва да бъде изпускан, заяви в четвъртък министърът на външните работи на Китай Ван И, коментирайки резултатите от срещата на върха между лидерите на Северна и Южна Корея, предава  РИА Новости . \r\n„Тази година маркира 65 години от подписването на мирните споразумения за прекратяване на войната между Северна и Южна Корея. Мирът идва късно, никой не трябва да позволи на този рядък шанс за установяване на мир да бъде пропуснат“, заяви той, говорейки по време на презентация в провинция Шандун. \r\nКитайският дипломат определи като „радостна вест“ подписването на съвместно изявление в Пхенян между президента на Южна Корея Мун Дже-ин и лидера на Северна Корея Ким Чен-ун, отбелязвайки че това е щастие за всички жители на полуострова и аспирация за народите от всички страни, включително и Китай. \r\n„Китайската страна горещо поздравява (двете страни) с това и изразява своята решителна подкрепа“, подчерта Ван И.  Йонислав Дочев", "date": "2018.09.20", "title": "РИА Новости: Външният министър на Китай коментира резултатите от срещата на върха между лидерите на Северна и Южна Корея"}
{"url": "http://www.focus-news.net/news/2018/09/20/2569100/hristiyan-mitskovski-ako-referendumat-bade-uspeshen-i-mnozinstvoto-e-za-nie-shte-uvazhim-tova-reshenie.html", "text": "Ако референдумът за името бъде успешен и мнозинството от македонските граждани гласуват в подкрепа на зададения въпрос, ситуацията е ясна и ВМРО-ДПМНЕ ще уважи това решение, заяви лидерът на партията Християн Мицковски в сряда вечерта по време на дебат в ефира на „ТВ 21“, предава скопската електронна медия  „Плюс Инфо“ . \r\n„Ако референдумът е успешен и мнозинството граждани гласуват със „За“, тогава ситуацията е ясна, стига да бъдат изпълнени двете условия – първото е да има преброяване на гласовете и мнозинството да гласува в подкрепа на зададения въпрос. Партията ще реши своята позиция, но в такъв случай и за нас, и за цялата македонска политическа общност е ясно, че референдумът ще бъде успешен, ако бъдат изпълнени тези две условия и тук няма дилема“, заяви Мицковски, запитан дали ще каже на депутатите от партията си да подкрепят конституционните промени, в случай че референдумът е успешен. \r\nВъв връзка с позицията на ВМРО-ДПМНЕ, че няма да позволи промяна на конституционното име, Мицковски добави че партията все още застъпва тази позиция, но ако има успешен референдум и мнозинството граждани се обявяват в подкрепа на договора, в който е предвидено точно това, той ще уважи това решение. \r\nПо отношение на референдума той повтори партийната позиция, че всеки трябва самостоятелно да реши. \r\nМицковски заяви, че ВМРО-ДПМНЕ е за интеграцията в ЕС и НАТО, но е против договора за името с Гърция. \r\nЗапитан защо в такъв случай не е призовал гражданите да излязат на референдума и да гласуват против, лидерът на ВМРО-ДПМНЕ заяви, че би направил това, ако въпросът се е отнасял само до договора. Настоящият въпрос, според него, е манипулативен.  Йонислав Дочев", "date": "2018.09.20", "title": "Християн Мицковски: Ако референдумът бъде успешен и мнозинството е „За“, ние ще уважим това решение"}
{"url": "http://www.focus-news.net/news/2018/09/20/2569111/premierat-boyko-borisov-uchastva-v-sreshta-na-darzhavnite-i-pravitelstveni-rakovoditeli-na-es-v-zaltsburg.html", "text": "Министър-председателят Бойко Борисов участва в двудневна неформална среща на държавните и правителствени ръководители на Европейския съюз, която се провежда в Залцбург, Австрия. Това съобщиха от  правителствената информационна служба . \r\nПремиерът Бойко Борисов присъства на неформална работна вечеря, давана от федералния канцлер на Австрия Себастиан Курц в чест на лидерите на държавите членки на ЕС. Основната тема на дискусиите бе миграцията. По време на работната вечеря лидерите обсъдиха постигнатото по отношение на намаляването на броя на нелегалните мигранти и сътрудничеството с трети държави. Такъв ще бъде и фокусът на Срещата на върха в Австрия днес. Държавните и правителствени ръководители ще направят преглед и на напредъка, постигнат в областта на сигурността по границите и киберустойчивостта, както и в засилването на полицейското и съдебно сътрудничество.  \r\nСрещата ще приключи със заседание във формат ЕС27 за обсъждане на въпросите, свързани с Брекзит. Това заседание ще предостави възможност за разглеждане на състоянието на преговорите с Обединеното кралство и следващите стъпки.", "date": "2018.09.20", "title": "Премиерът Бойко Борисов участва в среща на държавните и правителствени ръководители на ЕС в Залцбург"}
{"url": "http://www.focus-news.net/news/2018/09/20/2569115/gd-granichna-politsiya-intenziven-e-trafikat-na-granitsata-sas-sarbiya-gartsiya-i-turtsiya.html", "text": "Интензивен е трафикът на границата със Сърбия, Гърция и Турция.  \r\nТова съобщиха от пресцентъра на  Главна дирекция \"Гранична полиция\" .Информацията за трафика е към 06.00 ч. \r\nНа българо-сръбската граница на ГКПП \"Калотина\" трафикът е интензивен на изход за товарни автомобили. \r\nНа българо-гръцката граница на ГКПП \"Кулата\" трафикът е интензивен на изход за товарни автомобили. \r\nНа българо-турската граница на ГКПП \"Капитан Андреево\" и на ГКПП \"Лесов\"о трафикът е интензивен на изход за товарни автомобили.", "date": "2018.09.20", "title": "ГД \"Гранична полиция\": Интензивен е трафикът на границата със Сърбия, Гърция и Турция"}
{"url": "http://www.focus-news.net/news/2018/09/20/2569117/ministarat-na-obrazovanieto-krasimir-valchev-shte-bade-na-poseshtenie-v-oblast-sliven.html", "text": "Министърът на образованието и науката Красимир Вълчев ще бъде на двудневно посещение в Сливенска област. Това съобщиха от  Областна администрация Сливен . Той ще в 17.30 часа, и ще се запознае с хода на ремонтите в двата Регионални учебно-тренировъчни центъра по безопасност на движението, които тепърва ще се създават. Единият център ще е към СУ „Константин Константинов“, а другият – към Професионалната гимназия по механотехника. Проектът е на министерството, по идея на Регионалното управление на образованието и двете учебни заведения. В първия център ще се обучават деца на възраст от 4 до 14 години, а във втория – ученици от 8 до 12 клас от цяла Югоизточна България. \r\nНа 21 септември, от 10.00 ч. в хотел „Национал палас“ ще започне среща с директори на детски градини и училища в Сливенска област. След това министър Вълчев ще посети ОУ „Св. св. Кирил и Методий“ в кв. „Речица“, Сливен, ОУ „Н. Прокопиев“ в с. Сборище, община Твърдица, началния етап в СУ „Иван Вазов“ и СУ „Христо Ботев“ в Нова Загора.", "date": "2018.09.20", "title": "Министърът на образованието Красимир Вълчев ще бъде на посещение в област Сливен"}
{"url": "http://www.focus-news.net/news/2018/09/20/2569119/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се организация на движението за провеждане на футболна среща на 20 септември 2018 г. на Национален стадион „Васил Левски” в София. Това съобщиха от пресцентъра на  Столична община .  \r\nЗабраняват се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- От 00.00 до 24.00 часа при сектор „Г” на  Националния стадион „Васил Левски” от вход 25 до вход 26;  \r\n- От 12.30 до 19.30 часа на моста пред Национален стадион „Васил Левски”.  \r\nОт 14.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.09.20", "title": "София: Въвежда се организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/09/20/2569118/denyat-20-septemvri-v-svetovnata-istoriya.html", "text": "През 622 г. според арабското поверие се състои преселението (хиджра) на пророк Мохамед и неговите последователи от Мека в Медина. Датата слага начало на арабското летоброене. 1187 г. - започва Обсадата на Йерусалим. Тя продължава до 2 октомври 1187 г. и предизвиква почти пълното унищожаване на Йерусалимското царство - християнска държава, която се създава след завладяването на Йерусалим през 1099 г. от участниците в Първия кръстоносен поход. 1378 г. - изгонените от Рим кардинали избират за папа Клемент VII. Това слага началото на Великата западна схизма (папската схизма) - разкол в католическата църква от 1378 г., резултат от преместването на папството от Авиньон в Рим. Кризата е преодоляна през 1414 г., когато се провежда църковен събор в германския град Констанц. Португалецът Фернандо Магелан потегля от Севиля на околосветско пътешествие (1519-1522 г.), установило кълбовидната форма на Земята и единството на Световния океан. През 1854 г. по време на Кримската война (1853-1856 г.) френско-британските сили удържат важна победа над руската армия при р. Алма, с което си разчистват пътя към Севастопол. 1870 г. - завършва обединението на Италия. Италианските войски завземат Папската област и влизат в Рим, като обявяват града за столица на кралството. През 1893 г. в Спрингфийлд, Масачузетс, е създаден първият автомобил, задвижван с бензин. Дурея Мотор Уагън, създаден от братята Чарълз и Франк Дурея, се задвижва от едноцилиндров двигател. 1970 г. - съветският лунен модул Луна 16 каца на Луната, за да вземе проба от повърхността й. На тази дата са родени: Хуан Пабло Монтоя, пилот от Формула 1; София Лорен - италианска актриса; Матиас Ерцбергер - германски политик; Юан Ши Кай - китайски политик и военен деец. На 20 септември умират: руският княз Михаил Всеволодович, единият от братята Грим – Якоб, финландският композитор Ян Сибелиус, австрийският актьор Йозеф Каниц. \r\n2017 г.  \r\nСаудитска Арабия вдига забраната за използването на интернет за обаждания и изпращане на съобщения. Забраната e въведена през 2013 г., когато Саудитска Арабия решава, че нарастващата популярност на услуги като Ѕkуре, WhаtѕАрр и др. e заплаха за сигурността на комуникационните протоколи. \r\n2017 г.  \r\nПетдесет държави подписват Договора за забрана на ядреното оръжие, приет на 7 юли 2017 г., в седалището на Организацията на обединените нации в Ню Йорк \r\n2016 г. \r\n28-те държави-членки на ЕС официално приемат кандидатурата на Босна и Херцеговина за членство в съюза. \r\n2015 г. \r\nВ Гърция се провеждат предсрочни парламентарни избори. \r\n2015 г. \r\nПапа Франциск се среща с бившия кубински лидер Фидел Кастро в дома му в Хавана. \r\n2014 г. \r\nГрупировката „Ислямска държава“ завзема 60 села в Сирия близо до границата с Турция. \r\n2014 г. \r\nВ Нова Зеландия се провеждат парламентарни избори. Победа удържа управляващата дясна Национална партия с 47,31 %. \r\n2013 г. \r\nВ Свазиленд се провеждат парламентарни избори. \r\n2013 г. \r\nПри серия терористични актове в Йемен загиват 56 сътрудници на силовите структури. \r\n2012 г. \r\nВ Бристъл се пуска в обръщение местна валута бристълски фунт. \r\n2012 г. \r\nМинистерството на правосъдието на Русия регистрира партия „Демократичен избор“ начело с 40 годишният политик Владимир Милов, бивш заместник министър на енергетиката на Руската Федерация и изтъкнат експерт в областта на енергетиката. Партията се определя като единствена сред Демократичната опозиция, отстояваща основните либерални принципи. \r\n2012 г. \r\nЗаместник-председателят на Европейската комисия и комисар за новите технологии Нели Крус публично изразява загриженост за състоянието на българските медии - българите имат право да знаят кои са собствениците на медиите. \r\n2011 г. \r\nДекретът подписан от Уго Чавес за национализиране на златодобивната промишленост във Венецуела влиза в сила. До 90 дни след подписване на декретът държавата става собственик на най-малко 55% от акциите на всяка златодобивна компания. \r\n2008 г. \r\nСамосвал с експлозиви избухва пред хотел Мариот в Исламабад, Пакистан, като убива 54 души и ранява 266 други. \r\n2004 г. \r\nВ Хаити се разразява тропическата буря Джийн. Жертвите са над 550 души. \r\n2003 г. \r\nВ Латвия се провежда референдум, за да се реши дали страната да се присъедини към Европейския съюз. Мнозинството одобрява присъединяването. \r\n2001 г. \r\nГодишният доклад на ООН за човешко развитие поставя България на 57-о място от 162 държави. По технологично развитие България е на 29-о място. \r\n1990 г. \r\nПарламентите на Източна и Западна Германия ратифицират договора за обединението си. \r\n1984 г. \r\nПосолството на САЩ в Бейрут е атакувано от терорист-самоубиец. Убити са 20 души, а десетки, между които и американският посланик, са ранени. Нанесени са големи поражения на пететажната сграда на посолството. \r\n1970 г. \r\nСъветският лунен модул Луна 16 каца на Луната, за да вземе проба от повърхността й. Това е първият успешен безпилотен модул, пратен в Космоса. \r\n1949 г. \r\nСъставено е първото правителство на Федерална Република Германия. За федерален канцлер е избран Конрад Аденауер. \r\n1946 г. \r\nСъстои се церемонията по откриване на първия кинофестивал в Кан. \r\n1893 г. \r\nВ Спрингфийлд, Масачузетс, от братята Чарълз и Франк Дурея е създаден първият автомобил, задвижван с бензин - Дурея Мотор Уагън. \r\n1870 г. \r\nЗавършва обединението на Италия. Италианските войски завземат Папската област и влизат в Рим, като обявяват града за столица на кралството. С това лишават римския папа от светска власт. \r\n1854 г. \r\nПо време на Кримската война (1853-1856 г.) френско-британските сили удържат победа над руската армия при р. Алма, с което освобождават пътя си към Севастопол. \r\n1793 г. \r\nКомитетът за обществено спасение на Франция одобрява плана на капитан Наполеон Бонапарт за обсада на Тулон. Това е първото споменаване на името на Наполеон на общодържавно равнище. \r\n1519 г. \r\nПортугалецът Фернандо Магелан потегля от Севиля на околосветско пътешествие (1519-1522 г.), установило кълбовидната форма на Земята и единството на Световния океан. \r\n1444 г. \r\nАрмия от кръстоносци, предвождана от полско-унгарския крал Владислав ІІІ Ягело и трансилванския воевода Янош Хуняди (на снимката), навлиза в българските територии, като преминава река Дунав при Оршова. \r\n1378 г. \r\nИзгонените от Рим кардинали избират за папа Клемент VII. Това слага началото на Великата западна схизма - разкол в католическата църква.. Кризата е преодоляна през 1414 г. \r\n1187 г. \r\nЗапочва обсадата на Йерусалим, продължила до 2 октомври 1187 г. и предизвикала почти пълното унищожаване на Йерусалимското царство - християнска държава, създадена след завладяването на Йерусалим през 1099 г. от участниците в Първия кръстоносен поход. \r\n622 г. \r\nСпоред арабското поверие се състои преселението (хиджра) на пророк Мохамед и неговите последователи от Мека в Медина. Датата слага начало на арабското летоброене. На тази дата са родени: \r\n1975 г. \r\nРоден е Хуан Пабло Монтоя, пилот от Формула 1. \r\n1934 г. \r\nРодена е София Лорен - италианска актриса. Играе във филмите \"Обет\" (1950 г.), \"Quo vadis?\" (1951 г.), \"Черната орхидея\" (1958 г.), \"Падането на Римската империя\" (1964 г.), \"Чочарка\" (1960 г.). Носителка е на два \"Оскара\" - през 1960 г. за \"Чочарка\" и през 1991 г. - за цялостна кариера и заслуги към световното кино. \r\n1875 г. \r\nРоден е Матиас Ерцбергер - германски политик. Един от първите, които по време на Първата световна война се обявяват за подписването на компромисен мир. \r\n1859 г. \r\nРоден е Юан Ши Кай - китайски политик и военен деец. Губернатор е на Шандун и Джили. Министър, покровителстван от императрица Тан Хи, а по-късно – президент на Китайската република. \r\n1842 г. \r\nРоден е Джеймс Дюар - английски физик и химик, член на Лондонското кралско дружество. Основните му проучвания са в областта на топлинните явления. Пръв получава течен водород и определя неговите константи. \r\n1778 г. \r\nРоден е Фадей Белинсхаузен - руски мореплавател, адмирал. Участник в първото руско околосветско пътешествие с кораба \"Надежда\", ръководител на околосветската експедиция с корабите \"Восток\" и \"Мирний\", която е изпратена в Антарктика, за да проникне максимално в южната полярна зона (1819-1821 г.). На тази дата умират: \r\n2005 г. \r\nУмира Симон Визентал – оцелял от Холокоста австрийски евреин, който след войната издирва нацистки военнопрестъпници. Известен с прозвището \"Ловецът на нацисти\". \r\n2002 г. \r\nУмира Сергей Бодров (младши) - руски актьор, режисьор и сценарист; син на режисьора С. Бодров. Играе във филма \"Кавказкият пленник\" (1996 г.), “Брат\" (1997 г.) и \"Брат-2\" (2000 г.). \r\n2000 г. \r\nУмира Герман Титов, вторият съветски космонавт. \r\n1999 г. \r\nУмира Раиса Горбачова, съпруга на Михаил Горбачов \r\n1971 г. \r\nУмира Георгиос Сеферис, гръцки писател, Нобелов лауреат. \r\n1957 г. \r\nУмира Ян Сибелиус - финландски композитор, родоначалник на финландската музикална школа. Автор е на седем симфонии, легенди от финландския народен епос, симфонични поеми. \r\n1916 г. \r\nУмира Август Лескин - германски езиковед, един от основателите на Младограматическата школа. \r\n1910 г. \r\nУмира Йозеф Кайнц - австрийски актьор. \r\n1898 г. \r\nУмира Теодор Фонтане - германски писател. Автор е на повестите “Шах фон Вутенов” (1883 г.), “Полгенпули” (1896 г.), романите “Госпожа Жени Трайбел” (1892 г.), “Щехлин” (1899 г.), \r\n1863 г. \r\nУмира Якоб Грим - германски филолог и писател. Заедно с брат си - Вилхелм Карл Грим – изследват и публикуват много средновековни текстове, създават т.нар. митологична школа във фолклористиката. \r\n1246 г. \r\nУмира Св. Михаил Всеволодович - руски княз. От 1225 г. до 1229 г. заема черниговския престол. Канонизиран е за светец от Руската православна църква. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.20", "title": "Денят 20 септември в световната история"}
{"url": "http://www.focus-news.net/news/2018/09/20/2569110/ministerskite-ostavki-shte-se-glasuvat-v-plenarna-zala.html", "text": "Народните представители ще гласуват трите проекторешения за персонални промени в Министерски съвет, внесени от премиера Бойко Борисов. Това се посочва в  програмата за работа на Народното събрание . С гласуването парламентът ще освободи Николай Нанков като министър на регионалното развитие и благоустройството и ще избере Петя Аврамова на негово място. От поста министър на транспорта ще бъде освободен Ивайло Московски, а на негово място ще бъде избран Росен Желязков. Първоначалното предложение на премиера за поста беше Александър Манолев, който обаче оттегли кандидатурата си. Депутатите ще гласуват и освобождаването на Валентин Радев като министър на вътрешните работи и избирането на Младен Маринов на поста.  \r\nМинистрите Нанков, Радев и Московски подадоха оставки по настояване на премиера заради тежката автобусна катастрофа край Своге. Министерските оставки трябваше да влязат в пленарна зала миналата седмица. Президентът Румен Радев обаче не подписа указа, с който да освободи Младен Маринов от поста главен секретар на МВР. След подписването на документа и трите оставки ще се гласуват. Забавянето на указа породи напрежение между държавния глава и управляващите. Румен Радев не го подписа с мотив, че не е спазена съгласувателната процедура. От ГЕРБ обявиха, че президентът е забавил указа, за да търси поредна конфронтация с изпълнителната власт. \r\nОчаква се оставките на министрите и кандидатите за техни заместници да бъдат подкрепени от ГЕРБ, Атака, ВМРО и „Воля“. От НФСБ да гласуват „против“ оставките и „за“ кандидатите. БСП и ДПС ще гласуват „за“ оставките и „против“ предложените заместници на министрите.", "date": "2018.09.20", "title": "Министерските оставки ще се гласуват в пленарна зала"}
{"url": "http://www.focus-news.net/news/2018/09/20/2569120/reuters-amerikanskata-soya-prevze-evropeyskiya-pazar-podsilvayki-targovskoto-sporazumenie-na-donald-tramp.html", "text": "САЩ изместват Бразилия като водещия снабдител на соя за Европейския съюз от юли месец насам, когато председателят на Европейската комисия Жан-Клюд Юнкер и президентът на САЩ Доналд Тръмп сключиха споразумение за избягване на търговска война, според данни на ЕС от четвъртък, до които  Reuters  е получил достъп. \r\nВ 12-те седмици до средата на септември, американската соя достига 52 процента от вноса в ЕС, повишавайки се до 1.47 милиона тона, което е със 133 процента повече в сравнение със същия период на миналата година. САЩ са имали само 25 процента от пазара в същия период на 2017 година. \r\nПо време на среща в Белия дом през юли, Юнкер обеща че европейците ще купуват повече американска соя като част от пакет за избягване на митата на Вашингтон върху вноса на коли от ЕС. \r\nПрез юли, Китай почти изцяло спря да купува американска соя като отговор на търговските мерки на Тръмп, насочени срещу Пекин – което предизвика европейските фермери да се обърнат към по-евтината американска соя.  Йонислав Дочев", "date": "2018.09.20", "title": "Reuters: Американската соя превзе европейския пазар, подсилвайки търговското споразумение на Доналд Тръмп"}
{"url": "http://www.focus-news.net/news/2018/09/20/2569122/ministar-krasimir-valchev-shte-bade-na-rabotno-poseshtenie-v-yambol.html", "text": "Министърът на образованието и науката Красимир Вълчев ще бъде на работно посещение в Ямбол. Това съобщиха от пресцентъра на  Министерството на образованието и науката . Той ще проведе срещи с директори на детски градини и училища, представители на екипите за обхват на деца и ученици, на общините и социалните партньори. В 12.00 часа министърът ще посети СУ „Св. Климент Охридски“, в което приключи цялостен ремонт, финансиран по ОП „Региони в растеж“. По-късно министър Вълчев ще посети и ОУ „Д-р Петър Берон“, както и учебна практика на ученици в дуална форма на обучение.", "date": "2018.09.20", "title": "Министър Красимир Вълчев ще бъде на работно посещение в Ямбол"}
{"url": "http://www.focus-news.net/news/2018/09/20/2569123/prodalzhava-konferentsiyata-na-tema-vazmozhnosti-i-perspektivi-za-razvitie-na-publichno-chastnoto-partnyorstvo.html", "text": "Продължава конференцията на тема „Възможности и перспективи за развитие на публично-частното партньорство“. Това съобщиха от  пресцентъра на МРРБ.  \r\nОрганизираният от МРРБ форум се провежда в Резиденция „Бояна“ в дом №2 в София. В събитието ще се включат представители на Business Advisory Board към Икономическата комисия за Европа на ООН.   \r\nЦелта на конференцията е да се представи международния опит в областта на публично-частното партньорство, както и да се обсъдят предизвикателствата и възможностите за по-широкото му приложение в контекста на бъдещи инвестиционни процеси в България.  \r\nДнес ще се проведе втората част на конференцията – уъркшоп по основни въпроси, свързани с публично-частното партньорство в областта на ВиК и пътната инфраструктура. Началото ще бъде от 10.00 часа. Във втория ден на събитието ще се включат представители на работодателски и браншови организации, на Столична община, асоциации и неправителствени организации в областта на ВиК и пътната инфраструктура, финансови и образователни институции.", "date": "2018.09.20", "title": "Продължава конференцията на тема „Възможности и перспективи за развитие на публично-частното партньорство“"}
{"url": "http://www.focus-news.net/news/2018/09/20/2569116/ministrite-na-turizma-nikolina-angelkova-i-na-truda-i-sotsialnata-politika-biser-petkov-shte-podpishat-sporazumenie-za-satrudnichestvo-mezhdu-dvete-ministerstva.html", "text": "Министърът на туризма Николина Ангелкова и министърът на труда и социалната политика Бисер Петков ще подпишат споразумение за сътрудничество между двете министерства. Това съобщиха от пресцентъра на  Министерството на туризма . Документът създава възможности за обучение и професионална квалификация на кадри за туризма.  \r\nСъбитието ще се проведе от 11.15 часа в залата на Министерството на туризма.", "date": "2018.09.20", "title": "Министрите на туризма Николина Ангелкова и на труда и социалната политика Бисер Петков ще подпишат споразумение за сътрудничество между двете министерства"}
{"url": "http://www.focus-news.net/news/2018/09/20/2569121/deputatite-shte-izslushat-glavniya-prokuror-sotir-tsatsarov-za-nelegalnoto-proizvodstvo-na-tsigari.html", "text": "Главният прокурор Сотир Цацаров ще бъде изслушан в Комисията за наблюдение на приходните агенции и борба със сивата икономика и контрабандата. Това се предвижда в  дневния ред на заседанието на комисията . Главният прокурор ще информира депутатите за нелегалното производство, разпространение и търговия на цигари, борбата със сивата икономика и контрабандата в тютюневия сектор. В комисията ще бъдат изслушани и министърът на икономиката Емил Караниколов, както и представители на МВР.  Заседанието на комисията ще се проведе от 14.30 часа в зала „Запад“. \r\nВ Комисията за борба с корупцията, конфликт на интереси и парламентарна етика депутатите ще изслушат ръководството на Комисията за противодействие на корупцията и за отнемане на незаконно придобитото имущество (КПКОНПИ). Очаква се на изслушването да бъдат председателят на Комисията Пламен Георгиев, както и зам.-председателят Антон Славчев. Заседанието е от 16.00 часа в зала 132.", "date": "2018.09.20", "title": "Депутатите ще изслушат главния прокурор Сотир Цацаров за нелегалното производство на цигари"}
{"url": "http://www.focus-news.net/news/2018/09/20/2569124/denyat-20-septemvri-v-balgarskata-istoriya.html", "text": "През 1444 г. армия от кръстоносци, предвождана от полско-унгарския крал Владислав ІІІ Ягело и трансилванския воевода Янош Хуняди, навлиза в българските територии, като преминава река Дунав при Оршова. За да избегне тежките преходи през планинските терени, християнската войска навлиза в българските земи при Оряхово и се движи през Дунавската равнина. 1912 г. - военният аташе в Цариград майор Никола Топалджиков изпраща телеграма до Щаба на българската армия, в която разкрива замисъла на Турция за война срещу България. Планът предвижда турската армия да води отбранителни действия срещу Гърция и Сърбия в Македония и Западна Тракия, и настъпателни - срещу българската армия в Източна Тракия. През 1916 г. Иван Шишманов издига кандидатурата на Иван Вазов за Нобелова награда за литература за 1917 г. На тази дата са родени: Марин Върбанов – художник; Райна Михайлова - оперна певица; Георги Коев - офицер, подполковник. На 20 септември умират: Станислав Стратиев- писател и драматург; Никола Николов - общественик, писател емигрант.  \r\n2012 г. \r\nЗаместник-председателят на Европейската комисия и комисар за новите технологии Нели Крус публично изразява загриженост за състоянието на българските медии - българите имат право да знаят кои са собствениците на медиите. \r\n2010 г. \r\nПрезидентът на Република България присъжда орден „Стара планина“ \r\n1. първа степен: \r\n- Петър Дойчев - „за изключително големите му заслуги за изграждането и развитието на туризма в Република България.“ \r\n- Пауло Америко Вейга Воловски извънреден и пълномощен посланик на Федеративна република Бразилия в Република България - „за изключително големите му заслуги за развитието и укрепването на българо-бразилските отношения и по повод окончателното му отпътуване от страната.“ \r\n2. втора степен: \r\n- Ивайло Маринов - „за изключително големите му заслуги към Република България в областта на физическото възпитание и спорта.“. \r\n2010 г. \r\nПрезидентът на Република България присъжда орден „Св. св. Кирил и Методий“ огърлие на Петър Берон „за особено значимите му заслуги в областта на културата“. \r\n2001 г. \r\nГодишният доклад на ООН за човешко развитие поставя България на 57-о място от 162 държави. По технологично развитие България е на 29-о място. \r\n2001 г. \r\nТридесет и деветото НС на България приема декларация в подкрепа на изграждащата се антитерористична коалиция. \r\n1966 г. \r\nПодписана е спогодба за икономическо, индустриално и техническо сътрудничество между България и Италия. \r\n1956 г. \r\nБългария установява дипломатически отношения с Индонезия. \r\n1933 г. \r\nМежду България и Турция и постигнато съгласие за продължаване с 5 години на Ангорския договор от 1925 г., уреждащ дипломатическите отношения между двете страни, прекъснати след края на Първата световна война. \r\n1918 г. \r\nПо време на Първата световна война (1914-1918 г.) под влияние на поражението при Добро поле и на антивоенната пропаганда на тесни социалисти и земеделци, избухва бунт сред отстъпващите български войски (Войнишко въстание). \r\n1916 г. \r\nИван Шишманов издига кандидатурата на Иван Вазов за Нобелова награда за литература за 1917 г. \r\n1912 г. \r\nВоенният аташе в Цариград майор Никола Топалджиков изпраща телеграма до Щаба на българската армия, в която разкрива замисъла на Турция за война срещу България. Планът предвижда турската армия да води отбранителни действия срещу Гърция и Сърбия в Македония и Западна Тракия, и настъпателни - срещу българската армия в Източна Тракия. \r\n1885 г. \r\nНа 20 и 21 септември делегация на IV ОНС, начело с митрополит Климент, преговаря в Копенхаген с руския канцлер и с император Александър III за признаване на Съединението. На тази дата са родени: \r\n1932 г. \r\nРоден е Марин Върбанов - български художник, водеща фигура в художествения текстил в световен мащаб. \r\n1915 г. \r\nРодена е Райна Михайлова - българска оперна певица (лиричен сопран). \r\n1914 г. \r\nРодена е Магда Колчакова – българска драматична и филмова актриса. Играе в “Хъшове”, “Под игото”, “Големанов”, “Дванадесета нощ”. Участва във филмите “Страхил войвода” (1938 г.), “Любимец 13” (1958 г.), “Тютюн” (1962 г.). \r\n1890 г. \r\nРоден е българският архитект Лазар Парашкеванов. \r\n1878 г. \r\nРоден е Георги Коев - български офицер, подполковник. Той е един от сътрудниците на Военната организация на БКП. Арестуван и съден на процеса срещу участниците в Атентата в църквата “Св. Неделя”. Осъден на смърт и обесен на 27 май 1925 г. \r\n1859 г. \r\nРоден е Никола Начов - български писател, историк, библиограф, фолклорист, член на БАН . Автор е на произведенията \"Бунтовници\" (1898 г.), \"Цариград като културен център на българите до 1877\" (1925 г.), \"Поглед върху деятелността на Българската екзархия 1878-1902” (1902 г.). На тази дата умират: \r\n2000 г. \r\nУмира Станислав Стратиев, български писател и драматург. Сценарист е на филмите „И Господ слезе да ни види”, „Оркестър без име”. Автор е на книгите „Самотните вятърни мелници”, „Българският модел”, „Вавилонска хроника”. \r\n1997 г. \r\nУмира Никола Николов - български общественик, писател емигрант, политолог. Участва във втората фаза на Отечествената война като артилерийски офицер, награден с два ордена за храброст. Автор е на \"Световната конспирация\" (1992 г.), \"Тайните протоколи\" (1993 г.), \"Новият ред\" (1993 г.), \"Маските на величията\" (1996 г.). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.09.20", "title": "Денят 20 септември в българската история"}
{"url": "http://www.focus-news.net/news/2018/09/20/2569113/voa-donald-tramp-e-posetil-opustoshenata-ot-uragana-severna-karolina.html", "text": "Президентът на САЩ Доналд Тръмп е пристигнал в сряда в Северна Каролина, за да види щетите, оставени от урагана „Флорънс“ и сериозните усилия за облекчаване на засегнатите, които се прилагат, предава радио  Voice of America . \r\n„Никога няма да забравим вашата загуба, никога няма да ви оставим сами. Ние сме до вас през целия път. И към всички тези засегнати от тази буря, нашето цяло американско семейство е с вас и е готово да ви помогне да се възстановите“, заяви Тръмп малко, след като пристигна във въздушната база на военноморския корпус в Чери Пойнт, Северна Каролина. \r\nТръмп посети опустошеното градче Ню Берн, където раздаде храна и проведе разговори с местните жители. \r\n„Как е къщата“, запита американският президент един човек и добави, „Пази се.“ Той се обърна към друг човек, който чакаше на опашка за храна и му пожела да „си изкара добре“. \r\nБроят на загиналите нарасна до 37 души, след като две жени са се удавили, докато бус на местния шериф, който ги е карал до психично заведение, е бил пометен от пътя. \r\n„Флорънс“ е оставил цели градове в Северна Каролина наводнени с кална и силно воняща вода. \r\nВластите в целия щат предупреждават жителите, че още наводнения се очакват през тази седмица. \r\nГубернаторът на Северна Каролина Рой Купър заяви, че във вторник 16 реки са били сериозно наводнени, а към четвъртък се очаква и още три да прелеят.   Йонислав Дочев", "date": "2018.09.20", "title": "VOA: Доналд Тръмп е посетил опустошената от урагана Северна Каролина"}
{"url": "http://www.focus-news.net/news/2018/09/20/2569130/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nОт 23:00 часа днес до 09:00 часа на 21 септември 2018г. (петък), във връзка с подмяна на спирателен кран на ул. „Андрей Сахаров\", жк. „Младост“ 1  се налага спиране на водоподаването на клиентите на „Софийска вода”, живеещи в: \r\n- бл. 70, бл. 71, бл. 72, бл. 72А, бл. 73, бл. 75А, ул. „Андрей Сахаров“ №25, №48, №50, №52, №56; \r\n- бл. 70А, ул. „Андрей Сахаров“ №23. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска пред бл. 71. \r\nВъв връзка с подмяна на водомерен възел на ул. „Пролет“, кв. „Горубляне“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Пролет“ и ул. „Роса“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пролет“, ъгъла с ул. „Роса“. \r\nВъв връзка с монтаж на спирателен кран на ул. „Иван Кралича“, кв. „Бенковски“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Иван Кралича “, ул. „Хоризонт“, ул. „Биримирски извор“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Кралича“, ъгъла с ул. „Биримирски извор “. \r\nВъв връзка с диагностика на уличен водопровод на ул. „Христо Ботев“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на бул. „Ботевградско шосе“, ул. „Васил Левски“, ул. „Райна Княгиня“, ул. „Старо Буховско шосе“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“, пред кметството. \r\nВъв връзка с подмяна на водомерен възел на ул. „Христо Андонов“, кв. „Суходол“, се налага спиране на водоподаването от 09:00 до 12:00 часа на клиентите на „Софийска вода”, живеещи в района на ул. „Христо Андонов“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Андонов“, ъгъла с ул. „Бели брод“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2018.09.20", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/09/20/2569132/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. След това от 11.30 часа ще бъде отслужена панихида за безследно изчезналите свещенослужители  на Софийска епархия след 9 септември 1944 г.  \r\nНикола ПЕТКОВ", "date": "2018.09.20", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/09/20/2569131/sliven-planirani-strelbi-shte-se-provezhdat-na-ognevi-kompleks-batmish.html", "text": "По информация на Военно формирование 22 220, във връзка с разпределението и реда за използване на учебните полигони и стрелбищата за подготовка на военните формирования и организациите извън въоръжените сили, планирани стрелби на Огневи комплекс „Батмиш\" край Сливен ще се провеждат и през септември. Това съобщиха от пресцентъра на  Община Сливен . Стрелбите са предвидени от 08.00 до 17.00 часа на следните дати: днес, на  26, 27 и 28 септември, по информация от инж. Снежана Кънева - началник на отдел „Сигурност и управление при кризи\" към Община Сливен. \r\nЗа да не се допускат инциденти, живущите в този район трябва да се съобразяват с предупредителните табели и да не навлизат в забранителните зони, съобщи още инж. Кънева и напомни на собствениците на ферми, че трябва да предприемат и адекватни мерки за защита на животните си. \r\n\"В интерес на общата сигурност е да предприемем мерките безпрекословно по възможностите си. Препоръчително е и не е излишно да споделим информацията, която сме чули с близки, съседи. Да насърчаваме бдителността си по отношение потенциална заплаха или риск\", посочиха още от Общината.", "date": "2018.09.20", "title": "Сливен: Планирани стрелби ще се провеждат на Огневи комплекс „Батмиш"}
{"url": "http://www.focus-news.net/news/2018/09/20/2569129/tseremoniyata-po-vstapvane-v-dlazhnost-na-noviya-ministar-na-vatreshnite-raboti-shte-se-sastoi-v-sgradata-na-mvr-neposredstveno-sled-glasuvaneto-v-narodnoto-sabranie.html", "text": "Церемонията по встъпване в длъжност на новия министър на вътрешните работи ще се състои в сградата на МВР непосредствено след гласуването в Народното събрание. Това съобщиха от пресцентъра на  МВР .", "date": "2018.09.20", "title": "Церемонията по встъпване в длъжност на новия министър на вътрешните работи ще се състои в сградата на МВР непосредствено след гласуването в Народното събрание"}
{"url": "http://www.focus-news.net/news/2018/09/20/2569125/tass-kanadskoto-vanshno-ministerstvo-si-postavya-za-tsel-sklyuchvaneto-na-dobra-sdelka-pri-pregovorite-za-nafta-vav-vashington.html", "text": "Канада възнамерява да се бори за добра сделка за себе си в преговорите със САЩ за преразглеждане на Северноамериканското споразумение за свободна търговия (НАФТА), чиито следващ рунд започна в сряда във Вашингтон, заяви пред журналисти министърът на външните работи на Канада Кристия Фрийланд след първия ден на консултации, предава  ТАСС . \r\n„За споразумение от такова ниво, 13 месеца (преговори) по много дълбока модернизация, над която ние работим – това е нормален срок“, заяви тя, цитирана от телевизионният канал „CTV“. „Единствената цел на Канада е да постигне добра сделка и работим точно над това“. \r\nПо-рано министър-председателят на страната Джъстин Трюдо изрази надежда за успех на следващия рунд на преговори за НАФТА, а в навечерието на тяхното започване той проведе телефонен разговор с президента на САЩ Доналд Тръмп.  Йонислав Дочев", "date": "2018.09.20", "title": "ТАСС: Канадското външно министерство си поставя за цел сключването на добра сделка при преговорите за НАФТА във Вашингтон"}
{"url": "http://www.focus-news.net/news/2018/09/20/2569134/plovdiv-obshtinskite-savetnitsi-ot-gerb-shte-provedat-priemni-s-grazhdani.html", "text": "Общинските съветници от  ГЕРБ - Пловдив ще проведат приемни с граждани до 20 септември, съобщиха от  пресцентъра на ГЕРБ . \r\nНа  20 септември  общинските съветници от  ГЕРБ в Пловдив ще проведат приемни с гражданите, както следва: Ясен Михайлов, от 17.30 до 19.00 часа в офиса на  ГЕРБ в район „Западен” на ул. ”Царевец” № 9. Дамян Петров, от 17.30 до 19.00 часа в офиса на  ГЕРБ в район „Западен” на ул. ”Царевец” № 9. Петър Попов, от 17.30 до 19.00 часа в офиса на  ГЕРБ в район „Западен” на ул. ”Царевец” № 9.  Гошо Къчков, от 17.30  до 19.00 часа в офиса на  ГЕРБ в район „Северен” на бул.”Марица” №91.  Пенчо Малинов, от 17.00 до 18.30 часа в офиса на  ГЕРБ в район „Източен” на ул.”Коста Паница” №5. Веселин Маневски, от 16.00 до 18.00 часа в офиса на  ГЕРБ в район „Южен” на ул. ”Академик Петър Динеков” № 1А.", "date": "2018.09.20", "title": "Пловдив: Общинските съветници от  ГЕРБ ще проведат приемни с граждани"}
{"url": "http://www.focus-news.net/news/2018/09/20/2569133/emsc-zemetresenie-s-magnitud-46-po-skalata-na-rihter-e-registrirano-v-regiona-na-ostrov-sokotra.html", "text": "Земетресение с магнитуд 4.6 по скалата на Рихтер е регистрирано в региона на остров Сокотра, Йемен, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 07:10 часа местно време на дълбочина от 10 км. Епицентърът е на 335 км югоизточно от град Тамрида и на 1393 км южно от столицата на Оман, Мускат. \r\nЗасега няма данни за жертви и материални щети.  Йонислав Дочев", "date": "2018.09.20", "title": "EMSC: Земетресение с магнитуд 4.6 по скалата на Рихтер е регистрирано в региона на остров Сокотра"}
{"url": "http://www.focus-news.net/news/2018/09/20/2569135/burgas-okrazhniyat-sad-shte-se-proiznese-s-prisada-po-deloto-za-ubiystvoto-na-nikol-koyato-be-otkrita-v-asansyorna-kabina-na-blok-v-k-s-meden-rudnik.html", "text": "Окръжен съд – Бургас ще се произнесе с присъда по делото за убийството на Никол, която бе открита в асансьорна кабина на блок в к-с \"Меден рудник\" (НОХД  № 255/2018 г.), в 11.00 часа.  \"Фокус\"  припомня:  \r\nНа 20 август 2017 г. с една прободна рана в областта на врата е убито 11-годишното момиче в Бургас.  \r\nСигналът за деянието е подаден в 17.29 часа същия ден.  Убийството е извършено от 15-годишно момче от Бургас с нож в жилищна сграда в жк. „Меден рудник“. Момчето няма предишни криминални прояви. За такова деяние законът предвижда от 15 до 20 години лишаване от свобода, доживотен затвор или доживотен затвор без право на замяна, но тъй като лицето е непълнолетно наказанието се редуцира от 3 до 10 години затвор.  \r\nМотивът за убийството е скарване между двамата за това къде да пушат наргиле. Заподозреният и жертвата са се познавали чрез социалните мрежи, разменили са си телефонните номера, последвала е среща, като се е стигнало до това умишлено престъпление.", "date": "2018.09.20", "title": "Бургас: Окръжният съд ще се произнесе с присъда по делото за убийството на Никол, която бе открита в асансьорна кабина на блок в к-с \"Меден рудник"}
{"url": "http://www.focus-news.net/news/2018/09/20/2569136/sofiya-shte-se-provede-preskonferentsiya-po-povod-viii-miya-mezhdunaroden-muzikalen-festival-piano-ekstravagantsa.html", "text": "Ще се проведе пресконференция по повод VIII-ми международен музикален фестивал \"Пиано екстраваганца\". Това съобщиха от пресцентъра на  Столична община.  Пресконференцията ще се състои в  Мраморното фоайе на зала \"България\" от 14.00 часа. За осма поредна година в София ще се проведе Международният музикален фестивал \"Пиано Екстраваганца\". Серията от събития в програмата на фестивала от 28 септември до 1 декември са част от Календара на културните събития на Столична община за 2018 г. и се организират от Фондация „Пиано Екстраваганца“, с подкрепата на Министерство на културата, Министерство на отбраната, Столична Община, Фондация “Америка за България” и в партньорство със Софийската филхармония. В ключови локации на София, сред които са Централният военен клуб, зала \"България\" и камерна зала \"България\", меломаните ще могат да се насладят на уникални рецитали, камерни концерти и един симфоничен концерт, съвместно със Софийска филхармония. Фестивалът, освен над 4000 гости и 25000-на аудитория, събира в България всяка година големи международни имена, като през 2018 г. сред гост-изпълнителите ще са музиканти от над 10 държави, сред които: Антон Никулеску от Румъния, Мариан Собула от Полша, Верустиния Щур-Овчинникова и Иля Овчинников от Русия, Никола Бурдонкъл от Франция, София Хасе и Едуардо Домингес от Испания, Марко Скиаво и Серджо Маркеджани от Италия. От българска страна, освен основателят на фестивала маестро Людмил Ангелов, ще участват и Александрина Пендачанска, Марио Хосен, Виктория Василенко и Живко Петров. Специални акценти в осмото издание на фестивала са концертите в сътрудничество със Софийска филхармония: на 15 ноември е симфоничният концерт със солисти дуото Скиаво-Маркеджани от Италия, Виктория Василенко и Людмил Ангелов, под диригентството на Росен Гергов; на 1 декември е песенната вечер със звездното участие на Александрина Пендачанска, Людмил Ангелов и музиканти от Софийската филхармония. \r\nПълната програма на фестивала можете да видите на http://www.piano-extravaganza.com/  \r\nФестивалът “Пиано Екстраваганца” е едно от най-значимите музикални фестивални събития в България и Източна Европа. Освен артистичен директор, маестро Людмил Ангелов е негов основател и куратор на съдържанието. Фестивалът е печелил престижни отличия, като наградата “Музикален проект на годината” в годишните награди на предаването “Алегро Виваче” на БНР за 2016 г. и признанието на ЮНЕСКО за опазване на световното музикално наследство.", "date": "2018.09.20", "title": "София: Ще се проведе пресконференция по повод VIII-мия международен музикален фестивал \"Пиано екстраваганца\""}
{"url": "http://www.focus-news.net/news/2018/09/20/2569126/komisiyata-po-otbrana-shte-razgleda-proektoreshenie-za-obyavyavane-na-dobrich-i-tutrakan-za-gradove-na-balgarskata-boyna-slava.html", "text": "Комисията по отбрана ще разгледа проекторешение за обявяване на Добрич и Тутракан за градове на Българската бойна слава. Това се предвижда в  дневния ред на заседанието на комисията . Предложението е внесено от народните представители от ГЕРБ Пламен Манушев, Цвета Караянчева, Константин Попов, Христо Гаджев, Алтимир Адамов, Александър Сабанов и Даниела Димитрова. В мотивите си вносителите заявяват, че Тутраканската и Добричката епопея от септември 1916 година са едни от най-светлите примери за героизма и саможертвата на българския войник. През 2018 година продължава отбелязването на 100-годишнината от Първата световна война и участието на България в нея. Инициативата е подета с решения на общинските съвети на Добрич и Тутракан. Според депутатите с обявяването на Добрич и Тутракан за градове на Българската бойна слава ще се отдаде дължимата почит на загиналите и ще се удовлетвори желанието на гражданите да се върне паметта на българите за тези славни събития. В двете паралелно протекли сражения Трета българска армия под командването на ген. Стефан Тошев дават началото на освобождението на Южна Добруджа през Първата световна война. \r\nЗаседанието ще се проведе от 11.30 часа в зала „Изток“.", "date": "2018.09.20", "title": "Комисията по отбрана ще разгледа проекторешение за обявяване на Добрич и Тутракан за градове на Българската бойна слава"}
{"url": "http://www.focus-news.net/news/2018/09/20/2569137/blagoevgrad-vavezhda-se-vremenna-organizatsiya-na-dvizhenieto-v-uchastak-ot-ul-14-ti-polk.html", "text": "За часове ще бъде спряно движението на МПС в лявото платно на ул. „14-ти полк“, в участъка от кръговото кръстовище срещу сградата на ЗМК до кръстовището с ул. „Борис Ангелушев“ в Благоевград. Временната организация на движението ще бъде в сила от 10.00 до 13.00 часа. Това съобщиха от пресцентъра на  Община Благоевград . \r\nДвижението на МПС ще се осъществява по обходен маршрут, а именно по  ул. „Георги Андрейчин“ и ул. „Борис Ангелушев“. Временните мерки се въвеждат заради ремонтни дейности.", "date": "2018.09.20", "title": "Благоевград: Въвежда се временна организация на движението в участък от ул. „14-ти полк“"}
{"url": "http://www.focus-news.net/news/2018/09/20/2569138/pazardzhik-ostava-opasnostta-ot-padashti-kamani-v-rodopskata-chast-na-oblast-pazardzhik.html", "text": "Натоварено е движението по главните пътища в област Пазарджик, като най-много автомобили се движат по главен път I-8 Пловдив-Пазарджик-Белово-Костенец, съобщи за  Радио „Фокус“ – Пазарджик  дежурният в Областно пътно управление-Пазарджик.  Въведено е  ограничение  на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.09.20", "title": "Пазарджик: Остава опасността от падащи камъни в Родопската част на област Пазарджик"}
{"url": "http://www.focus-news.net/news/2018/09/20/2569139/yambol-s-ofitsialna-tseremoniya-shte-bade-otkrita-obnovenata-baza-na-su-sv-kliment-ohridski.html", "text": "От 12.00 часа с официална церемония ще бъде открита обновената база на ямболското СУ „Св. Климент Охридски“. Това съобщиха от пресцентъра на  Общината . Цялостното реновиране на сградата на едно от най-големите училища в града бе реализирано по проект „Устойчиво и интегрирано развитие на образователната инфраструктура на община Ямбол“. В рамките на проекта бяха изцяло обновени и базите на още три детски заведения: Детска ясла „Мечо Пух“, Детска градина „Свобода“, Детска ясла „Слънчево детство“ към Детска градина „Пламъче“.  \r\nПодробности по изпълнените дейности по четирите обекта и постигнатите резултати ще бъдат представени на заключителна пресконференция по-рано същия ден, в сградата на община Ямбол, зала 107 от 11.15 часа. \r\nПо проекта бяха реализирани комплексни мерки за обновяване и модернизиране на обекти от образователната инфраструктура на община Ямбол, с цел осигуряване на подходяща среда за провеждане на ефективен образователен процес и намаляване на отпадналите ученици.  \r\nПроект „Устойчиво и интегрирано развитие на образователната инфраструктура на община Ямбол“ се изпълнява от Община Ямбол и се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз, чрез Европейски фонд за регионално развитие.", "date": "2018.09.20", "title": "Ямбол: С официална церемония ще бъде открита обновената база на СУ „Св. Климент Охридски“"}
{"url": "http://www.focus-news.net/news/2018/09/20/2569140/ruse-obshtinskite-savetnitsi-ot-gerb-organizirat-priemni-za-grazhdani.html", "text": "Общинските съветници от ГЕРБ-Русе ще имат приемни за граждани от 17.30 часа в град Русе. Това съобщиха от пресцентъра на  ПП ГЕРБ . В централния офис на партията, намиращ се на ул. „Чипровци” № 2, на въпроси на хората ще отговарят проф. Васил Пенчев и Богдан Донев.  \r\nВ клуба, намиращ се на ул. „Доростол” № 1, жителите на общината ще могат да поставят своите проблеми пред доц. Сашо Нунев и Илиян Илиев. \r\nДимитър Кънчев и Бедрос Пехливанян ще са на разположение на хората за актуални проблеми в клуба, намиращ се в кв. „Чародейка”, комплекс „Чародейка”, ет. 2.  \r\nВладислав Атанасов и Марияна Данова - Иванчева ще бъдат в клуба на ул. „Отец Паисий” № 4, а Събина Павлова – в клуба на ул. „Илинден“ № 7 в кв. „Дружба 3“ /до комплекс „Олимпия“/. \r\nЗаписванията стават на място или на телефон 082/82 52 64.", "date": "2018.09.20", "title": "Русе: Общинските съветници от ГЕРБ организират приемни за граждани"}
{"url": "http://www.focus-news.net/news/2018/09/20/2569141/kanal-5-makedoniya-ministarat-na-otbranata-na-frg-pristiga-na-poseshtenie-v-makedoniya.html", "text": "Министърът на отбраната на ФРГ Урсула фон дер Лайерн ще пристигне в четвъртък на посещение в Македония, предава скопската телевизия  „Канал 5“ . \r\nВ Скопие германският министър ще разговаря с македонската си колега Радмила Шекеринска, а срещата им ще бъде последвана от преговори между делегациите на двете страни. \r\nУрсула фон дер Лайен и Шекеринска ще участват в панелна дискусия, организирана от фондация „Конрад Аденауер“ на тема „Ролята на гражданското общество в процеса на интеграция в НАТО и ЕС\". Тереза Герова", "date": "2018.09.20", "title": "„Канал 5“ (Македония): Министърът на отбраната на ФРГ пристига на посещение в Македония"}
{"url": "http://www.focus-news.net/news/2018/09/20/2569142/ministar-temenuzhka-petkova-nay-veroyatno-kevr-shte-prieme-uvelichenie-na-tsenata-na-prirodniya-gaz-s-okolo-1389.html", "text": "Най-вероятно КЕВР ще приеме увеличение на цената на природния газ с около 13.89 %. Това каза министърът на енергетиката Теменужка Петкова в предаването „Тази сутрин“ по  бТВ  във връзка с цената на природния газ.  \r\nПеткова се позова на изявление на Регулатора. Тя поясни, че очаква КЕВР да излезе със свое решение по отношение на цената на природния газ. По думите ѝ на 25 септември ще се проведе обществено обсъждане във връзка с цената на природния газ. „КЕВР ще каже какво предложение ще приеме. „Булгаргаз“ е предложил 14%“, каза министърът.   \r\n„Хубаво е българските граждани да знаят каква е технологията за определяне на цената му. България доставя природен газ от Руската федерация. Всички определени елементи по отношение на цената на природния газ са ясно заложени в договора между \"Булгаргаз\" и \"Газпромекспорт\".  \r\nПо думите ѝ формулата е свързана с цената на петролните продукти и курса на щатския долар. „С такава формула работят една голяма част от държавите. Тя е общоприета, има методика към договора. Отделно от това цената се определя от КЕВР. Няма човек и политик, който да не се притеснява от евентуални рискове за увеличаване на цените на енергийните ресурси. Всичко това влияе върху бизнеса, върху битовите потребители. Няма как да не се притесняваме, но трябва да отчетем, че става въпрос за цени,  които са определени в рамките на договор“, допълни още Петкова.", "date": "2018.09.20", "title": "Министър Теменужка Петкова: Най-вероятно КЕВР ще приеме увеличение на цената на природния газ с около 13.89%"}
{"url": "http://www.focus-news.net/news/2018/09/20/2569143/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са сухи. Времето е слънчево. Температурата на въздуха е 10°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.09.20", "title": "Габрово: Движението в участък от път Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/09/20/2569144/plovdiv-chast-ot-zhitelite-na-obshtina-karlovo-ostavat-bez-voda-zaradi-avarii.html", "text": "Част от жителите на Община Карлово остават без вода заради аварии, съобщиха за  Радио „Фокус“-Пловдив  от Водоснабдителното дружество, обслужващо региона. Живеещите в района на ул.“Освобождение“ №13 в града, както и тези в с. Войнягово, на ул.“Коста Митев“ са без вода заради авария на водопровод. Водоподаването ще бъде възстановено след отстраняването на аварията. \r\nМария РУСЕВА", "date": "2018.09.20", "title": "Пловдив: Част от жителите на Община Карлово остават без вода заради аварии"}
{"url": "http://www.focus-news.net/news/2018/09/20/2569147/pregled-na-osnovnite-temi-v-starozagorskiya-pechat.html", "text": "„Броят кафе-машините край училищата“ е водещото заглавие на вестник  „Старозагорски новини“ .\"Има специален текст в закона, че цигари, енергийни напитки и кафе не може да се продават в съседство с учебните заведения, дори е посочено и разстоянието от 300 м, но на практика никой не го спазва. Има кафе-машини, които са монтирани буквално до оградите или направо на фасадите. Правили сме опити да проверим какви количества енергийни напитки се употребяват от подрастващите в края на миналата учебна година - резултатите са отчайващо стряскащи, кофите за боклук просто преливат от празни опаковки\", категорична е Радост Овагемян, председател на Общинския съвет по наркотични вещества в Стара Загора.  \r\nПо думите й сходна били ситуацията и при предлагането на наргилета в кафе-аперитивите, последната проверка установила, че заведение до самата сграда на общинската администрация \"се пукало по шевовете\" от непълнолетни пушачи.  \r\nОвагемян очаква в началото на следващия месец от МЗ да поискат подробна справка от училищните ръководства по тази тема, но смята, че само с усилията на педагози и доброволци проблемът няма да бъде решен ефективно.  \r\n\"В крайна сметка самите родители в определени случаи поощряват децата си и изразяват съмнение доколко са вредни цигарите и енергийните напитки\", допълва тя.  \r\nПо ирония на случайността, но точно в първия учебен ден, 17 септември, в центъра на Стара Загора бе направена промоция на енергийния \"хит\" за сезона Big horn, в рамките на трийсетина минути от безплатния достъп се възползваха над 100 хлапета.  \r\n„Неочаквано посегателство скандализира старозагорци“ е друго заглавие на вестника. \r\nНа неприятна случка в Стара Загора стана свидетел вчера репортер на медията ни. Малко след 10 часа възрастна жена беше забелязана да слаломира сред автомобилите в разделителната линия по бул. \"Цар Симеон Велики\", малко преди кръстовището с ул. \"Ангел Кънчев\". В първия момент всичко приличаше на проявено любопитство от страна на пенсионерката към красивите розови храсти, обсипани с десетки току-що нацъфтели рози.  \r\nВ следващият миг обаче стана ясно, че жената извършва посегателство върху декоративните цветя, при това в най-грозния му вид. Всички най-красиви цветове - след старателен подбор, падаха жертва под нарочно приготвен нож с поне 30-сантиметрово острие и \"потъваха\" в огромна плюшена чанта. След това бракониерката се прехвърляше на следващия храст и ножът отново влизаше в действие. В същото време шофьорите на многобройните автомобилите правеха непривични маневри, особено при изпреварване в лявата лента или престрояване за ляв завой, за да избегнат евентуален пътен инцидент...  \r\n\"Това не е първият бракониерски набег на тази жена! Той обикновено завършва преди светофара на бул. \"Цар Симеон Велики\" и бул. \"Св. Патриарх Евтимий\", където има няколко зелени храсти от туя. Те също биват обрушени и свежите им клонки заедно с една розичка се превръщат в букетчета от по 1 лев, които биват реализирани на гробищата...\", сподели магазинерка от близък цветарски магазин, излязла да подреди стоката си и явно добре запозната с навиците на \"конкуренцията\".  \r\nНикой не оспорва, че жената с побелелите коси най-вероятно изпитва материални затруднения, принуждавайки се по този начин да подпомага пенсията си. Но това, освен че е незаконно, е и скандално? Ако и останалите хора с ниски пенсии награбят торби и ножове, то ще остане ли нещо красиво за жителите на Стара Загора, за техните деца и внуци.  \r\nИма един разказ на Уилям Сароян с култово заглавие \"Нещо като нож, нещо като цвете, нещо като нищо нищо на света\". За жалост, уважаеми читателю, ти предложихме заралийския му прочит... \r\n„БСП - Казанлък, яхна ромските изпълнения в центъра на града“ е друго заглавие в старозагорския ежедневник. \r\nОбщина Казанлък се оказа една от малкото в страната, изпълнила в срок проектите си за образователната инфраструктура, но вместо да влезе в новините с обновените си училища, в първия учебен ден Градът на розите стана \"известен\" с ромско меле, случило се на централния площад. И повод за партийни дивиденти по линия на настоящото ръководство на БСП - Казанлък, което поиска свикването на извънредна сесия по случая.  \r\nВъв връзка с ромския прецедент от 17 септември вчера в Община Казанлък се проведе нарочен брифинг с участието на директора на ОД на МВР - Стара Загора.  \r\n\"Междуетническо напрежение в Казанлък няма! - категоричен бе старши комисар Георги Хаджиев. - Става въпрос за чисто хулиганска проява, за която в 13:07 часа е бил подаден сигнал на спешния телефон. Само пет минути след това полицията е пристигнала на местопроизшествието, но всичко вече е било свършило. След преглед на охранителните камери са били установени две от виновните лица, предизвикали конфликта, и са били задържани за 24 часа. По информация на старши комисар Хаджиев 15-годишна ученичка от техникума в Мъглиж се е оказала ябълката на раздора. Две компании са се срещнали в центъра на Казанлък и между тях са били разменени шамари. Няма никакви телесни повреди, цялата шумотевица е продължила в рамките на 60 - 70 секунди. Другата компания била от ученици от казанлъшкия транспортен техникум\".  \r\nПо време на брифинга кметът на Казанлък Галина Стоянова изнесе информация за ефекта от мерките след промените по Наредба No 1, които касаят не само, но предимно \"темпераментните\" жители на квартал \"Кармен\". Само за 9 месеца са били съставени 69 акта за превишаване на шума, като са били отнети 4 музикални уредби. За злоупотреба с алкохол актовете са 62; за незаконна сеч - 59 акта, като са конфискувани 2 каруци с конете. За незаконно изхвърляне на отпадъци са съставени 50 акта и са отнети 2 каруци. По сравнително новата забрана за движение на каруци в чертите на града са били санкционирани 75 каруцари. Отнетите коне се предават за временни грижи на кооперацията в Овощник, докато се организират търгове за разпродажба на конфискуваните каруци и животни.  \r\n\"А на тези жители на общината, които не са платили наказателните си актове, общинска администрация отказва административно обслужване\", категорична бе казанлъшката кметица. Областната управителка Гергана Микова също се включи в пресконференцията. \"Институциите поддържат постоянна връзка помежду си и работят. Не само по този случай, защото той не е единствен. Проблемите са натрупвани повече от 25 години. Не могат да се решат за 2-3 месеца. Затова отговорните институции трябва да бъдат оставени да си вършат работата. Не бива да допускаме нагнетяване на напрежение. Решение има и то не е в това да се обвиняваме взаимно\", заяви Микова.  \r\nПредседателят на ОбС Казанлък Николай Златанов обаче беше откровено прям и изрази мнение, че в случая с ромското меле и медийното му отразяване вижда морален проблем. Тоест опит на опозицията и някои медии да внушат, че Казанлък е цигански град.  \r\nИ буквално, като потвърждение на думите на Златанов, докато течеше брифингът в Общината, от спечелилата преврата в БСП - Казанлък, фракция разпространиха по медиите пресинформация, че настояват за извънредна сесия на местния парламент. \"На сесията да бъдат изслушани кметът на община Казанлък, РУ на МВР - Казанлък, Районна прокуратура, местната комисия за борба с противообществените прояви на малолетните и непълнолетните и Отделът \"Закрила на детето\". Целта е да се направи анализ адекватна ли е и актуална ли е нормативната уредба, след което да се обсъдят и приемат съответни действия\", съобщава общинският съветник и председател на БСП - Казанлък, Румяна Друмева. Според БСП-съветниците трябва да се набележат спешно комплекс от мерки за превенцията, контрола и гарантиране сигурността и спокойствието на гражданите. \"Не можем да останем слепи и глухи, че проблеми няма\", се казва още в прессъобщението на БСП...  \r\nДа, проблеми с ромски изстъпления има, и те не са само с казанлъшки адрес. Напротив! Такива повсеместно се случват във всички български общини, но вместо по проблема първи да реагират патриотичните организации в Казанлък, на които ромските издънки са им любима тема, реакцията дойде от местната организация на БСП. Защо ли?  \r\nВчера стана известно още, че Районна прокуратура - Казанлък, е започнала разследване по случая с т.нар. ромско меле в центъра на града. Никак, ама никак няма да е излишно прокуратурата да установи как на 17 септември, точно в уречен час в центъра на града са се появили над 40 роми от населени места на две общини - Казанлък и Мъглиж, при все въобще не приличащи на ученици от местните техникуми, за да се стигне до уж до свадата, \"прославила\" Града на розите в първия учебен ден.", "date": "2018.09.20", "title": "Преглед на основните теми в старозагорския печат"}
{"url": "http://www.focus-news.net/news/2018/09/20/2569146/sport-stan-vavrinka-se-klasira-za-chetvartfinalite-na-turnira-v-sankt-peterburg.html", "text": "Стан Вавринка се класира за четвъртфиналите на турнира в Санкт Петербург. Носителят на три титли от „Големия шлем“ се наложи над четвъртия поставен в основната схема Карен Хачанов със 7:6, 7:6 в двубой от осминафиналите, продължил два часа и десет минути.  \r\nВ следващия кръг швейцарецът ще играе срещу победителя от мача между Дамир Джумхур и  Гуйдо Пея. Резултати от другите срещи: \r\nДенис Шаповалов – Адриан Менендез-Масейрас  7:6, 6:2; \r\nРоберто Баутиста Агут – Лука Вани 7:5, 6:2; \r\nМихаил Кукушкин – Денис Истомин 7:5, 4:2 (отк.)", "date": "2018.09.20", "title": "Спорт: Стан Вавринка се класира за четвъртфиналите на турнира в Санкт Петербург"}
{"url": "http://www.focus-news.net/news/2018/09/20/2569149/blagoevgrad-shofyorite-da-se-dvizhat-s-povisheno-vnimanie-na-glaven-pat-e-79-v-uchastaka-blagoevgrad-stara-kresna-ot-km-360-do-km-390.html", "text": "Шофьорите да се движат с повишено внимание на главен път Е-79 в участъка Благоевград-Стара Кресна от км 360 до км 390, поради частични ремонтни дейности на асфалтовата настилка. Това каза за  Радио „Фокус“ – Пирин  дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в участъка от областта. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и спазвайки дистанция. \r\nЛора КАЛЧЕВА", "date": "2018.09.20", "title": "Благоевград: Шофьорите да се движат с повишено внимание на главен път Е-79 в участъка Благоевград-Стара Кресна от км 360 до км 390"}
{"url": "http://www.focus-news.net/news/2018/09/20/2569128/mariana-kukusheva-nbshs-namalyavaneto-na-dds-to-varhu-hlyaba-e-vazmozhno-da-se-svede-do-5.html", "text": "Намаляването на ДДС-то върху хляба е възможно да се сведе до 5%. Това каза в сутрешния блок „Добро утро, България“ на  Радио „Фокус“   председателят на Националния браншови съюз на хлебарите и сладкарите Мариана Кукушева. Според нея е необяснимо как държави като Румъния и Гърция, намиращи се в постоянен бюджетен дефицит, обмислят още по-голяма диференциация на данъка върху хляба. „В повечето европейски държави има няколко вида диференцирани ДСД такси, но най-ниска е ставката на хляба“, уточни Кукушева. Тя каза още, че диференцираната ДДС ставка дава възможност за икономически растеж в подкрепа на държавната политика за развиване на икономиката и все по-високи доходи на работещите. „Идеята е не да има регулация в отношенията с търговските вериги. Въпросът е българският потребител, от една страна, да знае кой формира цената на хляба, а от друг страна, ние сме длъжни да защитим и работните места, както и бранша, който представляваме. Не трябва да анатемосваме хлебопроизводителите, че те са тези, които спекулират на пазара. Нека кажем една истина и да потърсим решение“, коментира Мариана Кукушева. Тя добави, че промяната на цените е дълъг процес, който не се случва едновременно с всеки бизнес оператор. „До този момент никога не е имало такъв сериозен тренд с растеж нагоре и за суровина, и за енергийни източници, и за газа и петрола“, поясни председателят на Националния браншови съюз на хлебарите и сладкарите.", "date": "2018.09.20", "title": "Мариана Кукушева, НБСХС: Намаляването на ДДС-то върху хляба е възможно да се сведе до 5%"}
{"url": "http://www.focus-news.net/news/2018/09/20/2569114/v-parlamenta-shte-se-provede-diskusiya-za-zakonovite-promeni-za-sobstvenostta-na-mediite.html", "text": "В парламента ще се обсъдят приетите на първо четене промени в Закона за задължителното депозиране на печатни и други произведения. Това се предвижда в  дневния ред на заседанието на Комисията по култура и медии . Предложенията са на ДПС и са свързани със собствеността на медиите, нейното значение за гарантиране на свободата на словото и с превенцията на фалшивите новини. Промените бяха приети на първо четене на 4 юли. От ДПС настояват разпространяващите и продаващите печатни издания да подават в Министерството на културата декларация, която да идентифицира действителният им собственик. Такава декларация ще има и за доставчиците на медийни услуги. В декларациите трябва да се упоменава и информация за финансирането през предходната година. От ДПС настояват Министерство на културата да налага санкции от 20 хил. до 30 хил. лева в случаите на отказ на деклариране на собствеността на медиите.  \r\nДискусията ще се проведе от 14.30 часа в зала „Изток“.", "date": "2018.09.20", "title": "В парламента ще се проведе дискусия за законовите промени за собствеността на медиите"}
{"url": "http://www.focus-news.net/news/2018/09/20/2569151/izlozhbata-diplomatsiya-i-doblest-shte-bade-otkrita-v-natsionalniya-istoricheski-muzey.html", "text": "В 11.00 часа в централното фоайе на Националния исторически музей ще бъде открита изложбата „Дипломация и доблест“, посветена на 110-годишнина от провъзгласяване на Независимостта на България. Това съобщиха от пресцентъра на  Националния исторически музей . Съорганизатори са Националният исторически музей и Държавната агенция „Архиви“, със съдействието на Националната галерия. \r\nВ изложбата ще бъдат експонирани проектите и оригиналът на изключително рядко показвания  „Манифест”, с който княз Фердинанд І провъзгласява във Велико Търново през 1908 г. Княжество България за независимо Царство, великолепно изработен от Харалампи Тачев. \r\nПосетителите ще бъдат впечатлени от богато орнаментирания сребърен тубус и от резбованото дървено ковчеже с метален обков, в които се съхранява документа. Втори акцент в изложбата е Сребърната конституция на Българското царство от 1911 г., наречена така заради сребърния ѝ обков. \r\nЧрез дигитални изображения всеки може да се запознае по-подробно с част от съдържанието на важни документи, показани в изложбата. Посетителите за пръв път ще могат да се запознаят с оригинални документи, свързани с подготовката, обявяването и защитата на Независимостта.  \r\nСред тях са: Българо-турският протокол от 1909 г. за признаване  на Независимостта на България от Османската империя, Договорът между България и Компанията на Източните железници от същата година, Конвенцията за предоставяне на заем от Русия на България, шифровани телеграми от българското правителство до дипломатическите ни представители в чужбина.  \r\nИзящни по своята изработка са представените експонати: диплом на княз Фердинанд І като покровител на Балканското изложение в Лондон през 1907 г., фотоалбум, подарен на княз Фердинанд І от Софийското градско общинско управление по повод 20-годишнината от възшествието му на българския престол, „Поздравителен адрес“ до княгиня Елеонора по случай провъзгласяването й за почетен председател на Софийското благотворително дружество „Милосърдие“ от март 1908 г. и др. Показани са портрети на цар Фердинанд І, на Александър Малинов, на министри от кабинета на Демократическата партия, малкото огърлие на ордена „Светите равноапостоли Кирил и Методий“, възпоменателни кръстове и златни монети, отсечени по случай провъзгласяване на Независимостта на България. \r\nСпециални гости на събитието ще бъдат музикантите от Гвардейския представителен духов оркестър към Националната гвардейска част, които ще изпълнят военни маршове.", "date": "2018.09.20", "title": "Изложбата „Дипломация и доблест“ ще бъде открита в Националния исторически музей"}
{"url": "http://www.focus-news.net/news/2018/09/20/2569127/narodnite-predstaviteli-ot-bsp-za-balgariya-shte-provedat-diskusii-za-viziya-za-balgariya-v-oblastite-targovishte-gabrovo-i-veliko-tarnovo.html", "text": "Народните представители от „БСП за България“ ще проведат дискусии за „Визия за България“ с граждани от областите Търговище, Габрово и Велико Търново. Това съобщиха от пресцентъра на  Националният съвет на БСП . Актуализиран е графикът за провеждане на срещите.  \r\nНародните представители от левицата ще проведат следните срещи: В област Велико Търново:   \r\n- 18:00 часа, в читалището на гр. Сухиндол. Присъстват: народните представители Дора Янкова, Донка Симеонова и Даниел Йорданов; В област Търговище: \r\n- В 17:00 часа, в Заседателната зала на общината, в гр. Антоново. Присъстват Николай Цонков и Веска Ненчева; \r\n- В 12:30 часа, в общинския съвет на БСП, в гр. Търговище. Присъстват: зам.-председателите на ПГ на \"БСП за България\" Георги Свиленски и Антон Кутев и депутатите Валери Жаблянов, Петър Кънев, Георги Михайлов, Георги Андреев, Светла Бъчварова, Георги Гьоков, Анелия Клисарова, Александър Симов, Стоян Мирчев и Славчо Велков; \r\n- В 15:30 часа, в Клуб на пенсионера, в с. Кардам. Присъстват: секретарят на ПГ на БСП на левицата Филип Попов и депутатът Димитър Данчев; - В 17:00 часа те ще бъдат в Клуба на пенсионера, с. Горица , общ. Попово; \r\n- В 14:00 часа, в Клуба на пенсионера, в. с. Бистра, общ. Търговище. Присъства Светла Бъчварова; \r\n- В 15:30 часа, в Клуба на пенсионера, в с. Садина, общ. Попово. Присъстват:  зам.-председателят на ПГ на левицата Весела Лечева и народният представител Денчо Бояджиев; \r\n- В 15:30 часа, в Клуба на пенсионера, в с. Цар Асен, община Попово. Присъства народният представител Валентина Найденова;  \r\nВ 16:00 часа, в Клуба на пенсионера, в с. Ковачевец, общ. Попово народният представител Иван Иванов ще се срещне с жители но селото; \r\n- В 15:00 часа, в Клуба на пенсионера, в с. Дралфа, общ. Търговище. Присъстват: зам.-председателят на ПГ на левицата Георги Свиленски и депутатът Александър Симов; \r\n- В 15:00 часа, в клуб \"Капитан Петко Войвода\", в гр. Търговище. Присъстват: народният представител Георги Михайлов и председателят на Областния съвет на БСП -Търговище Явор Куюмджиев; \r\n- В 15:00 часа, в клуба на ул. \"Паисий\", гр. Търговище. Присъстват: народните представители Георги Гьоков и Славчо Велков;   \r\n- В 16:00 часа, в Клуба на пенсионера, в с. Макариополско, общ. Търговище. Присъстват: Валери Жаблянов и Анелия Клисарова; \r\n- В 16:00 часа в читалище \"Пробуда\" в с. Илийно, общ. Омуртаг. Присъстват:  депутатите Димитър Стоянов.  В 18:00 часа той ще проведе среща и в Заседателната зала на общината в гр. Омургаг; \r\n- В 16:00 часа, в клуб \"Дръзновение\", в гр. Търговище. Присъстват: зам.-председателят на ПГ на левицата Антон Кутев и Стоян Мирчев; \r\n- В 16:30 часа, в с. Паламарца, общ. Попово. Присъства депутатът Милко Недялков; \r\n- В 18:00 часа, в читалище \"Св. Св. Кирил и Методий\", в гр. Попово. Присъстват: Весела Лечева, Денчо Бояджиева, Филип Попов, Димитър Данчев, Валентина Найденова, Иван Иванов и Милко Недялков; \r\n- В 18:30 часа, в читалището, с. Стража, общ. Търговище. Присъстват: народните представители Стоян Мирчев и Георги Андреев; \r\n- В 18:00 часа, в Кафе-театъра на читалището, в гр. Търговище. Присъстват: Зам.-председателят на ПГ на \"БСП за България\" Георги Свилески и народните представители Светла Бъчварова, Георги Михайлов, Валери Жаблянов и Георги Гьоков;   В област Габрово: \r\n-  В 17:30 часа, в Художествена галерия \"Христо Цокев\", в гр. Габрово. Присъстват: зам.-председателят на ПГ на левицата Крум Зарков, народните представители Виолета Желева, Иван Иванов, Лало Кирилов и Радослав Стойчев; \r\n- В 17:30, зала \"Дръзновение\" в гр. Трявна. Присъстват: зам.-председателят на ПГ на левицата Христо Проданов, секретарят на групата Кристиан Вигенин, народните представители Георги Йорданов, Нона Йотова и Александър Паунов;  \r\n- В 17:30 часа, в залата на общ. Дряново. Присъстват: секретарят на ПГ на \"БСП за България\" Ирена Анастасова, Валентин Ламбев и Кольо Милев; \r\n- В 18:00 часа, в залата на читалището в с. Ганчовец, общ. Дряново. Присъстват: народните представители Иван Ченчев и Стефан Бурджев; \r\n- В 18:00 часа, в зала \"Видима\" на х-л \"Севлиево Плаза\", в гр. Севлиево. Присъстват: зам.-председателят на ПГ на \"БСП за България\" Драгомир Стойнев, народните представители Красимир Янков, Йордан Младенов и Георги Стоилов.", "date": "2018.09.20", "title": "Народните представители от „БСП за България“ ще проведат дискусии за „Визия за България“ в областите Търговище, Габрово и Велико Търново"}
{"url": "http://www.focus-news.net/news/2018/09/20/2569150/burgas-kontrolen-mach-mezhdu-voleybolniya-shampion-neftohimik-i-turskiya-grand-galatasaray-shte-se-sastoi-v-zala-mladost.html", "text": "Контролен мач между волейболния шампион „Нефтохимик“ и турския гранд „Галатасарай“ ще се състои в зала „Младост“. Това съобщиха от пресцентъра на  Община Бургас . Мачът е в четвъртък от 18.30 часа. Входът е свободен. \r\nТурците гостуват в Бургас по покана на „Нефтохимик 2010“, който се подготвя за новия сезон в Суперлигата. Нашите трябва да защитават златния си требъл от миналия, когато триумфираха като шампиони, носители на купата и на суперкупата на България. \r\nВ отбора, воден от треньора Найден Найденов личат имената на няколко нови попълнения. Сред тях са двама волейболисти от Русия – 203-сантиметровият диагонал Дмитрий Яковлев и 200-сантиметровият посрещач Савелий Поздняков. Другите нови в бургаския тим са разпределителят Любомир Агонцев, посрещачът Александър Симеонов, центърът Стоян Самунев и либерото Мартин Иванов. Към отбора, след края на Световното първенство, което се провежда в момента в България и Италия ще се присъедини и националът Теодор Салпаров. \r\nНа 6 октомври „Нефтохимик 2010“ ще играе срещу „Монтана“ за определяне на носителя на Суперкупата на страната. Мачът ще е на неутрален терен, най-вероятно в Стара Загора. \r\nНа 10 октомври бургаските волейболисти гостуват на първенеца на Босна „Младост“ Бръчко. Срещата е от първия квалификационен кръг от Шампионската лига. Ответният двубой е на 16 октомври от 19.00 часа в зала „Младост“.", "date": "2018.09.20", "title": "Бургас: Контролен мач между волейболния шампион „Нефтохимик“ и турския гранд „Галатасарай“ ще се състои в зала „Младост“"}
{"url": "http://www.focus-news.net/news/2018/09/20/2569152/prof-plamen-ninov-nimh-nadyavam-se-izborat-mi-za-vremenno-izpalnyavasht-direktor-da-e-nachaloto-na-kraya-na-krizata.html", "text": "Надявам се изборът ми за временно изпълняващ директор да е началото на края на кризата.Това каза новоизбраният временно изпълняващ директор на Националния институт по метеорология и хидрология (НИМХ) проф. Пламен Нинов по  БНТ. \r\nТой заяви, че в Института полагат всички усилия, за да може да се влезе в нормален ритъм на работа. „Това беше причината да приема за кратък период от време да изпълнявам тази длъжност“, обясни проф. Нинов. Той обърна внимание, че и пред БАН е заявил, че поема временно тази позиция. „Смятам, че с продължаващата подкрепа на МОН, ние ще успеем успешно да завършим годината“, заяви още проф. Нинов. По отношение на излизането на НИМХ от БАН, той обясни, че остават много важни въпроси за начина, по който излизането ще стане. „То е изцяло в ръцете на правителството и Общото събрание на учените на Академията“, каза директорът на НИМХ.  \r\nТой съобщи, че на 25 септември има ново общо събрание на БАН и там част от въпросите ще бъде решавани.", "date": "2018.09.20", "title": "Проф. Пламен Нинов, НИМХ: Надявам се изборът ми за временно изпълняващ директор да е началото на края на кризата"}
{"url": "http://www.focus-news.net/news/2018/09/20/2569154/burgas-zakrivat-muzikalnite-vecheri-pamet-za-emil-chakarov-s-galakontsert.html", "text": "От 20.00 ч. в Летния театър в Бургас ще бъдат закрити Музикално-поетичните вечери „Памет за Емил Чакъров. 70 години от рождението на Маестрото“. Това съобщиха от пресцентъра на  Общината . В галаконцерта, който ще завърши цикъла от събития, участие ще вземат НУМСИ „Проф. Панчо Владигеров“ в Бургас, Училище за музикално и изобразително изкуство „Дьорд Кроо“ – Будапеща,  Средно специално музикално училище „Бронислав Рутковски“ и  Център за незрящи и с намалено зрение  деца и младежи – Краков. \r\nНа сцената публиката ще види симфоничен оркестър, съставен от възпитаници на българското и унгарско училище по изкуства, както и хор от български и полски певци. Младите музиканти ще представят произведения на  Петко Стайнов, Монюшко, Лютославски, Барток, Брамс, както и обработки на български и полски фолклорни песни. \r\nХарактерни за всяка държава танци ще бъдат представени от учениците от балетните класове. Концертът е чудесна възможност ученици и публика да се запознаят с творчеството на композитори, които са малко известни у нас и не са включени активно в учебните програми. \r\nСъбитието се провежда и в рамките на  проект „Националната музика на европейските държави като перспектива в образованието и професионалната кариера на младите музиканти“ по програма Еразъм+.", "date": "2018.09.20", "title": "Бургас: Закриват музикалните вечери „Памет за Емил Чакъров“ с галаконцерт"}
{"url": "http://www.focus-news.net/news/2018/09/20/2569155/dobrich-natsionalnite-kulturni-praznitsi-albena-tazi-godina-zapochvat-v-kavarna-na-20-septemvri.html", "text": "Националните културни празници „Албена”, които се организират от издателство „Захари Стоянов”, тази година започват в Каварна от 16.00 часа в заседателната зала на Община Каварна. Това съобщиха от пресцентъра на  Общината . \r\nНачалото ще бъде поставено с творческа среща с акад. Георги Марков, с книгите „Българското крушение. 1913“ и „Любомъдрие на историята“,  проф. Иван Маразов – „Мистериите на кабирите в Тракия“ и „Амазонките“, Боян Ангелов – „Последна риза“ и „В сянката на хоругвите“, Панко Анчев – „Българският ум. Непрочетеният Димитър Талев“ и „Българският ум. Теория и история“,  чл.-кор. Васил Проданов – „Системни цикли и бъдещето на историята: накъде върви историята“ и „Теория на българския преход“, Стоян Райчевски – „Бежанство и преселвания на добруджанските и таврийските българи. 1913-1944“ и „Календар и обредност в Странджа и Източна Тракия“, Иван Гранитски – „Зазоряване“, „Стрелата на времето“ и „Образ и метафора“. Всеки от тях ще представи своето творчество пред публиката.  \r\nНационалните културни празници „Албена“ се превърнаха в голямо събитие в духовния и художествения живот на Североизточна България, което се очаква с нетърпение. Тази година празниците, които се организират от издателство „Захарий Стоянов“, „Албена АД“ и общините в Североизточна България, ще се проведат за 17-ти път. В организаторите се утвърждава впечатлението, че днешното българско общество има отчаяна нужда от нови будители. Като истински нови будители се явяват писателите, учените, художниците, музикантите и актьорите, които участват в празниците.", "date": "2018.09.20", "title": "Добрич: Националните културни празници „Албена” тази година започват в Каварна на 20 септември"}
{"url": "http://www.focus-news.net/news/2018/09/20/2569156/afp-shindzo-abe-be-preizbran-za-predsedatel-na-liberaldemokraticheskata-partiya.html", "text": "Премиерът на Япония Шиндзо Абе бе преизбран на поста председател на управляващата в страната Либералдемократическата партия, предава  AFP , като отбелязва, че по този начин  \r\n63-годишният консерватор бе подкрепен с гласовете на  553-ма депутати и членове на партията. Опонентът му, бившият министър на отбраната Шигеру Исиба, събра 254 гласа за кандидатурата си.  \r\nАгенцията отбелязва, че Абе е на път да се превърне в най-дълго останалия на поста премиер на Япония. Преизбирането му отваря пътя и за провеждане на конституционни реформи в страната, за които Абе се застъпва. Тереза Герова", "date": "2018.09.20", "title": "AFP: Шиндзо Абе бе преизбран за председател на Либералдемократическата партия"}
{"url": "http://www.focus-news.net/news/2018/09/20/2569158/burgas-uchenitsite-v-3-uchilishta-v-grada-shte-se-zapoznayat-s-merkite-za-bezopasnost-v-internet.html", "text": "Кампанията за сигурност на децата в интернет пространството - \"Кой стои срещу мен в мрежата\", продължава и тази учебна година. Досега тя обхвана 5-класниците и 6-класниците в седем бургаски учебни заведения - ОУ \"Братя Миладинови\", ОУ \"Найден Геров\", СУ \"Петко Росен\", СУ \"Константин Петканов\", СУ \"Епископ Константин Преславски\", СУ \"Димчо Дебелянов\" и ОУ \"Антон Страшимиров\". Това съобщиха от пресцентъра на  Община Бургас . \r\nУчениците от училищата ОУ \"Св. Климент Охридски\" в 12:30 часа и ОУ \"Георги Бенковски\" в 14.00 часа ще разберат, че ползването на интернет може да бъде не само приятно и полезно, но и опасно. На 21 септември от 13:00 часа кампанията ще влезе и в ОУ \"Пейо Яворов\". Целта на тези срещи е децата да се запознаят с инициативата и с рисковете, които крие глобалната виртуална мрежа, към кого да се обърнат, ако станат обект на агресия или неприлични предложения и как да се предпазят. \r\n Лектор този път ще бъде специалистът по киберсигурност и бивш служител на ГДБОП Любомир Тулев. Той ще информира учениците за заплахите и изнудването в социалните мрежи и чат приложенията, както и различни фишинг и други измами, използвани често във виртуалното пространство. \r\n На 21 септември в спортна зала \"Бойчо Брънзов\" в 14.30 часа ще се проведе практическото обучение, което ще бъде водено отново от Георги Деведжиев от Adventure team. Неговата цел е под формата на игри и състезания децата да забравят за известно време своите телефони, таблети, социални мрежи и да се върнат към реалните игри и забавления с връстниците си. \r\n Кампанията \"Кой стои срещу мен в мрежата\" се осъществява съвместно от Община Бургас, Местната комисия за борба с противообществените прояви на малолетни и непълнолетни, медийна група RN, ОД на МВР-Бургас и сектор \"Компютърни престъпления, интелектуална собственост и хазарт\" в ГД \"БОП\". \r\nВсеки, който иска да се запознае по-подробно с инициативата може да посети нейната  .", "date": "2018.09.20", "title": "Бургас: Учениците в 3 училища в града ще се запознаят с мерките за безопасност в интернет"}
{"url": "http://www.focus-news.net/news/2018/09/20/2569145/prof-georgi-bliznashki-nestabilnostta-v-upravlenieto-e-fakt-lipsva-obache-seriozna-alternativa.html", "text": "Нестабилността  в управлението е факт, липсва обаче сериозна алтернатива. Това каза в сутрешния блок „Добро утро, България“ на  Радио „Фокус“  бившият министър-председател и професор по конституционно право проф. Георги Близнашки. По повод създалото се напрежение между президента и правителството и поредното отхвърлено вето на държавния глава за промените в АПК проф. Близнашки обясни, че парламентаризмът е управление чрез дискусия, като е важно най-добрите предложения да се интерпретират в окончателния вариант на законите.  „Освен, че държавата дължи качествено правораздаване на своите граждани, тя трябва да им осигурява и достъпно правораздаване. Това е един фундаментален принцип и когато таксите се вдигнат прекомерно високо, това ги прави непосилни за обикновените граждани. Кой друг, ако не президентът трябва да постави този въпрос? Той вече е отнесен до КС, нека видим как нашият Конституционен съд, който е призван да бъде пазител на Конституцията и нейните ценности, ще намери „златното сечение“ в този случай“, каза той. Проф. Георги Близнашки коментира и подписания президентски указ за освобождаването на комисар Младен Маринов от досегашния пост, определяйки цялата ситуация като изкуствено създадена. Той обясни, че чакането на указа не е било необходимо, сега обаче ще се налага отново съгласувателна процедура за лицето, което ще заеме поста главен секретар.", "date": "2018.09.20", "title": "Проф. Георги Близнашки: Нестабилността  в управлението е факт, липсва обаче сериозна алтернатива"}
{"url": "http://www.focus-news.net/news/2018/09/20/2569160/burgas-vavedena-e-organizatsiya-na-dvizhenieto-v-uchastak-ot-avtomagistrala-trakiya-zaradi-kosene-na-trevni-ploshti.html", "text": "Нормално натоварен е трафикът в област Бургас. Това съобщи за  Радио „Фокус“ – Бургас  дежурният от Областно пътно управление. Пътните настилки са сухи, нормално проходими. Видимостта е отлична. \r\nПо-интензивно е движението от и към жк. „Меден Рудник“, на кръстовището с кръгово движение „Трапезица“,пред Окръжна болница, както и в района на кръстовището между улиците „Спортна“ и „Индустриална“. По-натоварен е трафикът и по бургаските булеварди – „Демокрация“, „Сан Стефано“ и „Тодор Александров“. Нормално се осъществява движението по централните бургаски улици – „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nВ участъка Деветак-Ветрен се извършва косене на тревни площи. Организацията на движение е сигнализирана с пътни знаци и конуси. Срокът за ограничението е до 30 октомври 2018 г. \r\nДеница Димитрова", "date": "2018.09.20", "title": "Бургас: Въведена е организация на движението  в участък от автомагистрала „Тракия“ заради косене на тревни площи"}
{"url": "http://www.focus-news.net/news/2018/09/20/2569159/plovdiv-zaupokoyna-liturgiya-i-voenen-ritual-po-sluchay-po-sluchay-100-godini-ot-kraya-na-parvata-svetovna-voyna-shte-se-provedat-v-selo-topolovo.html", "text": "Заупокойна литургия и военен ритуал по случай по случай  100 години от края на Първата световна война ще се проведат в село Тополово, Община Асеновград. Това съобщиха от  Общината . Церемонията ще се състои днес от 13:00 ч. на паметната плоча на загиналите във войните в с. Тополово. \r\nСъбитието се организира от кметството на село Тополово, ОУ „Отец Паисий” и НЧ „Н. Й. Вапцаров – 1894 г.” съвместно с Община Асеновград. Слово за годишнината ще изнесе кметът на селото Йордан Дичев. \r\nНа паметната плоча на загиналите във войните са изписани имената на 48 тополовци, дали живота си по бойните полета по време на Първата световна война 1915-1918 г.", "date": "2018.09.20", "title": "Пловдив: Заупокойна литургия и военен ритуал по случай по случай  100 години от края на Първата световна война ще се проведат в село Тополово"}
{"url": "http://www.focus-news.net/news/2018/09/20/2569163/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-21-septemvri.html", "text": "Софийска вода временно ще прекъсне водоснабдяването в някои части на столицата на 21 септември. Това съобщиха от пресцентъра на  дружеството . На 21 септември 2018 г. (петък), във връзка с подмяна на сградно водопроводно отклонение на ул. „Мир“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nул. „Мир“, ул. „Железопътна“, №18, №20, №22, №24, №24А \r\nМожете да следите развитието на всички планирани теренни дейности в реално време чрез Виртуалния информационен център на дружеството - тук. \r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Мир “ ъгъла с ул. „Железопътна “. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121. \r\n“Софийска вода” АД предварително се извинява на своите клиенти за причинените временни неудобства!", "date": "2018.09.20", "title": "Софийска вода временно ще прекъсне водоснабдяването в някои части на столицата на 21 септември"}
{"url": "http://www.focus-news.net/news/2018/09/20/2569162/burgas-prodalzhava-sedmitsata-na-mobilnostta-v-grada.html", "text": "Общината и Областен информационен център, съвместно със Сдружение \"Рънсайкъл\", организират бегачески фестивал \"Бургас Рън\", който ще постави началото на Европейската седмица на мобилността в Бургас. Това съобщиха от пресцентъра на  Община Бургас .  20 септември (четвъртък) \r\n- 16.00 часа - Посещение на Конната база и обучение в коннна езда на деца с увреждания. \r\nЕвропейската седмица на мобилността, организирана от Община Бургас и Областен информационен център, ще завърши на  22 септември (събота) \r\n- в 09.00 часа с Пробег 5км Run по маршрут: Пантеона - Флора Бургас - крайбрежна алея - хотел Приморец и обратно. \r\n\"Включете се в събитията от Седмицата на мобилността!\", призоваха от Общината.", "date": "2018.09.20", "title": "Бургас: Продължава Седмицата на мобилността в града"}
{"url": "http://www.focus-news.net/news/2018/09/20/2569164/mkd-makedoniya-evakuiraha-sgrada-v-skopie-zaradi-ostra-mirizma.html", "text": "Купища използвани памперси в апартамент на втория етаж на жилищна сграда в македонската столица и бутилки с урини в сутерена са източник на непоносимата миризма, заради която във вечерните часове на сряда обитателите са били евакуирани за няколко часа от домовете си, отбелязва скопското електронно издание  МКД . \r\nВ апартамента, в който са намерени памперсите, живеят две жени, 90-годишна майка и 60-годишната й дъщеря, с които наемателите дълго време са имали проблем по отношение на хигиената и редовното плащане на задълженията за поддръжка на сградата. В сутерена на сградата са открити бутилки, пълни урина, и се приема, че са оставен там от бедомник.  \r\nСлед сигнал на живущите в сградата е последвала намеса на полицията, пожарните служби и дори „Бърза помощ“. Изпратени бяха и специални звена за армията за атомна, биологическа и химическа защита.  \r\nОбитателите на сградата бяха принудени да останат извън нея за повече от пет часа, допълват от редакцията.  Тереза Герова", "date": "2018.09.20", "title": "МКД (Македония): Евакуираха сграда в Скопие заради остра миризма"}
{"url": "http://www.focus-news.net/news/2018/09/20/2569165/veliko-tarnovo-avariya-v-trafopost-ostavi-bez-tok-stotitsi-domakinstva-v-grada.html", "text": "Авария в трафопост остави без ток стотици домакинства във Велико Търново, предаде репортер на  Радио „Фокус“ – Велико Търново . Електрозахранването в района на пазара и по бул. „България“ прекъсна към 20.15 часа и бе възстановено към 21.10 часа. От Регионална дирекция „Пожарна безопасност и защита на населението“ съобщиха, че техническа неизправност в трафопост на ул. „Тодор Балина“ е причина за спирането на тока. Съоръжението захранва улиците „Баба Мота“, участъци от бул. „България“, „Мармарлийска“, „Елин Пелин“, „Възрожденска“,  „Йоновка“, „Ниш“,  „Филип Тотю“ и други. Сигналът е бил посетен от екип на Районната служба във Велико Търново с един противопожарен автомобил и трима пожарникари. Дежурният екип е оказал съдействие на екип на ЕРП-Север за обезопасяване на района. \r\nНадежда КРЪСТЕВА", "date": "2018.09.20", "title": "Велико Търново: Авария в трафопост остави без ток стотици домакинства в града"}
{"url": "http://www.focus-news.net/news/2018/09/20/2569166/smolyan-dvizhenieto-po-patya-smolyan-madan-pri-srutishteto-kray-tikale-se-osashtestvyava-po-grafik-v-ednata-lenta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево е ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта не са постъпвали сигнали за произшествия по пътищата в областта. \r\nПо график се осъществява движението по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В останалото време от денонощието превозните средства преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.20", "title": "Смолян: Движението по пътя Смолян – Мадан, при срутището край Тикале се осъществява по график в едната лента"}
{"url": "http://www.focus-news.net/news/2018/09/20/2569168/plovdiv-deset-plovdivski-pisateli-shte-chetat-v-nch-vazrazhdane.html", "text": "Десет пловдивски писатели ще четат в НЧ „Възраждане“, съобщиха за  Радио „Фокус“- Пловдив  организаторите. Литературните четения с участието на членове на Дружеството на писателите, които се осъществяват по проекта „Писателите и Пловдив“, вече се превърнаха в традиция. Те са част от културния календар на Община Пловдив, а поредното литературно четене е организирано със съдействието на Народно читалище „Възраждане“. Събитието ще се проведе днес от 18 часа в салона на читалището. Публиката ще има възможност да се срещне с 10 пловдивски автори: Галина Вълчева, Дилиян Манолов, Иван Странджев, Красимира Алексиева, Любка Славова, Миглена Георгиева, Николай Славов, Радка Атанасова-Топалова, Таня Николова, Тильо Тилев.", "date": "2018.09.20", "title": "Пловдив: Десет пловдивски писатели ще четат в НЧ „Възраждане“"}
{"url": "http://www.focus-news.net/news/2018/09/20/2569169/shumen-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в Шумен и областта, предаде репортер на  Радио „Фокус“-Шумен . Времето е слънчево, температурата на въздуха е около 14 градуса. До 15 ноември движението по автомагистрала „Хемус“ в участъка от жп надлез при км 364 до надлеза на км 365 се осъществява двупосочно в едно платно поради извършване на строителни и монтажни работи по мостовите съоръжения.  Водачите трябва да се движат с повишено внимание, спазвайки пътната сигнализация. Върбишки проход остава затворен за всички видове пътни превозни средства. Ришки проход е отворен, без ограничения. В сила е забраната за товарни автомобили на 10 тона по пътя Радко Димитриево-Друмево, поради свлачища. Обходът е през Шумен-Овчарово-Друмево. \r\nИвелина ИВАНОВА", "date": "2018.09.20", "title": "Шумен: Сухи и нормално проходими са пътищата в областта"}
{"url": "http://www.focus-news.net/news/2018/09/20/2569170/kyustendil-prodalzhava-chastichniyat-remont-v-uchastatsi-ot-patya-mezhdu-tavalichevo-i-bobov-dol.html", "text": "Продължава частичният ремонт в участъци от пътя между село Таваличево и Бобов дол. Това съобщи за  Радио „Фокус” – Кюстендил  дежурният в Областно пътно управление – Кюстендил. До 21 септември се извършват частични ремонти на асфалтовата настилка. Участъците са сигнализирани с пътни знаци. Водачите на моторни превозни средства трябва да се движат с повишено внимание.  \r\nДвижението в района на срутището по пътя за Рилски манастир се регулира със светофарна уредба. Движението при километър 27 се осъществява само в едната лента поради извършване на аварийно-възстановителни дейности – обрушване на ската. Преминаването на моторни превозни средства се ограничава за кратки периоди от по 10 минути. Срокът за временната организация за движение е до 31 октомври.   \r\nС нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът в посока ГКПП „Гюешево”. \r\nВенцеслав ИЛЧЕВ", "date": "2018.09.20", "title": "Кюстендил: Продължава частичният ремонт в участъци от пътя между Таваличево и Бобов дол"}
{"url": "http://www.focus-news.net/news/2018/09/20/2569148/hristo-prodanov-bsp-balgariya-ot-mayka-se-prevrashta-v-mashteha-za-mladite-hora.html", "text": "Килифарево е поредното малко населено място, което посещавам в рамките на обсъждането на „Визия за България”, което бавно и постепенно изчезва, вследствие на демографската криза, бичуваща страната. Основната причина за това, е че държавата и общините са вдигнали ръце от всичките си задължения, оставили са всичко на пазара, печалбата и частната инициатива, а това, от своя страна, отнема перспективата на младите хора. Това заяви зам.-председателят на ПГ на „БСП за България” Христо Проданов пред килифаревци, съобщиха от пресцентъра на  БСП . По думите му това е и причината да изчезват малките населени места. „Защото, когато един млад човек няма в града си поликлиника, в която да се лекува, училище, в което да учи децата си, и работа, с която да издържа семейството си, той е принуден да емигрира. Така България, вместо майка, се превръща в мащеха за своите граждани”, добави той.  \r\nНародният представител от левицата Николай Цонков заяви пред гражданите на Килифарево,  че държавата ерозира. „Българската армия, като гарант на държавността, е в разпад. Ние искаме да въстановим славата и ролята й. Време е тя да изпълни мисията си- да гарантира сигурността, да учи на патриотизъм и да възпитава бъдещите поколения”, каза още Цонков.   \r\n„България има очевидна нужда от системна промяна. Но аз съм скептичен, че ГЕРБ могат да доведат нужните реформи до край, защото се страхуват, че това може да е пагубно за тях”, каза Димитър Данчев. Той добави, че с „Визия за България” БСП предлага алтернатива на системата, наложена от прехода, която да спре разграбването на държавата и да върне повече държава там, където това е необходимо - в икономиката, здравеопазването и образованието.  \r\nНародният представител Лало Кирилов добави пред килифаревци, че БСП предлага модел за по-добро управление на държавните активи. Гражданите на Килифарево задаваха въпроси, свързани, основно, с демографската криза и за политиката на държавата за връщане на младите хора в държавата.", "date": "2018.09.20", "title": "Христо Проданов, БСП: България, от майка, се превръща в мащеха за младите хора"}
{"url": "http://www.focus-news.net/news/2018/09/20/2569171/", "text": "Пряката демокрация в България е утопия. Това каза в сутрешният блок  „Добро утро, България“  на  Радио „Фокус“  бившият министър-председател и професор по конституционно право проф. Георги Близнашки. Коментарът професорът направи по повод настояванията, които се чуха при протестите на жълтите павета от последните дни за смяна на политическата система с модел като Швейцарския.  „Преживяхме го всичко това. Не знам дали си спомняте пролетта на 2013 година, но същите искания се издигаха и тогава. Референдумна демокрация, имаше фигури, които се опитваха да ангажират общественото внимание с предложения за управление чрез допитване- примерно 20 референдума всяка година. Това са абсурди, нещата не стоят така. Швейцария е една особена демокрация, много малко хора си дават сметка, че тук при нас, при тежките проблеми, пред които сме изправени, след третия референдум примерно повече никой няма да се явява да гласува на такива допитвания“, обясни той. Проф. Георги Близнашки коментира още, че въпреки множеството идеи българската конституция оцеля, като това е и най-добрият върховен закон в цяла Европа. Близнашки призова да останем здраво стъпили на земята, черпейки от опита на други развити демокрации.", "date": "2018.09.20", "title": "Проф. Георги Близнашки: Пряката демокрация в България е утопия"}
{"url": "http://www.focus-news.net/news/2018/09/20/2569172/pazardzhik-lek-avtomobil-se-e-zapalil-na-avtomagistrala-trakiya-v-rayona-na-102-km.html", "text": "Лек автомобил се е запалил на автомагистрала „Тракия“ в района на 102 км. Това съобщиха за  Агенция „Фокус“  от пресцентъра на МВР. Инцидентът е станал поради техническа причина. Няма пострадали. Автомобилът не пречи на движението.", "date": "2018.09.20", "title": "Пазарджик: Лек автомобил се е запалил на автомагистрала „Тракия“ в района на 102 км"}
{"url": "http://www.focus-news.net/news/2018/09/20/2569173/gd-granichna-politsiya-bez-problemi-se-osashtestvyava-preminavaneto-prez-kontrolno-propuskvatelnite-punktove-makaza-zlatograd-i-kapitan-petko-voyvoda.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. И на трите пункта няма забавяне при обработката на документи на вход и изход от страната. \r\nНели ГЕРГЬОВСКА", "date": "2018.09.20", "title": "ГД „Гранична полиция“: Без проблеми се осъществява преминаването през контролно-пропусквателните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/09/20/2569176/nezavisen-makedoniya-spirat-edinstveniya-mezhdunaroden-vlak-preminavasht-prez-teritoriyata-na-makedoniya.html", "text": "От края на месец септември се спира движението на железопътния транспорт по линията Белград-Скопие-Солун – единствената международна линия, която преминава през територията на Македония, съобщава електронното издание на скопския вестник  „Независен“ , като се позовава на съобщение от „Македонски железници Транспорт“ АД – Скопие. \r\nРешението на „Србија воз“ е взето заедно с гръцкия TRAINOSE, допълва изданието с уточнението, че железопътните администрации, от където тръгват и пристигат влаковете, имат право да определят подобни мерки. „Македонски железници Транспорт“ АД – Скопие на свой ред има възможност да се противопоставят на решението.  \r\nВ изявление от компанията се пояснява, че в началото на годината са получили уведомление от  „Србија воз“ , в което се посочва, че заради липсата на икономическа рентабилност се планира спиране на международния влак 34/335 Hellas по маршрут Белград- Скопие-Солун от 31 март тази година. Занапред влакът, според съобщението от „Србија воз“, ще се движи сезонно през летните месеци от 15 юни до 15 септември. \r\nПреговорите, проведени през март тази година с ръководния екип на „Србија воз“ са завършили с консенсус влакът да се движи до края на септември. В края на месеца е трябвало да бъде организирана нова среща в Белград, за да бъдат обсъдени възможностите за по-нататъшно движение на влака. В Скопие обаче е получено съобщение, че влакът ще бъде спрян окончателно след 30-то число този месец.  Тереза Герова", "date": "2018.09.20", "title": "„Независен“ (Македония): Спират единствения международен влак, преминаващ през територията на Македония"}
{"url": "http://www.focus-news.net/news/2018/09/20/2569175/pregled-na-osnovnite-temi-v-burgaskiya-pechat.html", "text": "„Бургас иска свой Дворец на културата“, е водещото заглавие в днешния брой на вестник  „Черноморески фар“ . „През има недостиг на закрити зали за арт изяви“ и „Цената на наем варира от 80 до 2000 лева“, са подзаглавията на статията. Оказва се, че многофункционалната зала за различен тип изяви в града. Залите на Държавната опера, на Кукления театър и Драматичен театър „Адриана Будевска“ са подходящи предимно за театрални, камерни спектакли или концерти.  \r\n„Свършиха парите за храна на туберкулозно болните“, е друг акцент от първата страница на ежедневника. Средствата, необходими за осигуряването й са недостатъчни и вече са на привършване.  \r\n„Рибарите от Ченгене скеле“ – готови да са част от туристическа атракция“, е също тема от днешния брой. Общинските съветници дадоха зелена светлина за изграждането на лодкостоянка и рибарско пристанище там.  \r\n„Трима работници пострадаха при падане на подемник“ и „Едва 15 велосипедисти са глобени в Бургас“, са други акценти от днешното издание на вестника.", "date": "2018.09.20", "title": "Преглед на основните теми в бургаския печат"}
{"url": "http://www.focus-news.net/news/2018/09/20/2569157/yavor-bozhankov-bsp-na-balgariya-y-tryabva-radikalna-reforma-vav-vseki-sektor.html", "text": "Много хора не виждат смисъл да останат в България. Всички виждаме посоката, в която върви страната. На България й трябва радикална промяна – реформа във всеки сектор. Единственият, който има разума да намери посоката, е българският народ. Затова сме тръгнали на срещи във всеки град“, каза народният представител Явор Божанков в Гарна Оряховица, съобщиха от пресцентъра на  Националния съвет на БСП.  Той обясни, че в края на поредицата срещи, БСП ще предложи на българския народ визия за десетилетия напред.  \r\n„На никого не му харесва какво се случва в държавата. Управляващите работят на парче, толкова могат. Часовникът на ГЕРБ тиктака на обратно. Важна е по какъв път тръгваме след тях“, каза Иван Ченчев. Той посочи, че Визията и идеите в нея са разработени не само като чисто партиен документ.“ Документът е надпартиен и ще послужи не само за следващия управленски мандат, а на цялата държава за дълго време. За 127 години БСП е превеждала България през тежки времена, вярвам, че ще продължим да го правим“, каза народният представител. \r\n„Не може и бедният, и богатият да плащат един и същ данък върху доходите. Богатите трябва да плащат повече. Търсим справедливост“. Така описа визията за промени в данъчната политика Георги Свиленски. Той подчерта, че предложението на БСП е за въвеждане на прогресивно подоходно облагане, но без да се променят корпоративните данъци.  \r\nИдеите на БСП в образователната и здравната сфера представи проф. Анелия Клисарова. „Българското образование е децата да бъдат в училище като част от тяхното възпитание. Българският учител трябва да бъде модел за подражание. И чак след това е мястото на съвременните технологии“, каза народният представител. Според БСП държавата трябва да има ангажимент към общинските и държавните училища и да не финансира частните. „Здравето не е търговия! За една болница кое е по-важно – търговската или медицинската част? Категорични сме, че болниците няма да са търговски дружества“, каза още Клисарова. \r\n„Предлагаме нова философия на управление на държавните предприятия – да се премахнат политическите назначения от политическите кабинети!“, каза Кольо Милев пред гражданите от Горна Оряховица.", "date": "2018.09.20", "title": "Явор Божанков, БСП: На България й трябва радикална реформа във всеки сектор"}
{"url": "http://www.focus-news.net/news/2018/09/20/2569153/filip-popov-bsp-e-napisala-ramkata-na-viziya-za-balgariya-no-horata-shte-ya-dopishat.html", "text": "\"Визия за България” е отворен документ, който има за цел да предостави конкретни решения по стратегически за страната ни въпроси-като икономика и доходи, регионално развитие, здравеопазване и образование. Тя е алтернатива на системата. БСП е написала рамката на този документ, но българските граждани ще го допишат.” Това каза в Свищов народният представител от ПГ на „БСП за България” Филип Попов, съобщиха от пресцентъра на  Националния съвет на БСП . По думите му документът е алтернатива на системата, създадена в годините на прехода и целта е да обедини хората в страната по важните теми и въпроси. \r\n„БСП никога не е била за 100% приватизация. Приватизирано е почти всичко вече- от образованието до болниците”, това каза пред свищовлии народният представител от левицата Валери Жаблянов. По думите му разликата в доходите между България и Полша е няколко пъти, а само допреди 25 години,  сме били на сходно ниво. Това, според него, е доказателство, че драстично изоставаме. „Визия за България” поставя основните въпроси- кой, как и с какви средства ще направи промяната. Достойнството й е в нейната цялост”, категоричен бе той и допълни, че в момента има фрагментарност в управлението на България.  \r\n„Политиката е разговор за бъдещето. Имаме пропагандно правителство, което работи без програма”, каза депутатът от левицата Красимир Янков. Той беше категоричен, че в момента има само няколко фамилии в страната, които са свръхбогати, за сметка на всички останали. „Всеки българин следва свободно да взима решения, а свободата за избор е заплашена у нас”, добави Янков.  \r\nСпоред народния представител Иван Иванов, годините на прехода са ограбили българите, а Бойко Борисов и неговото правителство са апотеоз на падението на страната ни през тези години. И лично той носи отговорност за това, тъй като 10 г. управлява държавата. „Именно затова, ние даваме възможност да излезем от кашата с алтернативата „Визия за България”, като тя трябва да е основата на бъдещото развитие на нашата родина”, категоричен бе той.  \r\nНародният представител Нона Йотова заяви, че махането на Алековия Бай Ганьо от учебниците е следствие на това, че управляващите са се идентифицирали с него.  \r\nСвищовлии поставиха множество въпроси, като неравнопоставеността в осигуряването на държавните служители и работещите в частния бизнес. Те препоръчаха политиците да мислят повече за децата и тяхното обучение.", "date": "2018.09.20", "title": "Филип Попов: БСП е написала рамката на \"Визия за България\", но хората ще я допишат"}
{"url": "http://www.focus-news.net/news/2018/09/20/2569174/sas-139-deputati-v-zala-zapochna-plenarnoto-zasedanie-na-koeto-shte-se-glasuvat-trite-ministerski-ostavki.html", "text": "Със 139 депутати в зала започна пленарното заседание, на което ще се гласуват трите министерски оставки, предаде репортер на  Агенция „Фокус“ . Предложението на БСП гласуването да се предава пряко по БНТ беше отхвърлено. В зала присъстват тримата министри в оставка, както и кандидатите за постовете им.  \r\nПарламентът ще освободи Николай Нанков като министър на регионалното развитие и благоустройството и ще избере Петя Аврамова на негово място. От поста министър на транспорта ще бъде освободен Ивайло Московски, а на негово място ще бъде избран Росен Желязков. Първоначалното предложение на премиера за поста беше Александър Манолев, който обаче оттегли кандидатурата си. Депутатите ще гласуват и освобождаването на Валентин Радев като министър на вътрешните работи и избирането на Младен Маринов на поста.  \r\nБиляна ИВАНОВА", "date": "2018.09.20", "title": "Със 139 депутати в зала започна пленарното заседание, на което ще се гласуват трите министерски оставки"}
{"url": "http://www.focus-news.net/news/2018/09/20/2569177/pazardzhik-pozharnikari-sa-izvadili-stado-ot-kravi-popadnali-vav-voden-kapan-v-rayona-na-selo-momina-klisura.html", "text": "Пожарникари от Белово и Пазарджик, подпомогнати от жители на село Момина Клисура, община Белово, са извадили стадо от крави и телета, попаднали във воден капан, съобщиха от  ОДМВР-Пазарджик . Сигнал за случилото се бил получен вчера по обяд в дежурния център на пожарната в Пазарджик. По първоначални данни стадо от животни попаднало във водите на изравнител, намиращ се на територията на село Момина Клисура. Незабавно към мястото потеглил екип от трима огнеборци от РСПБЗН-Белово. Пристигайки, те установили, че общо 12 животни са във водите на хидросъоръжението. По това време дълбочината му била между 4-5 метра. Кравите и телетата успели да напуснат местообитанието си заради неизправност на електронния пастир. Привлечени от наличието на вода и по-високите температури те се спуснали по стръмните и хлъзгави бетонни стени на изравнителя и попаднали във водата. На помощ на колегите си от Белово пристигнали и пожарникари от Пазарджик оборудвани с лодка и въжета. Междувременно било уведомено териториалното подразделение на „Напоителни системи” за изпускане на водата с цел намаляване на нейното ниво. Двата екипа огнеборци, съвместно с местните хора започнали спасителна операция. Те успели да извадят едно по едно общо 11 животни. Само едно малко теле е било открито удавило се в централната част на съоръжението.", "date": "2018.09.20", "title": "Пазарджик: Пожарникари са извадили стадо от крави, попаднали във воден капан в района на село Момина Клисура"}
{"url": "http://www.focus-news.net/news/2018/09/20/2569181/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция \"Фокус\"  от Планинска спасителна служба (ПСС) при БЧК. Времето в планините е ясно и слънчево. Температурите варират между 7° и 10°. Лифтовите съоръжения работят според летния си график. Не са регистрирани инциденти с туристи за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.09.20", "title": "ПСС: Добри са условията за туризъм в планините"}
{"url": "http://www.focus-news.net/news/2018/09/20/2569180/plovdiv-zapochvat-esenni-praznitsi-na-izkustvata-2018-v-asenovgrad.html", "text": "Започват „Есенни празници на изкуствата 2018“ в Асеновград, съобщиха от  Общината . В Градската библиотека, от 17.30 часа ще бъде представен поетичния сборник за незрящи „Докосване“ на Красимир Ортакчиев – съвместен проект на ЛК „Орфей“ при Народно читалище „Св. преп. П. Хилендарски“ и Съюз на слепите.  \r\nНа 21 септември, от 20.00 часа, в Нощта на музеите, ще има безплатен музеен тур из трите музейни сгради и емблематични църкви. Сборният пункт е пред входа на централната сграда на Историческия музей.  \r\nНа 22 септември, от 10.30 ч., в Градски парк започва Фолклорен фестивал „Станимака” за песни, музика, танци и занаяти с организатор КТИ „Везеница”.  \r\nЕсенните празници продължават до 10 октомври с Ден на поезията, премиери на книги, изложби, кино и музика.", "date": "2018.09.20", "title": "Пловдив: Започват „Есенни празници на изкуствата 2018“ в Асеновград"}
{"url": "http://www.focus-news.net/news/2018/09/20/2569179/dragomir-stoynev-bsp-tryabva-da-chuem-kakva-e-politikata-na-novite-ministri-za-da-dokazhat-che-ne-sa-pionki-koito-zamenyat-edni-hora-s-drugi-za-da-se-izbegne-kriza.html", "text": "Трябва да чуем каква е политиката на новите министри, за да докажат, че не са пионки, които заменят едни хора с други, за да се избегне криза. Това каза зам.-председателят на ПГ на „БСП за България“ Драгомир Стойнев от трибуната на Народното събрание, предаде репортер на  Агенция „Фокус“ . \r\n„Искаме да чуем каква ще е политиката на новите министри, искаме анализ на министерствата, както и какви ще бъдат първите им действия във всяка една сфера. Първо министрите да обяснят какво ще правят, че те не са просто пионки, които да заменят едни хора с други само за да се избегне политическа криза, а че реално ще действат“, посочи Стойнев. \r\nЦветилена СИМЕОНОВА", "date": "2018.09.20", "title": "Драгомир Стойнев, БСП: Трябва да чуем каква е политиката на новите министри, за да докажат, че не са пионки, които заменят едни хора с други, за да се избегне криза"}
{"url": "http://www.focus-news.net/news/2018/09/20/2569167/faz-es-tarsi-satrudnichestvoto-na-kayro-po-vaprosa-za-migratsiyata.html", "text": "Египет е изразил готовност да се консултира с Европейския съюз относно „задълбочаване на сътрудничеството“ по въпроса за миграцията. Това стана ясно след продължителните дебати в рамките на неформалната среща на държавните и правителствени лидери на страните-членки на Общността, която се провежда в австрийския град Залцбург, съобщава германският национален ежедневник  Die Frankfurter Allgemeine Zeitung . \r\nИзточник от Брюксел разкри пред редакцията, че идеята за сътрудничество с Кайро е подкрепена от 28-те страни от ЕС. Въпреки това председателят на Европейската комисия Жан-Клод Юнкер не е бил доволен от разискванията.  \r\nВ края на юни канцлерът на ФРГ Ангела Меркел и нейните колеги взеха решение да работят за създаването на приемни центрове за спасени мигранти, които да бъдат разположени на територията на страните от Северна Африка, припомня изданието.  Тереза Герова", "date": "2018.09.20", "title": "FAZ: ЕС търси сътрудничеството на Кайро по въпроса за миграцията"}
{"url": "http://www.focus-news.net/news/2018/09/20/2569161/zhiteli-na-elena-lyaskovets-i-zlataritsa-bsp-tarsi-dialog-s-horata-pokazva-zhelanie-za-promyana.html", "text": "Лошото състояние на пътната инфраструктура и дупките по пътищата, липсата на достъп до качествено здравеопазване и болница в община Елена, обезлюдяването на общината, липсата на нови производства и работни места, неравенството в доходите между София и малките градове бяха само част от темите, които жителите на гр. Елена поставиха пред народните представители от ПГ на „БСП за България“ Александър Симов, Явор Божанков и Георги Андреев. Това съобщиха от пресцентъра на  БСП . Повишаването на цената на хляба също бе сред обсъжданите на срещата проблеми. Народните представители коментираха, че целта на БСП е чрез „Визия за България“ икономическите региони да бъдат стабилизирани. „След като имаме окончателния вариант на документа, ще бъдат разработени и регионални приоритети, които постепенно да решат проблемите на всеки един регион“, казаха те. Народният представител Александър Симов коментира, че това, което БСП представя пред хората, е само първоначалният етап на документа и социалистите чакат да чуят техните идеи. Народният представител Явор Божанков коментира, че повишаването на цената на хляба и реакцията на управляващите показва колко голям е проблемът. Той добави, че  хлябът е изключително важна стока, която влиза всеки ден във всеки дом и затова БСП предлага ДДС за него да бъде намалено на 5%. „Намаляването на ДДС върху хляба е част от по- големия разговор за диференцирано ДДС на някои храни от първа необходимост“, каза народният представител Героги Андреев. \r\nНародните представители от ПГ на „БСП за България“ Кристина Сидорова и Йордан Младенов обсъдиха „Визия за България“ с жители на общ. Златарица. Проблемите на малките земеделски стопани, преизчислението на пенсиите, липсата на качествено образование бяха основните проблеми, които те поставиха пред народните представители. Оказа се, че въпреки че Златарица е само на 20 км. от областния град, в града няма пречиствателна станция, канализация, а дупките по улиците са на всяка крачка. Управляващите, и по-специално ГЕРБ, не се интересуват от малките населени места и това си личи, затова започнахме създаването на план за бъдещето на България“. Това каза народният представител Йордан Младенов. Той добави, че Визията може да не е идеалният проект, но ще бъде доразвита, за да излезе България от тази ситуация на задълбочаващи се кризи. Пред жителите на Златарица той представи и предложенията на „Визия за България“ за малките земеделски стопани. „Финансиране изграждането на мрежа от фермерски пазари, намаляване административната тежест за достъп до пазара на малките ферми, усъвършенстване на БДС с приоритет българското производство, нулеви ставки на ДДС за храни, изработени само от естествени суровини, без следи от консерванти, заместители и подобрители. Това са част от нашите предложения за стимулиране на малките земеделски стопани“, обясни Младенов. Народният представител Кристина Сидорова  каза, че във Визията е предвидено преизчисляване на пенсиите според актуалния осигурителен доход. Относно достъпа до образование, тя заяви, че „Визия за България“ предлага еднакво образование за всички, независимо дали училището е в голям град или малка община.  \r\nПред жителите на Лясковец „Визия за България“ бе представена от народните представители Кристиан Вигенин, Славчо Велков, Героги Стоилов и Иван Иванов. Те заявиха, че Визията не предлага просто смяна на една партия с друга, а на целия модел на управление на България. „ Затова трябва  да имаме силна подкрепа от обществото“, обясниха народните представители Пред жителите на Лясковец народният представител Славчо Велков представи приоритетите на Визията в областта на сигурността и отбраната.Той коментира, че левицата разглежда националната сигурност в широк план. В нея включваме регионалното развитие, здравеопазването, образованието“, каза още Велков. „Насърчаването на българското земеделие и родното производство е много важно за нас, защото страната ни има възможностите да произвежда качествена продукция. Точно затова сме заложили преференции за малките земеделски стопани и зеленчукопроизводството във Визията“, каза народният представител Героги Стоилов.  Народният представител Иван Иванов представи „Визия за България“ в частта-  Регионално развитие. Той заяви, че проблемите на малките населени места се задълбочават заради това, че местната власт и децентрализацията на регионите са останали на заден план. Промените в данъчната политика и прогресивното подоходно облагане също бяха обсъдени по желание на жителите на Лясковец. „Визия за България“ предлага специална политика за малките общини и по-слабо развитите региони. „Тези райони ще могат да се възползват от нов „Национален фонд за сближаване между регионите“. Цел за този фонд е той да се съсредоточи във финансиране на онези инвестиции в изостаналите региони, които водят към възходящо сближаване и постепенни реформи, включително в области- като образование, местен капацитет и добро управление“, каза Кристиан Вигенин. На срещата в Лясковец присъстваха и представители на различни партии, които коментираха, че в годините на прехода у нас са приемани много документи, но сега за пръв път има различен подход и това, че се търси диалог с обществото, показва желанието на БСП за истинска промяна.", "date": "2018.09.20", "title": "Жители на Елена, Лясковец и Златарица: БСП търси диалог с хората, показва желание за промяна"}
{"url": "http://www.focus-news.net/news/2018/09/20/2569182/der-standard-tereza-mey-pomoli-evropeyskite-si-parnyori-za-posledno-tango.html", "text": "В рамките на неформалната среща на държавните и правителствени лидери на страните от Европейския съюз, която се провежда в Залцбург, отново бе подхваната темата за по-ефективна политика за борба с нелегалната миграция. Поради натиска на времето обаче, темата за Брекзит отново бе в центъра, коментират в редакцията на австрийския национален ежедневник  Die Presse  във водеща статия, озаглавена „Тереза Мей помоли европейските си партньори за последно танго“.  \r\nОт неофициална среща на върха на ЕС като тази в Залцбург „не се очакват резултати или решения“. Участниците в нев искат да разговарят за дългосрочните перспективи в спокойна рамка – открито, без натиск – особено по онези въпроси, които карат гражданите на европейските страни да си гризат ноктите, подчертава изданието.  \r\nИ все пак Лондон отново привлича вниманието на всички – макар вече да бе обявено, че темата за излизането на Великобритания от структурите на Общността ще бъде предмет на обсъждане на специална среща на върха през ноември. Брекзит ще бъде в центъра на събитието и през втория ден на срещата в Залцбург. Червеният килим този път ще бъде опънат пред Музикалната консерватория, където ще бъде организирана дискусия за бъдещето на ЕС без Великобритания.  Тереза Герова", "date": "2018.09.20", "title": "Der Standard: Тереза Мей помоли европейските си парньори за последно танго"}
{"url": "http://www.focus-news.net/news/2018/09/20/2569186/dobrich-kmetat-yordan-yordanov-shte-otkrie-kompozitsiya-ot-krast-za-hrabrost-i-pametni-plochi-s-imena-na-zaginali-geroi-ot-dobrichkata-epopeya-na-25-septemvri.html", "text": "В Деня на Добрич – 25 септември, от 12.00 часа, кметът на Добрич Йордан Йорданов ще открие Композиция от Кръст за храброст и две паметни плочи с имена на загинали от 53-ти пехотен полк, част от 7–ма рилска дивизия, участвала в Добричката епопея. Това съобщиха от пресцентъра на  Община град Добрич . Монументът се намира на фасадата на Народно читалише „Пробуда“ в квартал „Рилци“ и е символ на признателните поколения към саможертвата на воините, загинали за освобождението на Добруджа. Композицията е на скулптора Христо Илиев и е изработена от полимер бетон. На паметните плочи са изписани имената на 62-ма военнослужещи, които са загинали в Добричката епопея или са починали от раните си. Мястото на паметния знак е избрано, тъй като Квартал „Рилци“ в Добрич носи името на пехотната дивизия, участвала в боевете от Добричката Епопея.", "date": "2018.09.20", "title": "Добрич: Кметът Йордан Йорданов ще открие Композиция от Кръст за храброст и паметни плочи с имена на загинали герои от Добричката епопея на 25 септември"}
{"url": "http://www.focus-news.net/news/2018/09/20/2569183/danail-kirilov-gerb-nyama-osnovanie-da-se-iziskva-predvaritelno-predstavyane-na-kontseptsii-ot-kandidatite-za-ministri.html", "text": "Няма основание и няма как да се изисква предварително представяне на концепции. Не сме в процедура на публичен подбор. Това каза депутатът от ГЕРБ и председател на правна комисия Данаил Кирилов преди гласуването на министерските оставки в отговор на настояването на БСП кандидатите за министри да представят концепциите си, предаде репортер на  Агенция „Фокус“ . „Да се придържаме към Правилника, да не допускаме демонстрации под формата на процедури“, призова той. „Очевидно е, че кандидатите са поканени, за да отговарят на въпроси“, заяви Кирилов.  \r\n„Това са хората, които ще носят отговорността“, обяви депутатът от ГЕРБ Вежди Рашидов. „Ще бъдат градивни, вие може ли да направите такъв отчет“, попита той депутатите от БСП. \r\nБиляна ИВАНОВА", "date": "2018.09.20", "title": "Данаил Кирилов, ГЕРБ: Няма основание да се изисква предварително представяне на концепции от кандидатите за министри"}
{"url": "http://www.focus-news.net/news/2018/09/20/2569185/ivan-ivanov-bsp-rakovodstvoto-na-mvr-i-upravlyavashtite-sa-abdikirali-ot-svoite-zadalzheniya-i-dneshnata-ostavka-e-dokazatelstvo-za-tova.html", "text": "Ръководството на МВР и управляващите са абдикирали от своите задължения и днешната оставка е доказателство за това. Това каза народният представител от ПГ на „БСП за България“ от трибуната на Народното събрание, предаде репортер на  Агенция „Фокус“ . \r\n„Почти година и половина с правителството на ГЕРБ и „Обединени патриоти“ дойде изпразнена от съдържание управленска програма. В сектор „Сигурност“ има само неуспешни опити за рекламиране на МВР“, каза още Иванов и посочи, че това води до увеличаване на недоверието на гражданите за гаранцията в тяхната сигурност.  \r\n„Само преди месеци в тази зала беше гласуван вот на недоверие заради криза в сигурността – заради убийства, отвличания, бягство на затворници, увеличаване на смъртта по пътищата. И за финал пътници от Ливан минаха спокойно границата. МВР е на път да се превърне в институция, която изпълнява обществени поръчки, и е изпразнена от съдържание. ГЕРБ и ОП са първите, които си позволиха да търгуват с най-ценното на българските граждани – сигурността им“, коментира Иванов. По думите му управляващите продължават с опитите си да разоръжават МВР. „Ръководството на МВР и управляващите са абдикирали от своите задължения и днешната оставка е доказателство за това“, каза още той. \r\nЦветилена СИМЕОНОВА", "date": "2018.09.20", "title": "Иван Иванов, БСП: Ръководството на МВР и управляващите са абдикирали от своите задължения и днешната оставка е доказателство за това"}
{"url": "http://www.focus-news.net/news/2018/09/20/2569188/mvr-bez-zaginali-po-patishtata-na-balgariya-premina-denyat-na-edward.html", "text": "Без загинали по пътищата на България премина денят на ЕDWARD. За трета поредна година страната ни се включи в европейската инициатива. Това съобщиха от пресцентъра на  МВР . В Европейския ден без загинали на пътя България постигна целта на инициативата. За последните 24 часа на територията на страната няма нито едно тежко пътнотранспортно произшествие със загинали.  \r\n\"Това стана възможно благодарение на общите ни усилия! Нека всеки наш ден и на нашите близки е EDWARD!\", посочват още от МВР.", "date": "2018.09.20", "title": "МВР: Без загинали по пътищата на България премина денят на ЕDWARD"}
{"url": "http://www.focus-news.net/news/2018/09/20/2569178/mariana-kukusheva-nbshs-darzhavata-se-namira-pred-risk-da-ostane-bez-hora-koito-da-proizvezhdat-hlyaba-na-balgariya.html", "text": "Държавата се намира пред риск да остане без хора, които да произвеждат хляба на България, вдигането на заплатата на хлебопроизводителите оказва влияние на цената на хляба. Това каза в интервю за сутрешния блок „Добро утро, България“ на  Радио „Фокус“  председателят на Националния браншови съюз на хлебарите и сладкарите Мариана Кукушева. Според нея търсенето на кадри в професията и промяната в условията на заплатения труд в бранша, неминуемо ще рефлектират и върху цената на тока, и върху тази на всичко останало. „При положение че браншът е декапитализиран, става реална опасността от обявяване на несъстоятелност за бизнес операторите“, каза още Кукушева. „Знаем, че живеем в държава, в която съществува население, което няма избора да повиши своите доходи. Това са около 700 хиляди пенсионери с пенсия под 200 лева. Независимо от усилията на настоящето правителство, компенсациите в рамките на определени суми за Коледа и Великден не правят това население по-платежоспособно. Много е важно да гарантираме хляба на трапеза за тези хора, за които той е насъщна храна“, коментира Мариана Кукушева. Тя добави, че министър Румен Порожанов е бил оторизиран да започне разговори с министерство на финансите за намиране на изход от ситуацията с повишената цена на хляба. „Осветляване на сивата икономика и събиране на средства за социалноосигурителната здравна система са сред позитивите, в случай че ДДС-то върху хляба се сведе до 5%“, обясни Кукушева.", "date": "2018.09.20", "title": "Мариана Кукушева, НБСХС: Държавата се намира пред риск да остане без хора, които да произвеждат хляба на България"}
{"url": "http://www.focus-news.net/news/2018/09/20/2569187/krum-zarkov-bsp-pitam-mladen-marinov-kakva-e-otsenkata-mu-za-deystviyata-na-politsiyata-pri-zadarzhaneto-na-zhurnalisti-v-radomir.html", "text": "Задавам конкретен въпрос на Младен Маринов и се надявам на конкретен отговор. Това каза зам.-председателят на ПГ на БСП Крум Зарков преди гласуването на министерските оставки, предаде репортер на  Агенция „Фокус“ . „Каква е оценката му за действията на полицията в Радомир и какво ще направите да предотвратите подобни „лоши“ комуникации“, попита той. „В световната преса се появиха заглавия, че журналисти, извършващи разследвания са задържани от полицията. Коментарите бяха от една страна възможно ли е в страна от ЕС да се задържат журналисти и от друга що за логика е това гражданин да подаде сигнал за престъпление и да бъде задържан самият той“, обясни Зарков. „Политическите оценки са ясни, време е за конкретни отговори, за да не изпаднем пак в разговори между глухи“, заяви депутатът от БСП.  \r\nЗам.-председателят на НС Емил Христов обяви: „Младен Маринов може и да отговори, но въпросът е за парламентарен контрол. Това не е свързано с визията на Младен Маринов за развитието на МВР“. \r\nБиляна ИВАНОВА", "date": "2018.09.20", "title": "Крум Зарков, БСП: Питам Младен Маринов каква е оценката му за действията на полицията при задържането на журналисти в Радомир"}
{"url": "http://www.focus-news.net/news/2018/09/20/2569190/parlamentarna-delegatsiya-vodena-ot-predsedatelya-na-narodnoto-sabranie-tsveta-karayancheva-e-na-poseshtenie-v-republika-azerbaydzhan.html", "text": "Парламентарна делегация, водена от председателя на Народното събрание Цвета Караянчева, е на посещение в Република Азербайджан на 20 и 21 септември 2018 г. В състава на делегацията са председателят на Групата за приятелство България – Азербайджан Хамид Хамид и народният представител Димитър Георгиев. Това съобщиха от пресцентъра на  Народното събрание .  \r\nПрез първия ден от посещението българските парламентаристи ще се срещнат с председателя на Мили Межлиса на Азербайджан Октай Асадов. Цвета Караянчева ще разговаря с президента на Република Азербайджан Илхам Алиев. По време на визитата председателят на парламента ще има среща и с министър-председателя на Азербайджан Новруз Мамедов.  \r\nПрограмата предвижда българската парламентарна делегация да посети Центъра за български език и култура в Славянския университет в столицата Баку, както и Център „Гайдар Алиев“.  \r\nНа 21 септември Цвета Караянчева и водената от нея делегация ще присъстват на тържественото заседание по повод 100-годишнината на парламента на Азербайджан, като председателят на Народното събрание ще се подпише в почетната книга на Мили Межлиса.", "date": "2018.09.20", "title": "Парламентарна делегация, водена от председателя на Народното събрание Цвета Караянчева, е на посещение в Република Азербайджан"}
{"url": "http://www.focus-news.net/news/2018/09/20/2569191/predsedatelyat-na-abv-rumen-petkov-i-ministar-predsedatelyat-na-livanskata-republika-saad-hariri-obsadiha-razvitieto-na-otnosheniyata-mezhdu-balgariya-i-livan.html", "text": "Председателят на АБВ Румен Петков бе приет от министър-председателя на Ливанската република Саад Харири. Това съобщиха от пресцентъра на  партията . На разговора присъстваха председателят на Ливанско-българския съвет Ахмед Аладин и експертът за арабските страни на ПП АБВ Анастас Терзобалиев.  \r\nПо време на събитието Петков посочи, че първата му среща с ливански политик е още в далечната 2003 година, като тя е била с бащата на настоящия премиер на страната - Рафик Харири. Румен Петков отбеляза, че днес двете държави трябва да гледат към развитието на традиционно добрите си отношения и за в бъдеще, особено в сектори като туризъм, строителство, селско стопанство, енергетика и химическа промишленост, като лидерът на ПП АБВ увери ливанския премиер, че страната ни разполага с огромен експертен потенциал в посочените области.  \r\nПред Саад Харири Румен Петков посочи още, че е поканил представителите на Ливано-българския бизнес съвет на конференцията по туризъм, която се организира от Алтернатива за българско възраждане (АБВ) във Варна на 13 октомври тази година и поканата е била любезно приета.  \r\nПредседателят на ПП АБВ подчерта и че във фокуса на представляваната от него политическа сила е развитието на образованието, с което е изразил и увереност, че ще направи всичко възможно, за да върне ливанските студенти, докторанти и специализанти в българските висши учебни заведения.  \r\nРумен Петков и Харири се договориха за установяването на взаимоотношения между ПП АБВ и ПП „Движение за бъдеще“, която е излъчила Саад Харири за министър-председател на Ливан.   \r\nДвамата обсъдиха и участието на ливанския премиер в бизнес форума, който Ливанско-българския съвет организира през ноември в България. Харири изрази готовност да посети страната ни. \r\nСрещата между Петков и Харири бе широко отразена от медиите в Ливан и Арабския свят. Тя бе излъчвана на живо по някои от телевизионните канали, репортажи имаше и в Ливанската телевизия, както и в телевизия „Ал-Джазира“.", "date": "2018.09.20", "title": "Председателят на АБВ Румен Петков и министър-председателят на Ливанската република Саад Харири обсъдиха развитието на отношенията между България и Ливан"}
{"url": "http://www.focus-news.net/news/2018/09/20/2569193/vitsepremierat-ekaterina-zaharieva-shte-uchastva-v-sreshta-na-zhenite-ministri-na-vanshnite-raboti-v-monreal.html", "text": "Вицепремиерът и министър на външните работи Екатерина Захариева заминава за Монреал, където на 21 и 22 септември ще участва в първата официална Среща на жените министри на външните работи. Това съобщиха от пресцентъра на  Министерството на външните работи . Форматът се провежда под патронажа на външния министър на Канада Кристия Фриаланд и на Върховния представител на ЕС по въпросите на външните работи и политиката за сигурност Федерика Могерини.  \r\n„Канада и ЕС вярват, че среща на жените външни министри, посветена на ключови външнополитически теми и парещи предизвикателства, ще изпрати по цял свят силен сигнал за лидерските умения на жените и ще открои още веднъж колко е важно във всички нива на взимане на решения да участват жени“, се казва в поканата до министър Захариева, подписана от канадската ѝ колега Фрийланд и от Могерини.   \r\nЗа срещата са поканени всички 28 жени министри на външните работи от Азия, Америка, Африка, Европа и Океания.   \r\nМинистър Захариева ще открие с встъпително изказване четвъртата сесия, посветена на глобалните усилия за премахване на насилието на полова основа, включително в конфликтни и пост-конфликтни ситуации.  \r\nВ рамките на двудневния форум българският министър ще проведе двустранни срещи с колегите си от Кения и Норвегия Моника Джума и Ине Мари Ериксен Сьорайде.  \r\nСлед края на форума Екатерина Захариева ще участва в отбелязването на 110-ата годишнина от обявяването на независимостта на България, което ще събере българската общност в Монреал в храма „Свети Иван Рилски“.  \r\nОт Канада министър Захариева ще отпътува за САЩ, където ще се включи в състава на водената от премиера Бойко Борисов българска делегация за 73-ата редовна сесия на Общото събрание на Организацията на обединените нации.", "date": "2018.09.20", "title": "Вицепремиерът Екатерина Захариева ще участва в среща на жените министри на външните работи в Монреал"}
{"url": "http://www.focus-news.net/news/2018/09/20/2569184/anton-kutev-bsp-v-savremennata-balgarska-politika-otsastva-viziya-i-tochno-zatova-bsp-iska-da-dade-takava-na-balgarina.html", "text": "Това, което отсъства в съвременната българска политика, е визията и точно затова, ние, от БСП, искаме да дадем такава на българина. С „Визия за България“ искаме да проведем разговор за бъдещето. Това заяви пред събралите се в конферентната зала на Историческия музей в Полски Тръмбеш зам.-председателят на ПГ на „БСП за България“ Антон Кутев, съобщиха от пресцентъра на  Националния съвет на БСП . Той отбеляза, че България трябва да приключи с прехода и да бъде изведена към нещо позитивно.  \r\nНародният представител Веска Ненчева говори за значимостта на образованието за съхраняване на българското общество. „Цялостната промяна минава през възпитанието и образованието“, подчерта Ненчева. Тя разясни перспективите за развитието му, заложени във „Визия за България“. „С нашия проект търсим обратната връзка от хората, за да тръгнем напред и да потърсим нормализиране на процесите в държавата“, каза народният представител Стефан Бурджев \r\n„Визия за България“ е опит за  един нов обществен договор- какво ще правим след свалянето на ГЕРБ от власт“. Това каза народният представител от левицата Стоян Мирчев на среща с жителите на Стражица. Той подчерта, че държавните институции са спрели да функционират и ГЕРБ си отива, защото не знаят как да управляват. „БСП има кадровия и експертен потенциал да предложи алтернатива за упралвние“, подчерта Стоян Мирчев. \r\n„Институциите и обществото дължат много на българския учител. Увеличението на заплатите не е достатъчно, за да се върне уважението към учителската професия“. Това каза народният представител Донка Симеонова. Тя отбеляза, че проектът „Визия за България“ поставя акцент на грижата за образованието в малките населени места. „Необходимо е да се избегне системата „парите следват ученика“, което е пагубно за малките населени места“, категорична бе Симеонова. Тя допълни, че именно затова е необходима промяна в системата на делегираните бюджети.  \r\n„Във „Визия за България“ ще бъде допълнено, че там, където липсва междуселищен транспорт, може да се формира комунален фонд за създаване на общински предприятия,  с акцент транспорт и чистота“, каза народният представител от ПГ на „БСП за България“ Дора Янкова. Тя допълни, че вижда недоволството на жителите на Стражица по отношение лошото стопанисване от страна на държавата на третокласната пътна инфраструктура, която е повече от 100км. на територията на общината. Тя добави, че кметове са изразили готовност да се включват с предложения- как да бъде укрепено българското село. \r\n„Проектът „Визия за България“ цели да има повече държава там, където е необходимо и полезно на гражданите“. Това каза народният представител Петър Кънев на среща с жителите  на  Павликени. Той поясни, че липсата на държава и държавност е изключително притеснителна за обществото.  \r\n„Независимо от приказките, че държавата работи за спешната помощ, на практика, състоянието й в областта е много тежко“, заяви народният представител от БСП проф. Георги Михайлов в Павликени. Той постави въпросите за общинското здравеопазване и бъдещето на общопрактикуващите лекари. В срещата участваха и народните представители проф. Светла Бъчварова, която говори  по проблемите на земеделието, и  Радослав Стойчев, който разясни приоритетите на Визията  в частта Регионална политика. \r\nНа провелите се срещи хората поставиха въпросите за миграционния процес, който се наблюдава в малките населени места, липсата на перспектива за професионална реализация на младите хора. Често повтаряно мнение бе желанието да не се закриват държавни училища, именно в малките населени места. Хората изразиха притеснението си и по отношение на цялостната политика в пенсионното осигуряване и здравеопазването. Те поискаха повторни срещи с народните представители от ПГ на „БСП за България“", "date": "2018.09.20", "title": "Антон Кутев, БСП: В съвременната българска политика отсъства визия и точно затова БСП иска да даде такава на българина"}
{"url": "http://www.focus-news.net/news/2018/09/20/2569192/vitseprezidentat-nastoya-balgarskoto-uchilishte-hristo-botev-v-bratislava-da-se-razviva-kato-inovativno-uchebno-zavedenie.html", "text": "Българското средно училище „Христо Ботев“ в Братислава да влезе в списъка на иновативните учебни заведения – за това настоя вицепрезидентът Илияна Йотова на среща със словашкия министър на образованието, науката и спорта Мартина Лубийова. Вицепрезидентът бе в словашката столица по повод 70-годишнината на училището и откри юбилейната учебна година. „Христо Ботев“ е сред десетте най-авторитетни учебни заведения в Братислава. \r\nИлияна Йотова благодари на словашката държава за подкрепата и грижите за учебното заведение. Мартина Лубийова изрази убеденост, че трябва да се работи за осигуряване на модерно оборудване в него и иновативни практики. Тази тема вицепрезидентът обсъди и със заместник-кмета на Братислава с ресор образование Людмила Фаркашовска, която отговаря за българското училище. \r\n„Имаме голяма нужда от добри практики от страни със сходни проблеми като нашите“, отбеляза вицепрезидентът Илияна Йотова пред словашкия министър на образованието Мартина Лубийова. „Тенденциите са едни и същи, но в България се усещат по-силно“, отбеляза Лубийова. \r\nИзтичането на млади високообразовани хора и дефицитът на технически подготвени кадри са сред общите проблеми за България и Словашката република. „Голяма грешка в България бе разформироването на професионалните средни училища. Сега тепърва създаваме дуална система, за която е необходимо добро сътрудничество между бизнеса и училищата. Нужни са стимули за работодателите, за да се включат в тази система“, подчерта вицепрезидентът. \r\nМартина Лубийова представи пред Илияна Йотова приетата от Словашката държава национална програма за развитие и образование за следващите 10 години, която съдържа конкретни мерки и осигурени за тяхното прилагане средства. \r\n„В България допуснахме разделянето на училищата на добри и лоши. Системата на делегираните бюджети създаде максимата „Парите следват ученика“. Всичко това доведе до големи диспропорции“, заяви вицепрезидентът. Илияна Йотова подчерта, че обхващането на ромските деца в образователната система нерядко се превръща в невъзможна мисия. \r\nВицепрезидентът отбеляза, че България изпитва и недостиг на учителски кадри. „За българите учителската професия стана непопулярна. Вина носим като родители, общество и политици“,  Илияна Йотова. \r\nНа срещата бе изразено общото мнение, че повече хора трябва да се убедят в необходимостта от обучение през целия живот, за да могат да се приспособяват към непрестанно променящия се пазар на труда.", "date": "2018.09.20", "title": "Вицепрезидентът настоя българското училище „Христо Ботев“ в Братислава да се развива като иновативно учебно заведение"}
{"url": "http://www.focus-news.net/news/2018/09/20/2569196/new-europe-bryuksel-zasilva-podkrepata-za-svobodata-na-mediite-v-zapadnite-balkani-s.html", "text": "лед години на войни и стагнация гражданското общество в страните от Западните Балкани се изправя на крака. То обаче все още е твърде крехко, а една от причините за това е недостатъчното развитие на независимата журналистика. Тъй като всяка от страните в региона се стреми към по-нататъшна интеграция с Европейския съюз, Брюксел засилва подкрепата си за свободата и развитието на медиите в Западните Балкани, като се съсредоточава върху медийната отчетност, финансирането, изграждането на капацитет, регионалното сътрудничество и младите журналисти, поясняват в редакцията на електронното издание  New Europe . \r\n„Защитата на основните права като свободата на медиите е от решаващо значение за по-нататъшния напредък по пътя на ЕС за (Западните Балкани). Макар стратегията ни за Западните Балкани да доведе до нова динамика за интегрирането на ЕС в региона, не постигнахме голям напредък в областта на свободата на медиите. За да се насърчи напредък и в тази област, тазгодишните Дни на медиите силно акцентират върху образованието и обучението на младите журналисти и върху действията, които укрепват медийната грамотност, насърчават помирението и подкрепят независимостта, защитата и икономическата устойчивост на живата медийна сцена“, заяви Йоханес Хан, комисар по европейската политика за съседство и преговорите за разширяване, в рамките на реч, изнесена на втората конференция на ЕС „Дни на медиите на Западните Балкани“, проведена в македонската столица по-рано тази седмица.  \r\nСвободата на медиите е един от основните принципи на Европейския съюз и част от политическите критерии за присъединяване към ЕС. Брюксел се ангажира да засили подкрепата си за растежа и развитието на независимите медии в региона и да подпомогне младите журналисти с регионални инициативи, подчертава изданието. Тереза Герова", "date": "2018.09.20", "title": "New Europe: Брюксел засилва подкрепата за „свободата на медиите“ в Западните Балкани С"}
{"url": "http://www.focus-news.net/news/2018/09/20/2569195/prezidentat-rumen-radev-za-men-mladite-hora-sa-po-vazhni-ot-chuzhdestrannite-investitsii-ako-neshto-ne-im-haresva-zaedno-tryabva-da-go-promenim.html", "text": "За мен младите хора са по-важни от чуждестранните инвестиции - ако нещо не им харесва, заедно трябва да го променим. Това каза държавният глава Румен Радев по време на откриването на форума „Кариера в България? Защо не“, предаде репортер на  Агенция „Фокус“.  „Уважаеми кандидати за работа в България, уважаеми работодатели, дами и господа, първо искам да поздравя организаторите на форума „Кариера в България? Защо не?“, за тази родолюбива инициатива. За това с удоволствие приех да бъда патрон на 11-ото поредно издание на този форум. За българи със знание и опит в чужбина. Виждам бъдеще за България във всеки образован млад човек. В началото на седмицата откривах новата учебна година в Националната гимназия за древни езици и култури. Пожелах на учениците какъвто и път да изберат за образование, за професионална реализация, с каквото и да се занимават в бъдеще, винаги мислите им да бъдат за България. Вярвам, че самият факт, че вие отново сте тук, където са вашите корени, семейства, близки, приятели, е точно защото се водите от мисълта за България“, каза държавният глава. Президентът изрази надежда, че с форуми като този младите хора ще направят правилния избор, когато поставят на везната по-доброто заплащане, по-добрите условия от една страна и емоционалната връзка със земята, където са направили първите си стъпки. „За мен вие сте по-важни от чуждестранните инвестиции в България. Вие идвате тук със знания и опит за нови обществени модели и бизнес отношения, за нови стандарти, от които България има остра нужда, за да преодолее изоставането и да поеме по пътя на една всеобхватна модернизация. Това, като капитал, което вие сте концентрирали в себе си, струва много повече от парите“, заяви той. По думите му младите хора идват в България с нов заряд на непримиримост към несправедливостта и беззаконието, с които нашето общество постепенно се е примирило и които са основната пречка за общественото ни развитие. „За мен е много положително това, което разбрах и от организаторите, че все по-голям е интересът, който проявявате към хуманитарните професии. Ако нещо не ви харесва в България днес, то ние заедно трябва да го променим. Сигурен съм, че вие сте между хората, които не робуват на всеизвестни тези като „Тук е така“, „Това не е моя работа“ или пък „Нищо не зависи от мен“. Напротив, ако искаме да променяме нещо, то това зависи от нас“, зави още Румен Радев. По думите му справяне с беззаконието, търсенето на нови модели, достъпът до здравеопазване и социални услуги и възстановяването на прекъснатите социални връзки зависи от всички нас. „Това е нашата обща битка за една нова и модерна България, в която вие да се чувствате много по-добре, отколкото навън“, каза Радев. Той благодари и на работодателите, които не просто подават ръка на младите хора, а на бъдещето на страната ни. \r\nДеница КИТАНОВА", "date": "2018.09.20", "title": "Президентът Румен Радев: За мен младите хора са по-важни от чуждестранните инвестиции - ако нещо не им харесва, заедно трябва да го променим"}
{"url": "http://www.focus-news.net/news/2018/09/20/2569194/georgi-svilenski-bsp-ministrite-sa-bushonite-kogato-ima-obshtestveno-naprezhenie.html", "text": "Министрите са бушоните, когато има обществено напрежение. Това каза Георги Свиленски, зам.-председател на ПГ на \"БСП за България\", пред БНР, съобщиха от пресцентъра на  Националния съвет на БСП . Той коментира, че дали вътрешният министър ще се казва Младен Марин или Валентин Радев, или транспортният ще се казва Московски или Желязков - няма никакво значение. \"Сбъркана е политиката на правителството\", заяви Свиленски. Той припомни, че от години се говори за пътната безопасност. \"Кой предложи преди година и половина тези хора за министри, а сега само те поемат отговорността? Когато се носи политическа отговорност, тя трябва да бъде на по-високо ниво, да я понесе министър-председателят и целият кабинет\",  категоричен бе Свиленски. Той поясни, че \"ПГ на БСП за България\" няма как да подкрепи промените в кабинета, не защото  БСП е опозиция, а защото тези промени не решават нито един проблем на българското общество. \"С тези три оставки няма как да бъде решен проблемът, поради който те бяха подадени\", подчерта Георги Свиленски.  \r\n\"ГЕРБ си отива, по-важното е какво идва след това?\", попита народният представител. Той поясни, че при срещите с хората от страната за \"Визия за България\", те изразяват притесненията за неясното развитие на България. \"Визията\" е надпартиен документ на БСП. Това е една протегната ръка към цялото българско общество\", подчерта Свиленски. Той допълни, че всеки, който желае, може да я прочете и да даде своите коментари и забележки. \"Това е един нов път за развитие на държавата. От срещите си с хората виждаме тяхната енергия и желание за промяна, но по-важното е - дали ще можем да се обединим срещу съпротивата, която ще дойде поради нарушаването на много големи икономически и политически интереси\", заключи Георги Свиленски.", "date": "2018.09.20", "title": "Георги Свиленски, БСП: Министрите са бушоните, когато има обществено напрежение"}
{"url": "http://www.focus-news.net/news/2018/09/20/2569198/pazardzhik-okrazhniyat-sad-gleda-delo-za-prichinyavane-na-smart-sled-narushenie-na-pravilata-za-dvizhenie-po-patishtata.html", "text": "Окръжният съд в Пазарджик гледа дело за нарушение на правилата за движение по пътищата, съобщиха от пресцентъра на  съда . Делото е образувано по внесен от Окръжна прокуратура – Пазарджик обвинителен акт срещу 40-годишен мъж от София.  Подсъдимият е обвинен за това, че на 4 септември 2017 г. при управление на лек автомобил на автомагистрала „Тракия“ е нарушил правилата за движение по пътищата и е предизвикал пътно-транспортно произшествие, вследствие на което е починал друг шофьор. Делото е насрочено в разпоредително заседание. Докладчик съдия е Ирина Джунева", "date": "2018.09.20", "title": "Пазарджик: Окръжният съд гледа дело за причиняване на смърт след нарушение на правилата за движение по пътищата"}
{"url": "http://www.focus-news.net/news/2018/09/20/2569189/politico-ungariya-startira-mediyna-kampaniya-sreshtu-reshenieto-na-ep.html", "text": "Правителството на Виктор Орбан стартира медийна кампания срещу резолюцията на Европейския парламент, в която се изразяват опасения относно системните проблеми, свързани с правовата държава в Унгария, отбелязва изданието  Politico  в европейската си редакция.  \r\nВ първия видеоклип, създаден като част от кампанията и публикуван на страницата на правителството в социалната мрежа „Фейсбук“, се твърди, че „мнозинството от ЕП иска да ни заглуши, защото защитаваме родината си и Европа“.  \r\nКампанията е в отговор на одобрението на резолюция, с която се призовава Европейският съвет да наложи санкции срещу унгарското правителство относно това, което в Страсбург определиха като системни проблеми с независимостта на съдебната система, свободата на медиите и правата на бежанците и малцинствата. Гласуването се проведе миналата седмица, припомня изданието.  \r\nУнгарското правителство заяви по-рано тази седмица, че ще оспори решението в най-висшия съд в Европа, подчертавайки, че гласуването не е валидно, защото не е взело предвид броя на депутатите, гласували с „въздържал се“. Говорител на Европейския съд заяви в сряда, че все още няма получена официална жалба от унгарското правителство. \r\nСъдът също така обсъди гласуването в ЕП и стига „до заключението, че не е компетентен да преразглежда процедурата на друга институция\", поясни говорител на австрийското председателство пред  Politico . \r\nМедийната кампания, финансирана от държавата, ще включва и рекламни клипове в радио и телевизионни предавания, както и онлайн медии, поясниха от Будапеща. \r\nПрез последните години правителството на Унгария изразходва милиони евро, платени от данъкоплатците, за да провежда кампании срещу Брюксел и Джордж Сорос. Критиците твърдят, че кампаниите са средство за политическо влияние с държавни средства, а също и насочване на парите към проправителствени медии. Тереза Герова", "date": "2018.09.20", "title": "Politico: Унгария стартира медийна кампания срещу решението на ЕП"}
{"url": "http://www.focus-news.net/news/2018/09/20/2569200/pregled-na-osnovnite-temi-v-shumenskiya-pechat.html", "text": "„Гаранция за инвестиции срещу решение за водопровод искат съветниците във Велики Преслав“, е водещото заглавие във вестник  „Шуменска заря“ . Гаранция, че община Велики Преслав ще има полза от подмяната на водопровод, минаващ през нейна територия, искат общинските съветници във Велики Преслав, за да вземат решение, от което зависи инвестиционен проект. Става въпрос за изготвяне на Подробен устройствен план (ПУП) на трасето, по което минава довеждащият водопровод от яз. „Тича”. Въпросът се оказа много проблематичен и се обсъжда в присъствието на областния управител на Шумен проф. Стефан Желев и управителя на В и К инж. Красимир Марков. От общинския съвет се иска съгласие трасето на водопровода да мине през землищата, през които и сега минава, но тъй като навремето не е имало ПУП, той трябва да се направи сега. За целта се иска одобрение от местния парламент.  \r\n„Международна юбилейна езиковедска конференция“, е акцент от стр. 2 в броя. Катедрата по български език при Факултета по хуманитарни науки на Шуменския университет „Епископ Константин Преславски“ организира Международната юбилейна конференция „Българският език – история, настояще, бъдеще“ от 27 до 29 септември. Тя се посвещава на 40-годишнината от основаването на Катедрата по български език. Темите на докладите, които ще бъдат представени ще са свързани с интерпретирането на проблеми на съвременния български език или диахронната лингвистика, на общото, сравнителното, съпоставителното и балканското езикознание, на стандартологията, диалектологията, ономастиката, социолингвистиката, психолингвистиката, металингвистиката и други интердисциплинарни полета.  \r\n„Арена Шумен“ и тенис корта на концесия за 20 години“, пише вестникът. Новата зала „Арена Шумен“ и общинският тенис корт са предвидени за отдаване на концесия. Желанието е записано в Плана за действиеза общинските концесии за периода 2018 – 2020 година. Документът е предложен за обсъждане на общинската сесия в края на месец септември.  \r\n„Кметът Любомир Христов започна срещите си с педагогически колективи“, информира ежедневникът. Кметът на община Шумен Любомир Христов се срещна с учителите от ОУ „Хр. Ботев” в село Друмево. Градоначалникът и заместник-кметът по образование и култура Найден Косев пожелаха да чуят от преподавателите с какви проблеми се сблъскват те през учебната година и какви са очакванията им от общинската администрация.", "date": "2018.09.20", "title": "Преглед на основните теми в шуменския печат"}
{"url": "http://www.focus-news.net/news/2018/09/20/2569203/prof-todor-kantardzhiev-prez-septemvri-otchitame-slabo-povishavane-na-respiratornite-zabolyavaniya-nay-veroyatno-stava-vapros-za-paragrip-3.html", "text": "През септември отчитаме слабо повишаване на респираторните заболявания, най-вероятно става въпрос за парагрип 3. Това каза директорът на Националния център по заразни и паразитни болести и епидемиолог проф. д-р Тодор Кантарджиев в интервю за  Агенция „Фокус“  по повод провелата се кръгла маса за съвременните аспекти в профилактиката и лечението на острите респираторни заболявания, както и за заболеваемостта в момента.  По думите му това се дължи на застудяването и на събирането на повече хора при организирането на започването на учебната година. Проф. Кандарджиев уточни, че парагрип 3 е целогодишен. По думите му през есента се активират парагрипните вируси 1 и 2.  „Всички заболявания, които се явяват през есенно-зимния период са плод на някаква инфекция. Наистина студеното време прави организма по-податлив на такива инфекции, като причините са две. Студеното време кара хората да се събират в затворени помещения, където си разменят микроби. Второто нещо е, че студеното време свива кръвоносните съдове в носа и горните дихателни пътища. По-малко левкоцити стигат до кръвоносните съдове и по този начин някои бактерии и вируси намират начин да проникнат в нашия организъм“, обясни проф. Кантарджиев и посочи, че наистина през есенно-зимния период се увеличава броят на заболелите от инфекции. „Кои са тези инфекции? От бактериалните инфекции при децата това е стафилококовата, както и тези, причинени от стрептококус пиогенес, който причинява ангината и скарлатината. Едно заболяване, което за съжаление в 21 век допуснахме в нашите детски колективи и в училищата. Това е показател, че не използваме правилно антибиотици“, коментира проф. Кантарджиев. Той допълни, че  през зимата се срещат вирусните инфекции на горните дихателни пътища. „Тоест, това са инфекциите, причинени от бокавирус, от метапневмо вирус и инфекциите причинени от коронавирусите. Те са причинител за една трета от гърлобола и сухата кашлица при възрастните хора през зимния период“, каза още проф. Кантарджиев.  \r\nДеница КИТАНОВА Пълния текст на интервюто четете по-късно в „Мнение”", "date": "2018.09.20", "title": "Проф. Тодор Кантарджиев: През септември отчитаме слабо повишаване на респираторните заболявания, най-вероятно става въпрос за парагрип 3"}
{"url": "http://www.focus-news.net/news/2018/09/20/2569197/mustafa-karadaya-dps-gerb-e-edinstveniyat-vinoven-za-sobstvenoto-si-zatavane-predsrochnite-izbori-sa-neizbezhni.html", "text": "ГЕРБ е единственият виновен за собственото си затъване. Това каза председателят на ПГ на ДПС Мустафа Карадайъ преди гласуването на министерските оставки, предаде репортер на  Агенция „Фокус“ . „Във време, когато обществото има нужда от промяна и адекватни държавнически решения, сме принудени да се занимаваме с министерски оставки с цел запазване на властта, тоест с отлагане на неизбежното“, посочи той. „Трите министерски оставки ще тушират напрежението, това е очакването на управляващите, но няма да се случи“, коментира Карадайъ. „Не чухте предупреждението ни да съставите правителство, за да осъществите собствената си програма за управление“, посочи той. „Противопоставихте български граждани, дадохте власт на национализма и популизма. Възприехте ги и ги превърнахте в своя кауза“, обяви председателят на ПГ на ДПС. „Разрушихте и малкото останало доверие в институциите и с това предизвикахте криза на държавността. Тя е може би най-тежката не само в новата история на България“, посочи Мустафа Карадайъ. „Днес трябваше да отговорим на въпросите как да спрем войната по пътищата и агресията, как да подобрим живота на българите, какво да се предприеме по преговорите за Многогодишната финансова рамка“, обясни той. „Няма да чуем отговорите на важните въпроси от правителството, няма да дочакаме решението на проблемите на българите от това правителство“, обяви Карадайъ и уточни, че формулата на властта е грешна. „Предсрочните избори са неизбежни. Нито оставки, нито предсрочните избори сами по себе си са решение“, каза още председателят на ПГ на ДПС.  \r\nБиляна ИВАНОВА", "date": "2018.09.20", "title": "Мустафа Карадайъ, ДПС: ГЕРБ е единственият виновен за собственото си затъване, предсрочните избори са неизбежни"}
{"url": "http://www.focus-news.net/news/2018/09/20/2569202/varna-normalna-e-patnata-obstanovka-na-teritoriyata-na-oblastta.html", "text": "Нормална е пътната обстановка във Варненска област. Настилките са сухи, видимостта е добра, няма временни ограничения за движение на моторни превозни средства в областта, предаде репортер на  Радио „Фокус“ – Варна . Частични ремонти се извършват по пътя между Девня и Суворово, както и по направлението Вълчи дол – Суворово. Преминаването по 17-километрова отсечка от пътя Старо Оряхово – Гроздьово край Варна се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Движението по пътя между Кранево и Варна е забранено за преминаване на моторни превозни средства над 10 тона, при 83-тия километър. Обходният маршрут е през Кичево и Оброчище. Ремонтни дейности текат на пътя между селата Добротич и Калоян във Варненско. Там се работи в участъка от 8-ми до 15-ти километър. От Агенция „Пътна инфраструктура“ предупреждават трафикът да се осъществява с повишено внимание от страна на водачите. Движението се извършва съобразно създадената организация. \r\nДиана СТОЕВА", "date": "2018.09.20", "title": "Варна: Нормална е пътната обстановка на територията на областта"}
{"url": "http://www.focus-news.net/news/2018/09/20/2569199/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Продължаващата неформална среща на държавните и правителствени лидери на страните от Европейския съюз, която се провежда в Залцбург, по-ефективна политика за борба с нелегалната миграция, Брекзит и „непокорната“ Унгария са водещите теми, върху които акцентира европейският печат.  \r\n***  Египет е изразил готовност да се консултира с Европейския съюз относно „задълбочаване на сътрудничеството“ по въпроса за миграцията. Това стана ясно след продължителните дебати в рамките на неформалната среща на държавните и правителствени лидери на страните-членки на Общността, която се провежда в австрийския град Залцбург, съобщава германският национален ежедневник  Die Frankfurter Allgemeine Zeitung . \r\nИзточник от Брюксел разкри пред редакцията, че идеята за сътрудничество с Кайро е подкрепена от 28-те страни от ЕС. Въпреки това председателят на Европейската комисия Жан-Клод Юнкер не е бил доволен от разискванията.  \r\nВ края на юни канцлерът на ФРГ Ангела Меркел и нейните колеги взеха решение да работят за създаването на приемни центрове за спасени мигранти, които да бъдат разположени на територията на страните от Северна Африка, припомня изданието. \r\n***  В рамките на неформалната среща на държавните и правителствени лидери на страните от Европейския съюз, която се провежда в Залцбург, отново бе подхваната темата за по-ефективна политика за борба с нелегалната миграция. Поради натиска на времето обаче, темата за Брекзит отново бе в центъра, коментират в редакцията на австрийския национален ежедневник  Die Presse  във водеща статия, озаглавена „Тереза Мей помоли европейските си партньори за последно танго“.  \r\nОт неофициална среща на върха на ЕС като тази в Залцбург „не се очакват резултати или решения“. Участниците в нев искат да разговарят за дългосрочните перспективи в спокойна рамка – открито, без натиск – особено по онези въпроси, които карат гражданите на европейските страни да си гризат ноктите, подчертава изданието.  \r\nИ все пак Лондон отново привлича вниманието на всички – макар вече да бе обявено, че темата за излизането на Великобритания от структурите на Общността ще бъде предмет на обсъждане на специална среща на върха през ноември. Брекзит ще бъде в центъра на събитието и през втория ден на срещата в Залцбург. Червеният килим този път ще бъде опънат пред Музикалната консерватория, където ще бъде организирана дискусия за бъдещето на ЕС без Великобритания. \r\n***  Европейските лидери са били разделени нощта преди критичната среща на върха в Залцбург, която ще определи бъдещето на плановете за Брекзит на британския министър-председател Тереза Мей, пише британският вестник  The Times . \r\nНякои страни от Европейския съюз оказват натиск за това лидерите да се съгласят на британските предложения, които те виждат като „позитивна“ стъпка към постигането на споразумение. \r\nТази група, която е предвождана от Холандия и Белгия и подкрепена от председателя на Европейския съвет Доналд Туск, има конкурент в лицето на Европейската комисия и лидерите на Франция и Германия, за които се смята че не са склонни да направят отстъпките, които британската страна иска. \r\nЛидерите на ЕС ще се срещнат в четвъртък следобед без Тереза Мей, за да обсъдят отговора си на предложението от „Чекърс“. Великобритания се надява, че те ще се съгласят на преформулиране на преговорния мандат на ЕС преди срещата на върха през ноември, която се вижда като решаваща. Разширяването на мандата за преговори би позволило на ЕС да омекоти позицията си по отношение на митническия съюз и частичното членство в единния пазар и да се приближи повече към плановете на Мей. \r\nДоналд Туск намекна за нов подход, описвайки предложението от „Чекърс“ като „позитивна еволюция“, която показва „воля за минимизиране на негативните ефекти от Брекзит“. Той ограничи критиките си до това, че някои от „предложенията трябва да бъдат преработени или предоговорени“. \r\nНеговата позиция беше в ярък контраст с тази на председателя на Европейската комисия Жан-Клод Юнкер, който предупреди че Брюксел и Великобритания са „твърде далеч“ от споразумение. Коментарите на Туск са в противоречие и с тези на главния преговарящ на ЕС за Брекзит Мишел Барние, който категорично отхвърли британските предложения за митниците, „общата книга с правила“ за индустриалните стоки и мерките за избягване на твърда ирландска граница. \r\nКъсно в сряда, по време на вечеря на всичките 28 лидера, Тереза Мей заяви, че докато Великобритания и Евросъюза няма „да се съгласят върху всяка подробност“, то е жизненоважно да се „отговори мило“ на компромисите, която тя вече е направила. \r\n*** лед години на войни и стагнация гражданското общество в страните от Западните Балкани се изправя на крака. То обаче все още е твърде крехко, а една от причините за това е недостатъчното развитие на независимата журналистика. Тъй като всяка от страните в региона се стреми към по-нататъшна интеграция с Европейския съюз, Брюксел засилва подкрепата си за свободата и развитието на медиите в Западните Балкани, като се съсредоточава върху медийната отчетност, финансирането, изграждането на капацитет, регионалното сътрудничество и младите журналисти, поясняват в редакцията на електронното издание  New Europe . \r\n„Защитата на основните права като свободата на медиите е от решаващо значение за по-нататъшния напредък по пътя на ЕС за (Западните Балкани). Макар стратегията ни за Западните Балкани да доведе до нова динамика за интегрирането на ЕС в региона, не постигнахме голям напредък в областта на свободата на медиите. За да се насърчи напредък и в тази област, тазгодишните Дни на медиите силно акцентират върху образованието и обучението на младите журналисти и върху действията, които укрепват медийната грамотност, насърчават помирението и подкрепят независимостта, защитата и икономическата устойчивост на живата медийна сцена“, заяви Йоханес Хан, комисар по европейската политика за съседство и преговорите за разширяване, в рамките на реч, изнесена на втората конференция на ЕС „Дни на медиите на Западните Балкани“, проведена в македонската столица по-рано тази седмица.  \r\nСвободата на медиите е един от основните принципи на Европейския съюз и част от политическите критерии за присъединяване към ЕС. Брюксел се ангажира да засили подкрепата си за растежа и развитието на независимите медии в региона и да подпомогне младите журналисти с регионални инициативи, подчертава изданието. \r\n***  Правителството на Виктор Орбан стартира медийна кампания срещу резолюцията на Европейския парламент, в която се изразяват опасения относно системните проблеми, свързани с правовата държава в Унгария, отбелязва изданието  Politico  в европейската си редакция.  \r\nВ първия видеоклип, създаден като част от кампанията и публикуван на страницата на правителството в социалната мрежа „Фейсбук“, се твърди, че „мнозинството от ЕП иска да ни заглуши, защото защитаваме родината си и Европа“.  \r\nКампанията е в отговор на одобрението на резолюция, с която се призовава Европейският съвет да наложи санкции срещу унгарското правителство относно това, което в Страсбург определиха като системни проблеми с независимостта на съдебната система, свободата на медиите и правата на бежанците и малцинствата. Гласуването се проведе миналата седмица, припомня изданието.  \r\nУнгарското правителство заяви по-рано тази седмица, че ще оспори решението в най-висшия съд в Европа, подчертавайки, че гласуването не е валидно, защото не е взело предвид броя на депутатите, гласували с „въздържал се“. Говорител на Европейския съд заяви в сряда, че все още няма получена официална жалба от унгарското правителство. \r\nСъдът също така обсъди гласуването в ЕП и стига „до заключението, че не е компетентен да преразглежда процедурата на друга институция\", поясни говорител на австрийското председателство пред  Politico . \r\nМедийната кампания, финансирана от държавата, ще включва и рекламни клипове в радио и телевизионни предавания, както и онлайн медии, поясниха от Будапеща. \r\nПрез последните години правителството на Унгария изразходва милиони евро, платени от данъкоплатците, за да провежда кампании срещу Брюксел и Джордж Сорос. Критиците твърдят, че кампаниите са средство за политическо влияние с държавни средства, а също и насочване на парите към проправителствени медии. \r\n***", "date": "2018.09.20", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2018/09/20/2569201/stara-zagora-natsionalen-konkurs-moyat-praznik-se-organizira-v-grada.html", "text": "Община Стара Загора и Център за подкрепа за личностно развитие  (ЦПЛР) организират третото издание на Национален конкурс за рисунка „Моят празник“. Това съобщиха от пресцентъра на  Общината .  \r\nЦелта е да се даде възможност за изява на творческите заложби на децата и учениците, както и да се стимулира техният интерес към традиционни, национални, фолклорни и семейни празници в България. \r\nИдеята на организаторите е да се стимулира творческата енергия на българските деца за създаване на художествени произведения в областта на изобразителното изкуство, както и да се осъществи културен обмен, създаване на условия за установяване на контакти и сътрудничество между децата от страната, приобщаване към изобразителното изкуство. \r\nВ конкурса могат да участват деца от  училища, школи и извънучилищни звена в страната. Той се провежда в две възрастови групи: от 7 до 10 години и от 11 до 15 години. \r\nКонкурсът е индивидуален. Всеки участник може да представи творби в жанровете живопис и графика като сам избере материалите и техниката на рисуване. Творбите да са с формат 35/50см /без паспарту/.  Представят се до две творби в съответната възрастова група, придружени с данни за автора. \r\nВъв всяка възрастова група ще бъдат раздадени следните награди: Специална награда на Община Стара Загора, Първа, втора и трета награда в двете възрастови групи, Поощрителни награди \r\nНай –добре представилите се институции и ръководители получават грамота. \r\nС одобрените от журито творби ще бъде подредена изложба, която ще се открие на 1 декември 2018 г. от 14.00 часа  в зала „Лубор Байер“. Списък с имената на победителите и всички участници в изложбата ще бъдат публикувани на сайта на Център за подкрепа за личностно развитие. \r\nКраен срок за участие в конкурса - 2 ноември 2018 г.  \r\nТворбите се изпращат на адрес: За конкурса: “Моят празник“ \r\nЦПЛР - СТАРА ЗАГОРА \r\nул. \"Захарий Княжески\" 71, ет. 3,  \r\n6000 гр. Стара Загора \r\nЗа информация: тел.042 629062,638698", "date": "2018.09.20", "title": "Стара Загора: Национален конкурс „Моят празник“ се организира в града"}
{"url": "http://www.focus-news.net/news/2018/09/20/2569206/pregled-na-osnovnite-temi-vav-varnenskiya-pechat.html", "text": "„От началото на годината във Варненско Войната на пътя взе 32 жертви“, е заглавие от първа страница в днешния брой на варненския вестник  „Черно море“ . От началото на годината по пътищата във Варненска област са загинали 32-ма души, с 6 повече в сравнение със същия период на 2017 г. Общо са станали 2324 пътно-транспортни произшествия с пострадали. Ранените са 646, като в това число влизат всички посетили болница след катастрофа, независимо дали са имали сериозни контузии. В сравнение с миналата година тежките пътно-транспортни произшествия са със 103 по-малко, а ранените са с 32 по-малко.  \r\n„Провериха готовността на Енергото за зимата“, четем още в броя. Министерството на енергетиката извърши ежегодната проверка на готовността на „Електроразпределение Север“, част от групата „Енерго-Про“ – Варна, за работа през зимния сезон.  \r\n„Варненци избягват сделки с имоти „на зелено“, е друго заглавие изданието. Варна е един от най-големите студентски центрове в България и традиционно се наемат жилищни имоти от студенти и пазарът е активен. Що се отнася до покупко-продажбите, основно се търсят имоти с една и две спални, по-рядко с три. Приоритет за купувачите са новото строителство и завършените обекти. Това заяви в сутрешния блок на тв „Черно море“ Добромир Ганев, председател на Националното сдружение „Недвижими имоти“.  \r\n„Осъдиха на 27 г. затвор убиеца на родилката от „Аспарухово“, информира вестникът. 27 г. затвор получи варненецът, убил по особено мъчителен начин млада родилка в кв. „Аспарухово“. В разпоредително заседание на Варненския окръжен съд по дело за убийството на 18-годишната Надежда Ст. подсъдимият Красимир А., защитата му, прокуратурата и гражданските ищци постигнаха съгласие, че няма процесуални пречки за гледане на делото.  \r\n„Изложба показва Черноморието ни по време на социализма през очите на финландци“, четем още в медията. Как е изглеждало Българското Черноморие по времето на социализма през очите на финландските туристи, почивали тогава в България – това ще покаже изложбата „Пясъчни замъци и бетонни курорти – миниатюрна ваканция в миналото на България“, която ще бъде открита днес в четвъртък в Археологическия музей във Варна.", "date": "2018.09.20", "title": "Преглед на основните теми във варненския печат"}
{"url": "http://www.focus-news.net/news/2018/09/20/2569209/", "text": "Лични вещи на  генерал-майор Стефан Паприков ще бъдат представени в Националния военноисторически музей по повод 110-годишнина от Независимостта на България. Това каза в сутрешния блок  „Добро утро, България“  на  Радио „Фокус“   директорът на културната институция доц. Соня Пенкова. По думите й ще бъдат прожектирани и филми, посветени на празника. Доц. Пенкова добави, че днес все още сме длъжници на дипломатите, политиците и хората, чиято дейност е допринесла за утвърждаването на България като една независима държава. “По-малко българите имаме способността да търсим позитивното. Ненапразно обръщаме внимание на ген. Паприков, защото личности като него са малко познати. Той е известен повече като военен, не толкова като дипломат. Той не е единичен случай и затова смятам, че наше задължение е да правим тези хора популярни с онова, което те са направили, защото това ще помогне на нас самите да се променим като хора и като народ”, коментира доц. Пенкова. Тя каза още, че малко известни все още са бойните полета на България, които обаче имат потенциала да се превърнат в чудесни туристически маршрути.", "date": "2018.09.20", "title": "Доц. Соня Пенкова, НВИМ: Лични вещи на  генерал-майор Стефан Паприков ще бъдат представени в Националния военноисторически музей по повод 110-годишнина от Независимостта на България."}
{"url": "http://www.focus-news.net/news/2018/09/20/2569208/prof-todor-kantardzhiev-poluchihme-pismo-ot-ministerstvo-na-zdraveopazvaneto-za-blizkoiztochniya-respiratoren-sindrom-koyto-e-mnogo-tezhko-zabolyavane.html", "text": "Получихме писмо от Министерство на здравеопазването за близкоизточния респираторен синдром, който е много тежко заболяване. Това каза директорът на Националния център по заразни и паразитни болести и епидемиолог проф. д-р Тодор Кантарджиев в интервю за  Агенция „Фокус“  по повод провелата се кръгла маса за съвременните аспекти в профилактиката и лечението на острите респираторни заболявания, както и за заболеваемостта в момента. По думите му за това заболяване е предупредило и Министерство на външните работи миналата седмица. Проф. Кантарджиев обясни, че вследствие на синдрома една трета умират от тежка пневмония и дихателна недостатъчност. „От 2012 г. досега има 2255 души болни, от които 840 са умрели, главно в Саудитска Арабия. Когато някой заболял от там стигне до друга държава, може да стане това, което стана преди три години в Южна Корея. В една болница  заболяха  180 души, от които  38 умряха“, обясни проф. Кантарджиев. По думите му близкоизточният респираторен синдром се причинява от мутирал коронавирус. „Нормалното му  обитание  е в камилите. Някой турист, който е бил в контакт с камили или с животински продукти от камилско месо, недостатъчно термично обработени, може да го донесе във всеки един момент във всяка една европейска държава“, коментира още проф. Кантарджиев. Той уточни, че последният случай на такава инфекции е бил в САЩ през 2014 г. „Националният център по заразни болести поддържаме лабораторна готовност за доказване на този вирус. Всяка година сме включени в една програма на Центъра по контрол на заболяванията в Атланта, САЩ и те ни пращат закодирани проби от материали, в които ние познаваме къде има такъв коронавирус, причинител на този близкоизточен респираторен синдром“, обясни още проф. Кантарджиев.  \r\nДеница КИТАНОВА Пълния текст на интервюто четете в „Мнение”", "date": "2018.09.20", "title": "Проф. Тодор Кантарджиев: Получихме писмо от Министерство на здравеопазването за близкоизточния респираторен синдром, който е много тежко заболяване"}
{"url": "http://www.focus-news.net/news/2018/09/20/2569204/vratsa-golyamo-kolichestvo-orazhie-i-boepripasi-sa-otkriti-v-chasten-imot-v-selo-manastirishte.html", "text": "Голямо количество оръжие и боеприпаси са открити на 19 септември 2018 г. в частен имот в село Манастирище, община Хайредин. Това съобщиха от  ОДМВР-Враца . Намерени и иззети са незаконно притежавани оръжия и боеприпаси. Акцията е проведена след оперативно-следствени действия на служители от сектор „Противодействие на криминалната престъпност“ при ОДМВР- Враца, които  извършиха проверка и претърсване в частен имот - къща и двор в село Манастирище, общ. Хайредин, собственост на двама братя, на 61 г. и на 54 г. При претърсване на помещения ползвани от 61-годишния мъж, са намерени  и иззети: гладкоцевна ловна пушка 12 калибър;  2 пневматични пушки; 1 бойна граната РГД-5 със завита запалка в нея; 1 имитационна граната със запалка в нея; 50 електродетонатори; тротилова пресовка с тегло около 200 грама;  1 метално тяло с цилиндрична форма, саморъчно изработено; 3 пълнители за автомат тип „АК“; 3 метални кутии с барут за ловни патрони; 1 плик, съдържащ около двеста грама барут за ловни патрони; 1 кутия с капсул-възпламенители за ловни патрони; 2 огнепроводни шнурове съответно с дължина 8,10 метра и 0,20 метра; 417 ловни и бойни боеприпаси от различен калибър.  \r\nВ хода на претърсването, след установяването на взривни вещества, местопроизшествието е запазено до пристигането на екип на Специализираният отряд за борба с тероризма-МВР. Собственикът на имота (61-годишен), който е криминално проявен,  не е задържан по здравословни причини. Образувано  е досъдебно производство по чл. 339 от НК.", "date": "2018.09.20", "title": "Враца: Голямо количество оръжие и боеприпаси са открити в частен имот в село Манастирище"}
{"url": "http://www.focus-news.net/news/2018/09/20/2569207/vechernye-novosti-sarbiya-pohvala-ot-sasht-sarbiya-podobryava-sposobnostta-si-za-borba-s-terorizma.html", "text": "В доклад от Държавния департамент на САЩ за 2017 г. се подчертава, че правителството на Сърбия е предприело стъпки за подобряване на способностите на страната за борба с тероризма, отбелязва електронното издание на белградския ежедневник  „Вечернье Новости“  във водеща статия под заглавие „Похвала от САЩ: : Сърбия подобрява способностите си за борба с тероризма“. \r\nВ частта от доклада за Сърбия се посочва, че Белград е утвърдил Национална стратегия за предотвратяване и отговор на тероризма за периода 2017-2021 г. и продължава да си сътрудничи с международни партньори, чиито усилия са насочени към прилагането на закона в областта на сигурността в киберпространството. \r\nВ документа, публикуван на 20 септември, се подчертава, че през изминалата година на територията на Сърбия не са извършени терористични атаки. Не се пропуска да се отбележи, че набирането на членове за близкоизточната радикална групировка „Ислямска държава“ от страната остава на ниски нива.  \r\nВ този ред на мисли основната терористична заплаха в Сърбия произтича от потенциалното прехвърляне на средства и оръжия през територията й, връщането на чуждестранни бойци и радикализацията.  \r\nСърбия, се добавя в текста, е член на международната коалиция срещу „Ислямската държава“. Белград е дал обещание за дарения на медицински изделия, но доставката им все още не е изпълнена поради липса на опит в ролята на донор и твърде развитата бюрокрация.  \r\nСтраната продължава да се възползва от обучението на правителството на САЩ за изграждане на капацитет за борба с тероризма. Този капацитет обаче трябва да се подобри, е заключението на доклада, в който се признава, че полицията на балканската страна е постигнала „стабилен напредък“ и работи все по-активно за разкриване, възпиране и предотвратяване на терористичната дейност.  \r\nЩо се отнася до съдебната система, правоприлагането и граничната сигурност, в доклада се посочва, че Сърбия трябва да подобри капацитета на правоприлагащите органи, но че нейният напредък в тази област е постоянен. \r\nВ статията се посочва още, че Сърбия е член на различни европейски органи за борба срещу прането на пари и финансирането на тероризма. Тя сътрудничи по въпросите на борбата с тероризма с Интерпол, Европол. Част е от двустранни програми за сътрудничество в осигуряването на границите с България, Унгария и Румъния, и е установила подобни гранични партньорство с Босна и Херцеговина и Хърватия.  Тереза Герова", "date": "2018.09.20", "title": "„Вечернье Новости“ (Сърбия): Похвала от САЩ: Сърбия подобрява способността си за борба с тероризма"}
{"url": "http://www.focus-news.net/news/2018/09/20/2569205/aktsenti-v-predavaneto-dobrich-blyan-vihren-ponesen-nad-step-ekovita.html", "text": "В това издание на съвместното предаване „Добрич – Блян вихрен, понесен над степ ековита…“ на  Радио „Фокус“  и  Община Добрич  отново ще отделим място на историята и на актуални теми, свързани с безопасността на движението по пътищата и началото на учебната година.  \r\nПрез този месец гражданите и гостите на Добрич имат възможност да разгледат уникална изложба, озаглавена „150 години подвиг и памет“, представена в зала „Възраждане“ в Художествената галерия. Експонирани са две светини – саби с револвер на двама воеводи – Стефан Караджа и Хаджи Димитър. Специален гост на откриването бе д-р Чавдар Ангелов, директор на Национален парк-музей „Шипка – Бузлуджа“, организирал изложбата. Ще ви представим неговата позиция и аргументи защо Добрич заслужава да бъде обявен за „Град на българската бойна слава“. Темата за безопасността по пътищата е актуална винаги. Този месец обаче тя е акцент и заради началото на учебната година.  \r\nКак Община град Добрич осъществява на практика идеята за безопасност на пътя и по отношение на водачи на моторни превозни средства, и по отношение на пешеходци, с грижа за всички участници в движението по пътищата, ще ни разкаже директорът на Общинското предприятие „Комуналстрой“ в Добрич Борислав Борисов.  \r\nВъзрожденското училище в Добрич не е просто място в музея, където посетителите разглеждат витрини и поставените в тях артефакти, а пространство, където младите хора се срещат с миналото, образовайки се и забавлявайки се. За този модел на просвета ще ни разкаже Ивелина Романова, специалист в Регионалния исторически музей в Добрич.  \r\nТези и още теми слушайте в предаването „Добрич – Блян вихрен, понесен над степ ековита…“ от 14:00 до 15:00 часа, с водещ Жулиета Николова.", "date": "2018.09.20", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2018/09/20/2569214/kyustendil-trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” е с нормална интензивност. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни на пътното платно. \r\nВенцеслав ИЛЧЕВ", "date": "2018.09.20", "title": "Кюстендил: Трафикът на ГКПП „Гюешево” е с нормална интензивност"}
{"url": "http://www.focus-news.net/news/2018/09/20/2569215/prezidentat-rumen-radev-obsazhdam-nominatsii-za-konstitutsionen-sadiya.html", "text": "Обсъждам номинации за конституционен съдия. Това каза държавният глава Румен Радев пред журналисти във връзка с номинациите за конституционен съдия, предаде репортер на  Агенция „Фокус“.  „Разбира се, че проучвам различни варианти. За мен са важни не само високите професионални, но и високи морални качества и възможностите и умението да отстояваш своята позиция“, заяви Радев. На въпрос дали има готова номинация, държавният глава отговори, че обсъжда такава. Попитан дали би предложил гл. прокурор Сотир Цацаров, президентът отново отговори: „Както ви казах, обсъждам. Не искам към този момент да хвърлям ей така в пространството, каквито и да са имена“, допълни той.  \r\nДеница КИТАНОВА", "date": "2018.09.20", "title": "Президентът Румен Радев: Обсъждам номинации за конституционен съдия"}
{"url": "http://www.focus-news.net/news/2018/09/20/2569211/veliko-tarnovo-stopanska-akademiya-svishtov-dari-kompyutri-na-uchebni-zavedeniya-i-institutsii.html", "text": "Стопанска академия „Димитър А. Ценов” - Свищов за пореден път подпомогна учебни заведения и институции като им предостави безвъзмездно компютърни конфигурации. Това съобщиха от пресцентъра на  висшето учебно заведение . Свищовското висше училище дари употребявани компютри, монитори и клавиатури на ПДТГ „Димитър Хадживасилев”, Дирекция „Социално подпомагане” и Първото българско народно читалище „Еленка и Кирил Д. Аврамови” в Свищов, и на СУ „Христо Ботев” – гр. Славяново, община Плевен. Решение за даренията,  академичното ръководство взима след получени писма от ръководителите на училищата и институциите, в които техниката е остаряла или недостатъчна.  \r\nНа свищовската търговска гимназия са предоставени 20 компютърни конфигурации, с които е оборудван нов компютърен кабинет и вече се провежда учебна практика. Училището в Славяново получи 15 конфигурации, необходими за обособяване на компютърен кабинет за обучителния процес на учениците от начален курс. Дирекция „Социално подпомагане потърси съдействие от Стопанска академия във връзка с необходимостта от обезпечаване на всички служители с необходимата техника. С дарените 7 компютърни конфигурации ще бъде подпомогната дейността на социалната служба по предоставяне на съответните услуги, която е с териториален обхват общините Свищов и Полски Тръмбеш. Предстои свищовското читалище да получи една компютърна конфигурация, която е необходима за дооборудване на Школата по изкуства, в която е извършен основен ремонт и ще бъде официално открита в рамките на празника на града „Свищовски лозници” 2018. \r\nСтопанска академия години наред подпомага учебни заведения с дарения на офис техника, която е запазена, но вече е морално остаряла за обучение на студентите. Компютърните конфигурации, обаче са подходящи за учебния процес в средните училища и за ползване от административни служители. Последните дарени 43 компютъра също са подходящи за обучение на ученици, за работа с електронни таблици, текстообработка, презентации и Интернет.", "date": "2018.09.20", "title": "Велико Търново: Стопанска академия - Свищов дари компютри на учебни заведения и институции"}
{"url": "http://www.focus-news.net/news/2018/09/20/2569210/prezidentat-rumen-radev-otsenkata-za-novite-ministri-shte-ya-dade-parlamentat.html", "text": "Оценката за новите министри ще я даде парламентът. Това каза държавният глава Румен Радев пред журналисти във връзка с новите министри, предаде репортер на  Агенция „Фокус“.  Той поясни, че не може да им даде предварителна оценка. „Нека поработят. Тогава ще им дам оценка“, допълни Радев. „Парадоксално е. Премиерът маха министър на вътрешните работи, заради „мърлявата“ работа на полицията. По закон тази работа се планира, организира, ръководи и контролира от главния секретар на МВР, който се предлага за министър“, заяви още Румен Радев. Във връзка със съгласувателната процедура по указа, Радев заяви: „Самият факт, че най-сетне правителството склони да изпълни тази съгласувателна процедура е малка, но важна крачка напред в битката за законност“, заяви президентът.  \r\nДеница КИТАНОВА", "date": "2018.09.20", "title": "Президентът Румен Радев: Оценката за новите министри ще я даде парламентът"}
{"url": "http://www.focus-news.net/news/2018/09/20/2569217/kyustendil-tsentarat-za-aktivno-vklyuchvane-zapochna-nabirane-na-potrebiteli-za-predlaganite-sotsialni-uslugi.html", "text": "Центърът за активно включване в Кюстендил започна набиране на потребители за предлаганите социални услуги. Това съобщиха за  Радио „Фокус” – Кюстендил  от пресцентъра на Община Кюстендил. В центъра се предлагат пет вида услуги. Те са социална и психологическа подкрепа, мотивационно и професионално консултиране, индивидуална и групова подкрепа, социален асистент и трудова заетост. Започва приемът и на документи за социални асистенти. Социалният център е разкрит в изпълнение на проект „Равни възможности”, процедура за директно предоставяне на безвъзмездна финансова помощ по Оперативна програма „Развитие на човешките ресурси”. В социалния център ще се предоставят услуги за подобряване качеството на живот на хора от уязвимите групи. Мерките ще са насочени към подобряване на достъпа до интегрирани услуги за мотивиране и насърчаване за участие на пазара на труда на лица, полагащи грижи за зависими членове на семейството, включително и подкрепа за намиране на работа на безработни, неактивни лица и хора с трайни увреждания в трудоспособна възраст с оглед преодоляване на социалната им изолация и пълноценното им интегриране в обществото. \r\nВенцеслав ИЛЧЕВ", "date": "2018.09.20", "title": "Кюстендил: Центърът за активно включване започна набиране на потребители за предлаганите социални услуги"}
{"url": "http://www.focus-news.net/news/2018/09/20/2569216/varna-bezplatni-pregledi-za-otkrivane-na-problemi-s-rastezha-v-detska-vazrast-se-provezhdat-v-dkts-sv-marina.html", "text": "Безплатни прегледи за откриване на проблеми с растежа в детска възраст се провеждат в ДКЦ „Св. Марина“ във Варна от 10.00 до 14.00 часа в кабинет 304 и в кабинет 208. Това съобщиха от пресцентъра на  Медицински университет-Варна . Прегледите ще бъдат извършени от детски ендокринолози и се провеждат в рамките на Световната седмица за повишаване на осведомеността за растежа (http://icosep.org/), като част от кампанията „GrowInform” (www.growinform.org). Не е необходимо предварително записване, но е препоръчително родителите да разполагат с точни данни за промяната на ръста и теглото на детето в предходните години. \r\nКампанията „GrowInform“ стартира точно преди 1 година в УМБАЛ „Св. Марина“ във Варна и се провежда за първи път в България. Тя има за цел ранното откриване и навременното лечение на състояния, свързани с проблемния растеж при децата. Проследяването на физическия растеж е важна стъпка към наблюдение на здравето на детето. Забавянето на растежа или ускореният растеж могат да бъдат ранен показател за заболяване. Проследяването на растежа във времето при децата е важно, защото помага не само да се отчетат тенденциите, но и да се предприеме адекватно лечение. Когато децата не се развиват правилно, това може да е показание за преодолимо медицинско състояние. Ранното откриване и диагностициране е от решаващо значение, защото „Децата имат кратко време да растат и цял живот, за да живеят с резултатите“.", "date": "2018.09.20", "title": "Варна: Безплатни прегледи за откриване на проблеми с растежа в детска възраст се провеждат в ДКЦ „Св. Марина“"}
{"url": "http://www.focus-news.net/news/2018/09/20/2569212/nad-edin-chas-deputatite-debatirat-ostavkite-na-ministrite.html", "text": "Над един час депутатите дебатират оставките на министрите, предаде репортер на  Агенция „Фокус“ . От БСП поискаха да чуят каква е политиката на новите министри преди да бъдат избрани, за да докажат, че целта на смяната не е просто заместването на едни хора с други с цел да се избегне политическата криза. От ГЕРБ отговориха, че няма основание да изисква предварително представяне на концепциите на кандидатите за министри. Те ще отговарят на всички зададени въпроси след приключване на дебата.", "date": "2018.09.20", "title": "Над един час депутатите дебатират оставките на министрите"}
{"url": "http://www.focus-news.net/news/2018/09/20/2569221/270-000-bitovi-klienti-na-chez-elektro-predpochetoha-da-platyat-bezkasovo-smetkite-si-za-tok-prez-lyatoto-za-avgust-tazi-godina-druzhestvoto-otchita-21-rast-pri-internet-plashtaniyata.html", "text": "В сезона на летните отпуски 270 хиляди битови клиенти на „ЧЕЗ Електро България“ АД използваха банките, интернет, терминални устройства или мобилния си телефон, за да платят сметките си за ток, като броят на транзакциите за периода юни - август е 798 608, с което достигна близо 18% от общия брой плащания през тези месеци. Това съобщиха от прецентъра на  „ЧЕЗ Електро България“ . От тях 67 764 плащания са извършени по банков път, като през август при тях статистиката отбелязва ръст с 19% спрямо миналата година. През август се регистрира и ръст от 21% при интернет плащанията – над 178 000, спрямо същия период на 2017 г. \r\nБезкасовите начини на плащане спестяват време и усилия на потребителите и ги правят независими от мястото и работното време на касите. През последните години устойчиво нараства броят на клиентите на ЧЕЗ, които предпочитат да бъдат обслужвани от разстояние. Средно на месец 266 202 клиенти на „ЧЕЗ Електро България“ АД се възползват от предлаганите от Дружеството 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard, които дават на клиентите и достатъчно сигурност. \r\nПодробна информация за възможностите за различните видове плащания може да се получи в най-близкия Център за обслужване на клиенти на „ЧЕЗ Електро България“ АД, на телефонна линия 0700 10 010, на info@cezelectro.bg, както и на сайта на компанията www.cez.bg, секция „За клиента“.", "date": "2018.09.20", "title": "270 000 битови клиенти на ЧЕЗ Електро предпочетоха да платят безкасово сметките си за ток през лятото, за август тази година дружеството отчита 21% ръст при интернет плащанията"}
{"url": "http://www.focus-news.net/news/2018/09/20/2569222/prezidentat-rumen-radev-podkrepyam-deynostta-na-initsiativniya-komitet-za-edinenie-zashtoto-obshtestvoto-ima-nuzhda-da-se-otvori-tazi-tema.html", "text": "Подкрепям дейността на Инициативния комитет за единение, защото обществото има нужда да се отвори тази тема. Това каза държавният глава Румен Радев пред журналисти във връзка с Инициативния комитет за единение на България, предаде репортер на  Агенция „Фокус“.  „Всяко едно общество, което не проумява смисъла на единението, е обречено“, каза още държавният глава. Във връзка със съмненията за негов политически проект, държавният глава се пошегува: „Толкова много са членовете на този комитет, че няма да стигнат всички министерски кресла“. На въпрос дали при него е постъпвало предложението министър Цецка Цачева да стане посланик, държавният глава отрече и каза, че са постъпвали други имена.  \r\nДеница КИТАНОВА", "date": "2018.09.20", "title": "Президентът Румен Радев: Подкрепям дейността на Инициативния комитет за единение, защото обществото има нужда да се отвори тази тема"}
{"url": "http://www.focus-news.net/news/2018/09/20/2569219/epoka-e-re-kosovo-belgrad-okazva-natisk-varhu-srabskite-chlenove-na-kss-plashi-gi-s-voyna-sreshtu-bratyata.html", "text": "Прищинският ежедневник  Epoka e Re  публикува материал, в който представя обобщенията от доклад на Центъра за изследване на сигурността в Косово.  \r\nВ него се стига до заключението, че Белград е „извършил агресия“ спрямо Косовските сили за сигурност“, като „упражнява насилие“ с цел да принуди сръбските членове да напуснат структурата. Ако косовските институции и международните партньори на Прищина не предприемат адекватни мерки, през следващите месеци процесът ще се задълбочи, предупреждава изданието. Редакцията отбелязва, че заради действията на официален Белград към настоящия момент КСС са напуснали около 50% от сръбските й членове.  \r\n„Спирането на заплатите/пенсиите за техните близки или далечни членове на семейства на служителите на КСС е използвано като средство за натиск върху тях. Изследването е установило, че спрямо сърбите са използвани психологически заплахи и специални методи, като им е казано, че скоро ще има война между Косово и Сърбия, а те ще се борят срещу собствените си братя сърби\", се казва още в доклада, цитиран от  Epoka e Re . . Тереза Герова", "date": "2018.09.20", "title": "Epoka e Re (Косово): Белград оказва натиск върху сръбските членове на КСС, плаши ги с война срещу \"братята\""}
{"url": "http://www.focus-news.net/news/2018/09/20/2569223/kathimerini-na-fona-na-krizata-v-dvustrannite-otnoshniya-v-moskva-be-otbelyazana-190-tata-godishnina-ot-ustanovyavaneto-na-rusko-gratskite-diplomaticheski-otnosheniya.html", "text": "Изложба на архивни материали за външната политика на Руската империя бе открита в Москва от министъра на външните работи на Руската федерация Сергей Лавров и гръцкия посланик в страната Андреас Фриганас, съобщава електронното издание на вестник  Kathimerini , като отбелязва, че събитието е организирано по повод 190-тата годишнина от установяването на дипломатически отношения между двете страни.  \r\nИзложбата е поместена в сградата на външнополитическото ведомство в руската столица, поясняват от редакцията. Въпреки напрежението в двустранните отношения, отприщено след обвиненията на Атина в руска намеса във вътрешните работи на страната и изгонването на дипломати на Москва, от дипломатическата мисия на Руската федерация в Гърция разпространиха съобщение в социалната мрежа „Туитър“, в което обявиха 2018 г. за „година на гръцко-руските отношения“.  Тереза Герова", "date": "2018.09.20", "title": "Kathimerini: На фона на кризата в двустранните отношния: В Москва бе отбелязана 190-тата годишнина от установяването на руско-гръцките дипломатически отношения"}
{"url": "http://www.focus-news.net/news/2018/09/20/2569220/vezhdi-rashidov-gerb-po-dobre-liderite-na-opozitsiyata-da-si-podadat-ostavkite-i-da-doyde-nyakoy-koyto-shte-e-seriozna-opozitsiya-za-da-imame-sigurnost-v-darzhavata.html", "text": "По-добре лидерите на опозицията да си подадат оставките и да дойде някой, който ще е сериозна опозиция, за да имаме сигурност в държавата. Това каза депутатът от ГЕРБ Вежди Рашидов от трибуната на Народното събрание, предаде репортер на  Агенция „Фокус“ . \r\n„Много е тъжно още преди да стъпят в длъжност новите министри да искате те да отговарят на въпроси. Свещено конституционно право на премиера е да решава с кого да работи и с кого - не, и отговорността я носи само той“, каза Рашидов. \r\nТой се обърна към опозицията с думите: „Не искам да ви се бъркам в партията, че вътре сте се разглобили доста, но това, че съсипахте понятието „опозиция“ прави в немилост всяко управление. А когато е немило едно управление, това застрашава националната сигурност. По тази логика заради това, че съм загрижен за националната сигурност, мога да искам оставките на вашите лидери. Така че по-добре вие си подайте оставката и да дойде някой, който ще е сериозна опозиция, за да имаме сериозно управление и сигурност в държавата\".  \r\nЦветилена СИМЕОНОВА", "date": "2018.09.20", "title": "Вежди Рашидов, ГЕРБ: По-добре лидерите на опозицията да си подадат оставките и да дойде някой, който ще е сериозна опозиция, за да имаме сигурност в държавата"}
{"url": "http://www.focus-news.net/news/2018/09/20/2569224/sport-plamen-konstantinov-dve-zagubi-e-limita.html", "text": "Националният отбор по волейбол на България ще играе срещу съставите на Иран, САЩ и Канада във втората фаза на Световното първенство за мъже, на което сме домакини съвместно с Италия. \r\nСлед загубата от Полша селекционерът Константинов заяви, че отборът ни няма право на нова грешка, ако иска да намери място в „Топ 6“ на шампионата. Според селекционера две загуби е лимитът и ако направиш трета си аут от финална шестица. \r\nМачът срещу Иран е в петък от 20:40 часа. \r\nВенцислав ДРАГОМАНОВ", "date": "2018.09.20", "title": "Спорт: Пламен Константинов: Две загуби е лимита"}
{"url": "http://www.focus-news.net/news/2018/09/20/2569226/mvr-sluzhiteli-na-odmvr-sofiya-sa-zadarzhali-mazh-prevozval-16-nezakonno-prebivavashti-u-nas-chuzhdi-grazhdani.html", "text": "Вчера, около 16.10 часа, в района на 183 км на главен път 1-1 в посока Мездра полицейски служители предприели проверка на лек автомобил „Крайслер Вояджър“, управляван от криминално проявен столичанин. Това съобщиха от пресцентъра на  МВР . В колата униформените установили общо 16 чужди граждани - 14 мъже, жена и дете, всичките без документи за самоличност. Част от тях са се представили за граждани на Афганистан, а останалите – за иракчани.  \r\nИзвършен е оглед на местопроизшествието. Водачът е задържан с полицейска мярка за 24 часа, а автомобилът - иззет. Самоличността на мигрантите е в процес на установяване.  \r\nПо случая е образувано досъдебно производство, работата по което продължава под наблюдението на районната прокуратура.", "date": "2018.09.20", "title": "МВР: Служители на ОДМВР – София са задържали мъж, превозвал 16 незаконно пребиваващи у нас чужди граждани"}
{"url": "http://www.focus-news.net/news/2018/09/20/2569225/sofiya-na-24-septemvri-v-dvoretsa-vrana-shte-bade-predstavena-kniga-ot-izbrani-statii-na-n-v-tsar-simeon-ii-sas-zaglavie-edna-tsel-balgariya.html", "text": "На 24 септември, от 18.30 ч. в Двореца “Врана” ще бъде представена книга от избрани статии на Н. В. Цар Симеон II със заглавие “Една цел-България”. Това съобщиха от  пресофиса на Н. В. Цар Симеон II . \r\nКнигата е издание на Алианса на либералите и демократите в Европа и съдържа статии на Негово Величество, публикувани в периода 2010-2018 г., след като вече не е Министър-председател на България. \r\nПредставянето се организира от Либералния институт за политически анализи и от фондация “Либерална интеграция”. \r\nНа премиерата ще присъства Цар Симеон. \r\nКнигата съдържа два предговора. Единият е на д-р Ахмед Доган, почетен председател на ДПС, а вторият е от журналистката  Красина Кръстева. \r\nЖурналистите, желаещи да отразят представянето, моля да ни изпратят името си и медията, която представляват.", "date": "2018.09.20", "title": "София: На 24 септември в Двореца “Врана” ще бъде представена книга от избрани статии на Н. В. Цар Симеон II със заглавие “Една цел-България”"}
{"url": "http://www.focus-news.net/news/2018/09/20/2569227/prokuror-pri-sofiyska-rayonna-prokuratura-e-zadarzhal-izvarshitel-na-telefonna-izmama-za-blizo-9-000-lv.html", "text": "На 19 септември 2018 г. вечерта прокурор при Софийска районна прокуратура е задържал извършител на телефонна измама, от която е причинена имотна вреда в размер близо 9 000 лв. Това съобщиха от пресцентъра на  Прокуратурата на Р България . \r\n30-годишният М. Маринов е привлечен към наказателна отговорност за това, че на 13 септември 2018 г., в гр. София, действайки като помагач (в съучастие с друго лице - извършител, неустановено до момента), с цел да набави за себе си имотна облага, е възбудил и поддържал у Р. Г. заблуждение – като се представил по телефона за полицейски служител и й обяснил, че \"в момента се провежда акция по залавяне на телефонни измамници\" и \"за да могат те да бъдат задържани на местопрестъплението е необходимо тя да остави наличните си спестявания в пари на спирката на автобус номер 63, на ул. \"Софийски герой\", до магазин \"Билла\". Заблуден от така формираните у нея неверни представи, Г. изпълнила указаното от Маринов, като оставила на уговореното място парична сума в размер 5 700 лв. и 1500 евро. По този начин на пострадалата била причинена имотна вреда в размер описаната по-горе сума. \r\nОписаното представлява престъпление по чл. 209, ал. 1, вр. чл. 20, ал. 4, вр. ал. 1 от НК. \r\nПредвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, като е разпоредено привеждането му в сградата на Софийски районен съд за разглеждане на искане за вземане спрямо него на мярка за неотклонение \"Задържане под стража\".", "date": "2018.09.20", "title": "Прокурор при Софийска районна прокуратура е задържал извършител на телефонна измама за близо 9 000 лв."}
{"url": "http://www.focus-news.net/news/2018/09/20/2569213/prezidentat-rumen-radev-okazva-se-che-stranata-ni-ima-dve-pozitsii-za-ungariya-ednata-za-pred-balgarskata-publika-a-drugata-za-pred-saveta-na-es.html", "text": "Оказва се, че страната ни има две позиции за Унгария – едната за пред българската публика, а другата за пред Съвета на ЕС. Това каза държавният глава Румен Радев пред журналисти във връзка с позицията на страната ни по санкциите срещу Унгария, предаде репортер на  Агенция „Фокус“.  По думите му министър-председателят е оторизират да изрази позицията на страната ни по темата за Унгария. \"Той представлява България в Съвета на ЕС, но и аз, както и вие сме затруднени да проследим тази позиция“, заяви Радев. Той заяви, че не може да тълкува амбивалентно поведение. По темата за Унгария  държавният глава заяви: „При всички случаи запушването на устата не са европейски принципи. Те работят против самия Европейски съюз“, допълни държавният глава. По думите му въпросът за Унгария е комплексен и трябва да се разглежда в цялата му всеобхватност. Той заяви, че не приема запушването на устата да е европейски инструмент.  \r\nДеница КИТАНОВА", "date": "2018.09.20", "title": "Президентът Румен Радев: Оказва се, че страната ни има две позиции за Унгария – едната за пред българската публика, а другата за пред Съвета на ЕС"}
{"url": "http://www.focus-news.net/news/2018/09/20/2569230/veliko-tarnovo-klaudio-nardi-predstavya-svoya-proekt-klasiran-na-parvo-myasto-v-mezhdunarodniya-konkurs-za-nov-gradski-tsentar.html", "text": "Италианският архитект Клаудио Нарди - класиран на първо място от журито в международния архитектурен конкурс за нов център на Велико Търново, ще представи проекта си пред жителите и гостите на Старата столица. Срещата ще се проведе на 28 септември от 18,00 до 19,30 часа в Голямата зала на Община Велико Търново. Това съобщиха от пресцентъра на  Общината . \r\nАрхитектурният конкурс “Ново сърце за стария град” се проведе през юли. Разработката на арх. Нарди бе отличена от международно жури оценявало 62 проекта на участници от 15 държави. \r\nВ архитектурните среди Клаудио Нарди е известен като иновативен проектант, чиито проекти са реализирани на три континента.  \r\nЧаст от наградата в проведения архитектурен конкурс включва възможността спечелилият участник да изготви последващ инвестиционен проект за реализирането на сградата на Експозиционен център. При заплащането на същия ще бъде приспадната паричната премия, която му е присъдена за първото място. \r\nМестоположението на сградата е предвидено с приетия през 2012 г. интегриран план за градско възстановяване и развитие. Експозиционният център ще бъде разположен между Пети корпус на ВТУ „Св. св. Кирил и Методий“ и Областната управа. Предвидени са подходи както от ул. „Ал. Стамболийски“, така и от територията на Старото военно училище. Средства за проектиране и изграждане на сградата ще бъдат осигурени по Оперативна програма „Региони в растеж“ 2014 – 2020 г. и финансовия механизъм към нея. \r\nВ продължение на месец жителите и гостите Велико Търново имаха възможност да се запознаят с всички участвали в конкурса проекти. 500 бяха посетителите на експозицията, представена в Изложбени зали „Рафаел Михайлов“. Те можеха да напишат в специална книга своите впечатления и мнения, а в импровизирана урна да гласуват за предпочитан от тях проект. Преброяването на гласовете показа, че класираните от журито проекти са сред най-харесваните и от хората.  \r\nМнения за разработките в специалната книга са изказали както граждани, така и проектанти. Своите виждания за бъдещото развитие на новия градски център са дали както великотърновци, така и гости на града. Преобладаващата част от коментиращите изказват задоволството си от изложбата и от възможността да се запознаят с проектите, а като минус посочват, че не всички разработки са преведени на български език.  \r\nИнтересни са и предложенията на хората за новия градски център. Част от тях държат да има зеленина, паркове и място за спорт, да бъде ограничено високото строителство и да има паркоместа. Други от посетителите на експозицията обаче смятат, че новият градски център трябва да следва модерните тенденции в архитектурата, а да не се превръща в “мегдан“. В този дух е и позицията: „Живеем в XXI, а не в XIX век, младите хора искат модерни сгради, да гледаме напред, а не назад“. Други посетители предлагат да бъде изградена връзка на терена със Света гора и улица “Гурко”, да бъде построена нова сграда на Общината с голям брой паркоместа, а настоящата а да бъде продадена или да се ползва за други нужди, целият терен да добие вид на градски форум, да бъде изградена нова концертна зала, в преобладаващата територия да бъдат обособени паркове и градинки, или да се заложи на спортните площадки и съоръжения и т.н. \r\nЛюбопитно и атрактивно е предложението на Петър Джуров, който прилага и визуализация с графични материали. Той вижда възможност за изграждането на сграда с „променяща се фасада“ и дава своя концепция за застрояване на територията.   \r\nБолшинството от изказали мнение предлагат при последващото проектиране на терена на Старото военно училище да се направи компилация от проектите и да бъде избрано най-доброто от всички. \r\nОбщина Велико Търново ще се съобрази с всички изказани мнения, както и с общественото обсъждане на конкретното проектно решение за територията. \r\nБъдещето на града е в ръцете на търновци и общинската администрация се надява на широко обществено участие при последващото обществено обсъждане.", "date": "2018.09.20", "title": "Велико Търново: Клаудио Нарди представя своя проект, класиран на първо място в международния конкурс за нов градски център"}
{"url": "http://www.focus-news.net/news/2018/09/20/2569229/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "В доклад от Държавния департамент на САЩ за 2017 г. се подчертава, че правителството на Сърбия е предприело стъпки за подобряване на способностите на страната за борба с тероризма, отбелязва електронното издание на белградския ежедневник  „Вечернье Новости“  във водеща статия под заглавие „Похвала от САЩ: : Сърбия подобрява способностите си за борба с тероризма“. \r\nВ частта от доклада за Сърбия се посочва, че Белград е утвърдил Национална стратегия за предотвратяване и отговор на тероризма за периода 2017-2021 г. и продължава да си сътрудничи с международни партньори, чиито усилия са насочени към прилагането на закона в областта на сигурността в киберпространството. \r\nВ документа, публикуван на 20 септември, се подчертава, че през изминалата година на територията на Сърбия не са извършени терористични атаки. Не се пропуска да се отбележи, че набирането на членове за близкоизточната радикална групировка „Ислямска държава“ от страната остава на ниски нива.  \r\nВ този ред на мисли основната терористична заплаха в Сърбия произтича от потенциалното прехвърляне на средства и оръжия през територията й, връщането на чуждестранни бойци и радикализацията.  \r\nСърбия, се добавя в текста, е член на международната коалиция срещу „Ислямската държава“. Белград е дал обещание за дарения на медицински изделия, но доставката им все още не е изпълнена поради липса на опит в ролята на донор и твърде развитата бюрокрация.  \r\nСтраната продължава да се възползва от обучението на правителството на САЩ за изграждане на капацитет за борба с тероризма. Този капацитет обаче трябва да се подобри, е заключението на доклада, в който се признава, че полицията на балканската страна е постигнала „стабилен напредък“ и работи все по-активно за разкриване, възпиране и предотвратяване на терористичната дейност.  \r\nЩо се отнася до съдебната система, правоприлагането и граничната сигурност, в доклада се посочва, че Сърбия трябва да подобри капацитета на правоприлагащите органи, но че нейният напредък в тази област е постоянен. \r\nВ статията се посочва още, че Сърбия е член на различни европейски органи за борба срещу прането на пари и финансирането на тероризма. Тя сътрудничи по въпросите на борбата с тероризма с Интерпол, Европол. Част е от двустранни програми за сътрудничество в осигуряването на границите с България, Унгария и Румъния, и е установила подобни гранични партньорство с Босна и Херцеговина и Хърватия. \r\n***  Прищинският ежедневник  Epoka e Re  публикува материал, в който представя обобщенията от доклад на Центъра за изследване на сигурността в Косово.  \r\nВ него се стига до заключението, че Белград е „извършил агресия“ спрямо Косовските сили за сигурност“, като „упражнява насилие“ с цел да принуди сръбските членове да напуснат структурата. Ако косовските институции и международните партньори на Прищина не предприемат адекватни мерки, през следващите месеци процесът ще се задълбочи, предупреждава изданието. Редакцията отбелязва, че заради действията на официален Белград към настоящия момент КСС са напуснали около 50% от сръбските й членове.  \r\n„Спирането на заплатите/пенсиите за техните близки или далечни членове на семейства на служителите на КСС е използвано като средство за натиск върху тях. Изследването е установило, че спрямо сърбите са използвани психологически заплахи и специални методи, като им е казано, че скоро ще има война между Косово и Сърбия, а те ще се борят срещу собствените си братя сърби\", се казва още в доклада, цитиран от  Epoka e Re . \r\n***  От края на месец септември се спира движението на железопътния транспорт по линията Белград-Скопие-Солун – единствената международна линия, която преминава през територията на Македония, съобщава електронното издание на скопския вестник  „Независен“ , като се позовава на съобщение от „Македонски железници Транспорт“ АД – Скопие. \r\nРешението на „Србија воз“ е взето заедно с гръцкия TRAINOSE, допълва изданието с уточнението, че железопътните администрации, от където тръгват и пристигат влаковете, имат право да определят подобни мерки. „Македонски железници Транспорт“ АД – Скопие на свой ред има възможност да се противопоставят на решението.  \r\nВ изявление от компанията се пояснява, че в началото на годината са получили уведомление от  „Србија воз“ , в което се посочва, че заради липсата на икономическа рентабилност се планира спиране на международния влак 34/335 Hellas по маршрут Белград- Скопие-Солун от 31 март тази година. Занапред влакът, според съобщението от „Србија воз“, ще се движи сезонно през летните месеци от 15 юни до 15 септември. \r\nПреговорите, проведени през март тази година с ръководния екип на „Србија воз“ са завършили с консенсус влакът да се движи до края на септември. В края на месеца е трябвало да бъде организирана нова среща в Белград, за да бъдат обсъдени възможностите за по-нататъшно движение на влака. В Скопие обаче е получено съобщение, че влакът ще бъде спрян окончателно след 30-то число този месец. \r\n***  Изложба на архивни материали за външната политика на Руската империя бе открита в Москва от министъра на външните работи на Руската федерация Сергей Лавров и гръцкия посланик в страната Андреас Фриганас, съобщава електронното издание на вестник  Kathimerini , като отбелязва, че събитието е организирано по повод 190-тата годишнина от установяването на дипломатически отношения между двете страни.  \r\nИзложбата е поместена в сградата на външнополитическото ведомство в руската столица, поясняват от редакцията. Въпреки напрежението в двустранните отношения, отприщено след обвиненията на Атина в руска намеса във вътрешните работи на страната и изгонването на дипломати на Москва, от дипломатическата мисия на Руската федерация в Гърция разпространиха съобщение в социалната мрежа „Туитър“, в което обявиха 2018 г. за „година на гръцко-руските отношения“. \r\n***", "date": "2018.09.20", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2018/09/20/2569228/yordan-tsonev-dps-pravitelstvoto-e-izcherpano-useshtaneto-e-za-nemosht.html", "text": "Правителството е изчерпано, каквито и промени да прави, не може да промени усещането на немощ. Това каза зам.-председателят на ПГ на ДПС Йордан Цонев преди гласуването на министерските оставки, предаде репортер на  Агенция „Фокус“ . „Вижте с какво се занимава правителството след Председателството – интриги, коалиционни разпри, малката, голямата коалиция, проблемите между двете. Това ли е дневният ред на обществото“, коментира той. „Един вицепремиер ходи цяло лято и се хвали, че затворил две дискотеки. Представяте ли си какъв е мащабът на мисленето в главата на този човек“, посочи Йордан Цонев. „Има пълен срив на чуждестранните инвестиции и не само на тях, а на всички за първите 7 месеца на годината. Това е най-важният критерий за една страна, как външния бизнес усеща тази стабилност“, обяви той. „България прие унизителни условия за еврозоната, каквито нито едно правителство не може да си позволи“, посочи Цонев. „Това са само два примера за това как работи правителството, за управленския хаос, за липсата на визия. Днес дебатът не трябва да бъде за оставки и назначения, а за това накъде върви страната“, каза още депутатът от ДПС. \r\nБиляна ИВАНОВА", "date": "2018.09.20", "title": "Йордан Цонев, ДПС: Правителството е изчерпано, усещането е за немощ"}
{"url": "http://www.focus-news.net/news/2018/09/20/2569232/kardzhali-tyalo-na-44-godishen-mazh-e-bilo-izvadeno-ot-mikroyazovir-rayona-na-selo-chernoochene.html", "text": "Тяло на 44-годишен мъж е било извадено от микроязовир района на село Черноочене тази сутрин от спасителен екип на пожарната служба в Кърджали. Това съобщиха от  ОДМВР-Кърджали . Сигналът за изплувалото тяло е подаден днес, малко след 08.00 часа. Вчера водоемът беше претърсван от водолази след съобщение, че на брега има мъжки дрехи. Дежурна оперативна група е извършила оглед на мястото на произшествието. Не са открити следи от насилствена смърт. Образувано е досъдебно производство и тялото е транспортирано за аутопсия в кърджалийската болница.", "date": "2018.09.20", "title": "Кърджали: Тяло на 44-годишен мъж е било извадено от микроязовир района на село Черноочене"}
{"url": "http://www.focus-news.net/news/2018/09/20/2569218/toma-bikov-gerb-edinstveniyat-chovek-ot-bsp-podal-ostavka-v-tozi-mandat-e-sluzhitel-nael-spa-hotel.html", "text": "Единственият човек от БСП, който до момента е подал оставка в този мандат, е служителят от „Позитано 20“, наел СПА хотела. Друг оставка не е подал, а се случиха доста неща и във вашата градина. Това каза депутатът от ПГ на ГЕРБ Тома Биков преди гласуването на министерските оставки, предаде репортер на  Агенция „Фокус“ . „Случиха се арести, оставка не е имало. Политическа отговорност още не е понесена. Така че по-полека с оставките и критиките“, коментира той. „Мъжкото поведение изисква първо вие да сте чисти, когато излизате на трибуната. Веднъж да сте поели отговорност за ваши действия“, заяви Тома Биков.  \r\nВ отговор зам.-председателят на ПГ на БСП Георги Свиленски попита: „Коя оставка точно беше приета - на Теменужка Петкова, на Бисер Петков, на Делян Добрев“. „Проблемът ще бъде ако Николай Нанков стане зам.-министър. Тогава ще ви питам така ли поемате отговорност“, заяви той. „Хайде да не отговарям на Тома Биков. На снимки ме видяхте, че се изкъпах в басейна, чист съм и мога да говоря“, коментира депутатът от БСП. \r\nБиляна ИВАНОВА", "date": "2018.09.20", "title": "Тома Биков, ГЕРБ: Единственият човек от БСП, подал оставка в този мандат, е служител, наел СПА хотел"}
{"url": "http://www.focus-news.net/news/2018/09/20/2569233/balgarskata-kostnitsa-v-mestnostta-ledena-stena-v-nish-e-oskvernena.html", "text": "Българската костница в местността Ледена стена в Ниш е осквернена, предаде  „Фокус“ . По стените на костницата са написани с спрейове неприлични надписи, също така са изпочупени и част от плочите. \r\nВ костницата в Ниш са събрани тленните останки на 2015 български войници и офицери загинали през есента на 1944 г. в Македония и Сърбия, от участието на Българската армия в първата фаза на Втората световна война. Агенция „Фокус“ ще проследи развитието на случая и ще продължи да ви информира.", "date": "2018.09.20", "title": "Българската костница в местността Ледена стена в Ниш е осквернена"}
{"url": "http://www.focus-news.net/news/2018/09/20/2569234/vratsa-3-000-leva-sa-otkradnati-ot-chasten-dom-v-selo-zverino.html", "text": "На 129 септември 2018 г. в Районно управление на МВР-Мездра е получено съобщение за липса на 3 000 лева от частен дом в село Зверино. Това съобщиха от  ОДМВР-Враца . След бързи оперативно-издирвателни мероприятия  и процесуално-следствени действия на полицейските служители е установено, че съпричастен към кражбата е 29-годишен мъж от село Зли дол, общ. Мездра. Част от парите са намерени  и иззети. Мъжът е задържан. Образувано е бързо производство.", "date": "2018.09.20", "title": "Враца: 3 000 лева са откраднати от частен дом в село Зверино"}
{"url": "http://www.focus-news.net/news/2018/09/20/2569237/koha-ditore-kosovo-armiyata-na-kosovo-bez-dopalnitelen-byudzhet.html", "text": "В статия, публикувана на първа страница, прищинският ежедневник  Koha Ditore  подчертава, че дори парламентът да одобри трите законопроекта за трансформацията на Косовските сили за сигурност (КСС) в армия, няма да има достатъчно средства за тяхното прилагане. \r\nИзданието привежда изчисления, според които годишният бюджет на КСС ще бъде в размер на около 57 млн. евро, но в него не са включени закупуването на оръжия и възнагражденията за нови членове на структурата. Според Министерството на финансите, което е изготвило оценка за бюджетните последици от законопроектите, няма нужда от разпределяне на допълнителни средства, тъй като дейностите, предвидени в законите, може да бъдат покрити от Рамката за средносрочните разходи за 2019-2021 г.  Тереза Герова", "date": "2018.09.20", "title": "Koha Ditore (Косово): Армията на Косово – без допълнителен бюджет"}
{"url": "http://www.focus-news.net/news/2018/09/20/2569235/blagoevgrad-nad-5-kg-kanabis-i-600-grama-heroin-sa-izzeti-pri-proverka-na-zhilishtna-postroyka-i-prilezhashto-kam-neya-dvorno-myasto-v-selo-yavornitsa.html", "text": "В хода на извършена на 19 септември 2018 г. в село Яворница, общ. Петрич, проверка на жилищна постройка и прилежащо към нея дворно място, обитавани от Е. Б. (45 г.) от с. Яворница, от полицейски служители на Районно управление на МВР-Петрич, са намерени и иззети около 5,210 килограма суха, тревиста маса, реагираща положително на канабис и около 605 грама хероин. Това съобщиха от  ОДМВР-Благоевград . Е. Б. е задържан със заповед за задържане до 24 часа. По случая е образувано досъдебно производство.", "date": "2018.09.20", "title": "Благоевград: Над 5 кг канабис и 600 грама хероин са иззети при проверка на жилищна постройка и прилежащо към нея дворно място в село Яворница"}
{"url": "http://www.focus-news.net/news/2018/09/20/2569239/emsc-zemetresenie-ot-39-po-rihter-e-registrirano-na-ostrov-krit.html", "text": "Земетресение с магнитуд от 3,9 по скалата на Рихтер е регистрирано в 4:54 часа на територията на гръцкия остров Крит, показва справка на официалната интернет страница на  Европейския средиземноморски сеизмологичен център (EMSC) . \r\nЕпицентърът на труса е бил на 287 км южно от столицата Атина и на 165 км западно от Ираклио, с дълбочина от 10 км под земната кора. Не се привеждат данни за пострадали или материални щети. Тереза Герова", "date": "2018.09.20", "title": "EMSC: Земетресение от 3,9 по Рихтер е регистрирано на остров Крит"}
{"url": "http://www.focus-news.net/news/2018/09/20/2569242/saprugat-na-n-ts-v-knyaginya-mariya-luiza-bronislav-hrobok-navarshi-85-godini.html", "text": "На 27 август 2018 г. съпругът на Н. Ц. В. Княгиня Мария-Луиза Бронислав Хробок навърши 85 години. Това съобщиха от  пресофиса на Н. В. Цар Симеон II . Семейство отпразнува юбилея в дома си в град Медисън, щата Ню Джърси в САЩ.", "date": "2018.09.20", "title": "Съпругът на Н. Ц. В. Княгиня Мария-Луиза Бронислав Хробок навърши 85 години"}
{"url": "http://www.focus-news.net/news/2018/09/20/2569238/shumen-nad-360-kulturno-istoricheski-tsennosti-sa-izzeti-ot-chasten-dom-v-selo-takach.html", "text": "Над 360 предмета с вид на културно-исторически ценности били намерени и иззети от частен дом в село Тъкач. Това съобщиха от  ОДМВР-Шумен .  Проверката от полицейските служители била извършена в ранните сутрешни часове вчера в частен имот на ул. “Марица“. При претърсване в дома на 40-годишния Д. Н. били открити 349 монети с различна форма и големина, керамичен съд, осем предмета с форма на брадва и сечива и метал детектор. Назначена е експертиза. За извършено престъпление по чл. 278 ал. 6 от НК е образувано досъдебно производство.", "date": "2018.09.20", "title": "Шумен: Над 360 културно-исторически ценности са иззети от частен дом в село Тъкач"}
{"url": "http://www.focus-news.net/news/2018/09/20/2569231/spas-garnevski-gerb-opozitsiyata-tseli-da-predizvika-politicheski-tsirk-s-iskaneto-si-kandidatite-za-ministri-da-otgovaryat-na-vaprosi.html", "text": "Опозицията цели да предизвика политически цирк с искането си кандидатите за министри да отговарят на въпроси. Това каза народният представител от ГЕРБ Спас Гърневски, от трибуната на Народното събрание, предаде репортер на  Агенция „Фокус“ . \r\n„Сами си давате сметка, че няма как кандидатите за министри още неизбрани и без да се запознаят с материята, която ще управляват, да дават отговори“, каза още Гърневски и уточни, че с това опозицията иска да предизвика политически цирк.  \r\n„И тъй като искате въпроси, аз ви задавам няколко конкретни. В тази зала нарекохте управляващите „убийци“. Преди години загинаха 19 българи при преобърнат автобус край Бяла по време на вашето управление. Тогава никой не подаде оставка от вас и никой не ви нарече „убийци“, каза още Гърневски. „Говорихте за ограбване на България. Тази държава я ограби Държавна сигурност. Говорихте и за сигурност – ще цитирам само имена, близки до вашата група, като Бенчо Бенчев. Ще стане така, че следващия път във вашите урни вместо червени бюлетини, да получите червени картони“, коментира Гърневски. \r\nЦветилена СИМЕОНОВА", "date": "2018.09.20", "title": "Спас Гърневски, ГЕРБ: Опозицията цели да предизвика политически цирк с искането си кандидатите за министри да отговарят на въпроси"}
{"url": "http://www.focus-news.net/news/2018/09/20/2569241/ministar-nikolina-angelkova-pochti-11-sa-zaetite-v-sektor-turizam.html", "text": "Почти 11% са заетите в сектор „Туризъм“. Това каза министърът на туризма Николина Ангелкова преди да подпише споразумение за сътрудничество между Министерство на туризма и Министерство на труда и социалната политика, предаде репортер на  Агенция „Фокус“.  „Непрекъснато коментираме, колко важен сектор е туризмът и всъщност каква част за БВП допринася. Изключително важно е да се отбележи, че почти 11% от заетите също са от сектор „Туризъм“, каза Ангелкова. По думите ѝ с пряко свързаните индустрии са над 35 хил. души през 2017 г. „Благодаря на министър Петков и неговия екип за сътрудничеството и за това, че за кратко време успяхме да подготвим споразумението“, допълни още министър Петкова.    \r\nДеница КИТАНОВА", "date": "2018.09.20", "title": "Министър Николина Ангелкова: Почти 11% са заетите в сектор „Туризъм“"}
{"url": "http://www.focus-news.net/news/2018/09/20/2569243/zhan-klod-yunker-za-sreshtata-na-varha-v-zaltsburg-ne-e-postignat-progres-po-vaprosa-za-migrantskata-kriza.html", "text": "На неформалната среща на високо ранище на държавните и правителствени лидери на страните от Европейския съюз, която се провежда в Залцбург, не е постигнат прогрес по въпроса за мигрантската криза. Това заяви председателят на Европейската комисия Жан-Клод Юнкер при пристигането си за началото на втория ден от дискусиите в австрийския град, предава руската информационна агенция  ТАСС . \r\n„Няма конкретен прогрес [по миграцията], но мисля, че още тази година ще успеем да приближим позициите си по въпроса за външните граници [на ЕС]“, отбеляза Юнкер в отговор на въпроса за резултатите от разговорите за миграцията. \r\nНовата мигрантска криза в ЕС е свързана с бързото увеличение на броя на търсещите убежище на териториите на Италия, Испания и Гърция. Европейските механизми за преразпределение на мигрантите сред останалите държави-членки на Общността и връщането обратно в страните им на произход продължават да работят крайно неефективно, коментира агенцията.  Тереза Герова", "date": "2018.09.20", "title": "Жан-Клод Юнкер за срещата на върха в Залцбург: Не е постигнат прогрес по въпроса за мигрантската криза"}
{"url": "http://www.focus-news.net/news/2018/09/20/2569244/burgas-programata-na-dni-na-avstriyskata-kultura-i-izkustvo-prodalzhava-na-21-septemvri-s-kontsert-na-profesorite-angel-stankov-i-rostislav-yovchev.html", "text": "Програмата на Дни на австрийската култура и изкуство в Бургас продължава на 21 септември (петък), от 18.30 часа, с концерт на професорите Ангел Станков и Ростислав Йовчев. Той е посветен на 70-годишния юбилей на Ангел Станков. Това съобщиха от пресцентъра на  Община Бургас . \r\nВ програмата са предвидени следните произведения: \r\n- В. А. Моцарт - Соната  за цигулка и пиано KV 454, Си бемол мажор; \r\n- Лудвиг ван Бетовен - Соната за пиано и цигулка №8, оп. 30 №3, Сол мажор; \r\n- Йоханес Брамс - Соната за пиано и цигулка №3, ре минор. \r\nБилети се продават на касата в експоцентър \"Флора\".", "date": "2018.09.20", "title": "Бургас: Програмата на Дни на австрийската култура и изкуство продължава на 21 септември с концерт на професорите Ангел Станков и Ростислав Йовчев"}
{"url": "http://www.focus-news.net/news/2018/09/20/2569240/veselin-mareshki-volya-podkrepyame-patriotizma-na-ministrite-koito-v-momenta-shte-si-otidat-no-ne-podkrepyame-na-kilogram.html", "text": "Подкрепяме патриотизма на министрите, които в момента ще си отидат, но не подкрепяме на килограм. Това каза лидерът на „Воля“ Веселин Марешки от трибуната на Народното събрание, предаде репортер на  Агенция „Фокус“ . \r\n„Днес нямаше никакъв дебат. Ние от „Воля“ много сериозно се бяхме подготвили за дебат по същество, обаче с кого да дебатираме. Излязоха няколко човека, прочетоха монотонно няколко слова, но не ги представиха като свои – как да водя дебат с хора, които просто изчетоха един текст? Кои са водещите, които са накарали определени хора да четат определени неща, които нямат никакъв смисъл с дебатите, които трябваше да проведем в момента“, попита Марешки. \r\nТой посочи, че се виждат двойни стандарти в поведението на политиците. „Видяхме как опозицията атакува яростно единия вицепремиер – Симеонов, и с право. Защото и ние смятаме, че не е правилно вицепремиер да ходи по заведенията. А другият вицепремиер, той няма ли да носи отговорност за падналия самолет? Това, което се случва, е безпрецедентно. От целия дебат мога да си направя извод, че в момента се подготвя коалиция БСП, ДПС и ВМРО. Няма как да подкрепим една такава коалиция“, коментира Марешки. Той посочи, че позицията на „Воля“ винаги е в интерес на българските граждани. „Ние подкрепяме патриотизма на министрите, които в момента ще си отидат. Но не подкрепяме патриотичното поведение на министър Каракачанов. Няма да подкрепяме на килограм“, каза още той. \r\nЦветилена СИМЕОНОВА", "date": "2018.09.20", "title": "Веселин Марешки, „Воля“: Подкрепяме патриотизма на министрите, които в момента ще си отидат, но не подкрепяме на килограм"}
{"url": "http://www.focus-news.net/news/2018/09/20/2569247/shumen-okrazhniyat-sad-postanovi-uslovni-prisadi-spryamo-dvama-vodachi-na-tovarni-avtomobili-prichinili-smart-pri-intsident-na-patya.html", "text": "Шуменският окръжен съд постанови присъда, с която призна за виновни двама водачи на товарни автомобили, за това че на 19 декември 2013 г. на автомагистрала „Хемус“, край Нови пазар, нарушили правилата за движение по пътищата и при условията на независимо съпричиняване, включително и от страна на единият от пострадалите причинили по непредпазливост ПТП, вследствие на което е настъпила телесна повреда на едно лице и смърт на едно лице. Това съобщиха от пресцентъра на  съда . \r\nНаложените наказания са съответно 3 години „лишаване от свобода“ за подсъдимия Георги Парушев, изпълнението на което е отложено по реда на чл.66, ал.1 от НК за срок от 4 години, както и 3 години „лишаване от право да управлява МПС“ и 2 години „лишаване от свобода“ за Венелин Александров, наказанието на когото е отложено за срок от 3 години, както и „лишаване от право да управлява МПС“ за срок от 2 години. \r\nПрипомняме ви, че до нелепият инцидент  преди почти пет години се стигнало, след като водача на товарен автомобил Парушев бил натоварен със задача да лугира пътния участък от магистралата, предвид лошите метеорологични условия – заледяване и гъста мъгла. Екип на АПИ, контролиращ състоянието на пътя, в който е и пострадалия Назим Юзеиров установил наличие на повреда в почистващата машина и предприел действия по спиране на машината. Водачът Парушев от своя страна извършил спирането, без да изтегли машината в аварийната лента и да я обозначи по предвидения ред със аварийни светлини и светлоотразителен триъгълник. В същото време по магистралата се движил друг товарен автомобил с несъобразена с пътните условия скорост, управляван от пострадалия Драгомир Янков, който се блъснал в спрелия на лентата на движение автомобил. Вследствие на удара, Янков се заклещил в кабината на автомобила си. Пострадалия Юзеиров направил опит да му окаже помощ, качвайки се странично на кабината на товарния автомобил. В същото време в задния автомобил се ударил трети товарен автомобил, управляван от подс. Венелин Александров, също движейки с несъобразена с пътните условия скорост. Вследствие на този удар, правещият опит да помогне на водача от вторият във верижната катастрофа Юзеиров паднал на земята под автомобила. Вследствие на получените травми същият починал на 25.12.2013г. в „МБАЛ-Шумен“. \r\nПрисъдата подлежи на обжалване пред Апелативен съд – Варна.", "date": "2018.09.20", "title": "Шумен: Окръжният съд постанови условни присъди спрямо двама водачи на товарни автомобили, причинили смърт при инцидент на пътя"}
{"url": "http://www.focus-news.net/news/2018/09/20/2569236/volen-siderov-obedineni-patrioti-podnovyavaneto-na-edin-kabinet-e-neshto-normalno-i-demokratichno.html", "text": "Подновяването на един кабинет е нещо нормално и демократично. Това каза председателят на ПГ на „Обединени патриоти“ Волен Сидеров преди гласуването на министерските оставки, предаде репортер на  Агенция „Фокус“ . „Дебати днес нямаше, не чухме идеи, иска се оставката на цялото правителство. Предложих го преди вас, в това няма нищо критично“, посочи той по повод изказвания на БСП за оставка на цялото правителство. „Социологията казва, че обществото не иска избори. Иска ни се, не ни се иска, продължаваме, като сменяме министри“, коментира Волен Сидеров. Според него смяната на трима министри е нещо съвсем логично. „Не знам дали в залата има друг народен представител в зала има опит в улични сблъсъци с Младен Маринов. Мога да кажа, че той си вършеше работата“, каза още председателят на ПГ на „Обединени патриоти“. \r\nБиляна ИВАНОВА", "date": "2018.09.20", "title": "Волен Сидеров, „Обединени патриоти“: Подновяването на един кабинет е нещо нормално и демократично"}
{"url": "http://www.focus-news.net/news/2018/09/20/2569250/ministar-nikolina-angelkova-i-ministar-biser-petkov-podpisaha-sporazumenie-za-satrudnichestvo-mezhdu-dvete-ministerstva.html", "text": "Министър Николина Ангелкова и министър Бисер Петков подписаха споразумение за сътрудничество между двете министерства, предаде репортер на  Агенция „Фокус“.  Документът създава възможности за обучение и професионална квалификация на кадри за туризма. Стана ясно, че до края на годината ще бъдат обучени 250 безработни за кадри в Държавното предприятие Българо-Германски център за професионално обучение. Завършилите курсовете ще получат свидетелство, а обучението им ще бъде безплатно. Завършилите обучение по част от професия, ще получат удостоверение. Министърът на туризма заяви, че за следващата година включително на база на подписани споразумени, които Министерство на туризма има с подобни центрове с Испания и Португалия, ще се разчита и на гостуващи преподаватели от тях страна. \"Изключително навременен е моментът за подписване на споразумението е и фактът, че в момента обсъждаме бюджета за следващата година. Финансирането може да бъде и с целеви средства\", каза Ангелкова.  \r\nДеница КИТАНОВА", "date": "2018.09.20", "title": "Министър Николина Ангелкова и министър Бисер Петков подписаха споразумение за сътрудничество между двете министерства"}
{"url": "http://www.focus-news.net/news/2018/09/20/2569246/ministar-nikolina-angelkova-kam-balgaro-germanskiya-tsentar-za-profesionalna-kvalifikatsiya-sazdavame-fokus-varhu-kvalifikatsiyata-i-prekvalifikatsiyata-na-kadrite-v-turizma.html", "text": "Към Българо-Германския център за професионална квалификация създаваме фокус върху квалификацията и преквалификацията на кадрите в туризма. Това каза министърът на туризма Николина Ангелкова преди да подпише споразумение за сътрудничество между Министерство на туризма и Министерство на труда и социалната политика, предаде репортер на  Агенция „Фокус“.  „Целта на днешното събитие, за което сме заедно с министър Петков е подписване на споразумението между Министерство на труда и социалната политика и Министерство на туризма, с което към Държавното предприятие Българо-Германски център за професионално обучение, създаваме изключително голям фокус по отношение на квалификацията и преквалификацията в областта на туризма и по-специално в неговите поделения в Царево и Смолян. Проблемът с кадрите е един от основните, по които започнахме да работим още със създаването на Министерство на туризма. Като цяло образованието, обучението, квалификацията и преквалификацията на работещите и учащите е един от основните приоритети на нашия кабинет“, каза Ангелкова. По думите ѝ секторът се характеризира със сезонен характер, което прави въпроса с наемането на квалифицирани кадри още по-голямо предизвикателство“, каза тя. По думите ѝ предстои да се набележат необходимите дейности, които следва да се случат. „Да може да се обработват както безработни, така и хора, които искат да се квалифицират при различни условия за двете групи. Предстои след подписване на споразумението да направим среща с работодателите в сектор „Туризъм“, за да можем максимално да насочим вниманието към тази нова инициатива“, заяви Ангелкова.  \r\nОт своя страна министърът на труда и социалната политика Бисер Петков каза: „Туризъм“ в резултат от динамичното си развитие е един от най-големите потребители на търсенето на работна сила. По данни на Агенция по заетостта за първите 6 месеца броят на регистрираните свободни работни места е над 20 хилияди“, каза той и уточни, че предлагането трябва да отговори на това търсене и с настоящото споразумение двете министерства обединяват усилията си за тази цел. Той изрази надежда с това споразумение да се постави добро начало за засилващото се сътрудничество между двете министерства. \r\nДеница КИТАНОВА", "date": "2018.09.20", "title": "Министър Николина Ангелкова: Към Българо-Германския център за професионална квалификация създаваме фокус върху квалификацията и преквалификацията на кадрите в туризма"}
{"url": "http://www.focus-news.net/news/2018/09/20/2569255/sport-ludogorets-zapochva-uchastieto-si-v-grupovata-faza-na-liga-evropa.html", "text": "Шампионът Лудогорец започва тази вечер участието си в груповата фаза на Лига Европа. Съперник на “орлите” е Байер Леверкузен, който се намира в слаба форма от началото на сезона и е на дъното в класирането на Бундеслигата без спечелена точка след третия кръг. Гостите са амбицирани да направят първата крачка към излизането от кризата и ще заложат на близък до оптималния си състав. \r\nЛеверкузен не се представя сполучливо на Балканите. От 10 гостувания в региона германците имат 3 победи, 3 равенства и 4 загуби. Целта пред Лудогорец е да прескочи груповата фаза и в Разград разчитат на 3 точки. \r\nВенцислав ДРАГОМАНОВ", "date": "2018.09.20", "title": "Спорт: Лудогорец започва участието си в груповата фаза на Лига Европа"}
{"url": "http://www.focus-news.net/news/2018/09/20/2569251/sofiya-kriminalno-proyaven-mazh-ot-s-kostenets-e-obvinen-za-razprostranenie-na-narkotitsi.html", "text": "Криминално проявен мъж от с. Костенец е обвинен за разпространение на наркотици. Това съобщиха от  ОДМВР-София .  \r\nСлед приключване на процесуално-следствените действия в качеството на обвиняем за извършено престъпление по чл. 354А, ал.1 от НК е привлечен 28- годишен мъж от с. Костенец. Той е задържан при полицейска операция срещу разпространението на наркотични вещества сред малолетни и непълнолетни, проведена от криминалисти и разследващи от ОДМВР-София и колегите им от Районно управление на МВР-Костенец. При извършеното претърсване в дома му бяха открити 200 грама марихуана, електронна везна и други веществени доказателства, съотносими към извършеното престъпление. След доклад на материалите в прокуратурата 28- годишният е привлечен в качеството на обвиняем и му е наложена мярка за неотклонение „парична гаранция“.", "date": "2018.09.20", "title": "София: Криминално проявен мъж от с. Костенец е обвинен за разпространение на наркотици"}
{"url": "http://www.focus-news.net/news/2018/09/20/2569252/panos-kamenos-v-intervyu-za-gratskata-televiziya-antena-skopyanite-tryabva-da-razberat-che-sa-balgari.html", "text": "В интервю за телевизия „Антена“, председателят на партията „Независими гърци“ и министър на отбраната Панос Каменос отново подчерта, че македонците „са българи, славяни“, отбелязва близкото до кръговете на ВМРО-ДПМНЕ скопско електронно издание  „Курир“ . \r\nОт редакцията подчертават, че Каменос направи подобно изявление на пресконференция в Солун миналата седмица. Тогава военният министър на Атина разказа, че американските сенатори, с които се е срещнал, са му обяснили, че Македония е била част от плана на Тито за осигуряването на излаз на море на Югославия, допълвайки, че „в района е пролята кръв\". \r\n„И сега те идват да кажат на победителите, че ще трябва да заемат позицията на победените. В края на краищата те чакаха 25 години, за да решат проблема, ще чакат и 35 години. Нека скопяните да разберат кои и какви са те? Те са българи, славяни, които са създали ВМРО, албанци, които се опитват да вземат и те част от Скопие (т.е. Македония), и които говорят за Велика Албания, и някои сърби“, подчерта Каменос. Тереза Герова", "date": "2018.09.20", "title": "Панос Каменос в интервю за гръцката телевизия „Антена“: Скопяните трябва да разберат, че са българи"}
{"url": "http://www.focus-news.net/news/2018/09/20/2569254/zapochna-neformalnata-sreshta-na-liderite-na-es-v-zaltsburg-v-koyato-uchastva-ministar-predsedatelyat-boyko-borisov.html", "text": "Започна неформалната среща на лидерите на Европейския съюз (ЕС) в Залцбург, в която участва министър-председателят Бойко Борисов. Това съобщиха от  правителствената информационна служба . \r\nДържавните и правителствените ръководители на страните-членки обсъждат постигнатото по отношение на намаляването на броя на нелегалните мигранти и сътрудничеството с трети държави. На срещата ще бъде направен и преглед на напредъка, постигнат в областта на сигурността по границите и киберустойчивостта, както и в засилването на полицейското и съдебно сътрудничество.  \r\nСрещата ще приключи със заседание във формат ЕС27 за обсъждане на въпросите, свързани с Брекзит. Това заседание ще предостави възможност за разглеждане на състоянието на преговорите с Обединеното кралство и следващите стъпки.", "date": "2018.09.20", "title": "Започна неформалната среща на лидерите на ЕС в Залцбург, в която участва министър-председателят Бойко Борисов"}
{"url": "http://www.focus-news.net/news/2018/09/20/2569253/dragomir-stoynev-bsp-10-godini-darzhavata-e-pod-atakite-na-troyanskiya-kon-na-gerb-prepravyana-taka-che-da-otgovori-na-interesa-na-opredeleni-hora.html", "text": "10 години държавата е под атаките на троянския кон на ГЕРБ – демонтирана отвътре и преправяна така, че да отговори на интереса на определени хора. Това каза зам.-председателят на ПГ на БСП Драгомир Стойнев от трибуната на Народното събрание, предаде репортер на  Агенция „Фокус“ . \r\n„Видяхме как Цветан Цветанов произнесе предизборна реч, което показва ясно, че ГЕРБ се готви за избори. Това е перманентна правителствена криза – дълбока криза на държавността. Държавата е изчерпана и на практика липсва. 10 години държавата е под атаките на троянския кон на ГЕРБ –демонтирана отвътре и преправяна така, че да отговори на интереса на определени хора“, каза още Стойнев и посочи, че целта е ясна – пари, за да се купи още власт. „Някой обаче е бил наивен, че това може да продължи до безкрайно. Нелепо и жалко изглеждат исканите оставки и каските на някои министри. Относно новите министри след този дебат имената нямат никакво значение – и тези са отгледани и хранени от малки от ГЕРБ, както предишните. Изходът е един – оставка на правителството и смяна на модела на управление. Няма как ГЕРБ изведнъж да се събуди и да започне да работи. Мнозинството в парламента крепи властта на правителството, а желанието за власт крепи разпадащото се правителство“, посочи Стойнев. \r\nЦветилена СИМЕОНОВА", "date": "2018.09.20", "title": "Драгомир Стойнев, БСП: 10 години държавата е под атаките на троянския кон на ГЕРБ – преправяна така, че да отговори на интереса на определени хора"}
{"url": "http://www.focus-news.net/news/2018/09/20/2569256/sofiya-kriminalno-proyaven-mazh-ot-samokov-e-privlechen-kato-obvinyaem-za-prichinena-telesna-povreda-pri-sbivane-pred-mestna-diskoteka.html", "text": "Криминално проявен мъж от Самоков е привлечен като обвиняем за причинена телесна повреда. Това съобщиха от  ОДМВР-София .  \r\nВ края на юли в Районно управление на МВР-Самоков е било образувано досъдебно производство по повод сбиване пред местна дискотека, при което пострадал 26-годишен мъж от с. Драгушиново. В хода на разследването е установена самоличността на извършителя. След доклад на събраните материали в прокуратурата 29- годишният криминално проявен самоковец е привлечен в качеството на обвиняем за извършено престъпление по чл. 129, ал.2 от НК.", "date": "2018.09.20", "title": "София: Криминално проявен мъж от Самоков е привлечен като обвиняем за причинена телесна повреда при сбиване пред местна дискотека"}
{"url": "http://www.focus-news.net/news/2018/09/20/2569245/tsvetan-tsvetanov-gerb-nyama-nito-edno-otstaplenie-na-ministrite-ni-pravitelstvoto-izpalnyava-svoite-angazhimenti.html", "text": "Няма нито едно отстъпление на министрите ни, правителството изпълнява своите ангажименти. Това каза председателят на ПГ на ГЕРБ Цветан Цветанов от трибуната на Народното събрание, предаде репортер на  Агенция „Фокус“ . \r\n„Имаше изказване, че ние не сме се изказвали по вота на недоверие. Има обаче разлика, когато правителството внася такъв и когато някой друго го иска. Относно това, което беше казано днес, че нямаме визия за управлението на страната – искам да припомня на всички народни представители, че на избори всяка партия предлага управленска програма и приоритети. ГЕРБ получи най-висок резултат и заедно с „Обединени патриоти“ направихме коалиционно споразумение“, каза още Цветанов и посочи, че общата програма се изпълнява.  \r\n„Няма нито едно отстъпление на министрите ни и на декларираните приоритети, които сме направени в пленарна зала. Правителството изпълнява своите ангажименти. Ние не правим десант, ние винаги сме били с хората и сме били в диалог с тях. Това, което имаме като анализ на срещите, които БСП прави, за да представи визията си за България, мога да кажа, че това от самото начало е обречено на неуспех. Защото показвате, че депутатите, които в момента са избрани, не струват нищо. И вие изпращате съвсем нови депутати сред хората. А може би сте си направили една карта, с която искате да направите туристическа обиколка“, коментира Цветанов. \r\nЦветилена СИМЕОНОВА", "date": "2018.09.20", "title": "Цветан Цветанов, ГЕРБ: Няма нито едно отстъпление на министрите ни, правителството изпълнява своите ангажименти"}
{"url": "http://www.focus-news.net/news/2018/09/20/2569249/tsvetan-tsvetanov-gerb-nay-golemiyat-koruptsionen-natisk-v-balgariya-e-po-vremeto-na-kabineta-oresharski.html", "text": "За всички е ясно, че най-големият корупционен натиск в България е по времето на кабинета „Орешарски“. Това каза председателят на ПГ на ГЕРБ Цветан Цветанов преди гласуването на оставките на министрите Нанков, Московски и Радев, предаде репортер на  Агенция „Фокус“ . „През 2014 година е отчетен 39% натиск“, обяви той и уточни, че през 2011 година натискът е бил под 10%. „Завишаването на смъртността по пътищата стана при управлението на Орешарски, погледнете статистиката“, коментира Цветан Цветанов. „По времето на БСП задълженията на БДЖ бяха около 800 млн. лева към кредитори и банки. Оставихте ги като задължение на следващите, които идват след вас“, посочи той. „Много изговорихте по темата сигурност. Преди няколко месеца не успяхте да кажете това на вота на недоверие към кабинета, хубаво е, че си прочетохте написаното сега“, се обърна Цветанов към БСП. „От управленския ни мандат от март 2017 година до момента, 1700 са назначените полицейски служители. Напуснали са около 600 човека, тоест имаме с 1100 полицаи повече“, заяви той. „Единственият момент, когато сте поели отговорност, е оставката ви през 2014 година“, каза още председателят на ПГ на ГЕРБ. \r\nБиляна ИВАНОВА", "date": "2018.09.20", "title": "Цветан Цветанов, ГЕРБ: Най-големият корупционен натиск в България е по времето на кабинета „Орешарски“"}
{"url": "http://www.focus-news.net/news/2018/09/20/2569259/haskovo-sreshta-s-prezidenta-na-mezhdunarodnata-pisatelska-gildiya-lada-baumgarden-shte-se-provede-na-21-septemvri.html", "text": "Среща с президента на Международната писателска гилдия Лада Баумгарден ще се проведе на 21 септември - петък, от 15.00 часа, в зала „Хасково“. Това съобщиха от пресцентъра на  Община Хасково . След това е предвидена среща с хасковски автори.  \r\nЛада Баумгарден е в Хасково с група от близо 20 автори от различни страни. Целта на посещението е среща с хасковски творци. Групата е в Хасково по покана на Дружеството на писателите. \r\nЛада Баумгартен е от Берлин, президент на Международната писателска гилдия, успешен предприемач, писател, издател, президент на Международния фестивал за литература и изкуство „Руский стил” и обществен деятел. Нейно е издателството „Стелла“, в Берлин, което успешно издава художествена и научна литература . Много често Лада организира писателски конференции, конкурси, творчески пътувания в много страни където се среща с местни писателски организации. За първи път е в България.", "date": "2018.09.20", "title": "Хасково: Среща с президента на Международната писателска гилдия Лада Баумгарден ще се проведе на 21 септември"}
{"url": "http://www.focus-news.net/news/2018/09/20/2569248/mkd-makedoniya-balgarite-zabiha-nozh-v-garba-na-bryuksel.html", "text": "В статия, озаглавена „Българите забиха нож в гърба на Брюксел“, скопското електронно издание  МКД  обръща внимание на изявлението на вицепремиера Красимир Каракачанов, съгласно което правителството в София ще подкрепи Унгария в напрегнатите й отношения с Европейския съюз. \r\nКаракачанов, съпредседател на младшия коалиционен партньор - партията „Обединени патриоти“, заяви, че българското правителство е единодушно за приемането на обща позиция срещу всякакви санкции срещу Унгария. „Смятаме, че това е нарушение на суверенитета на равноправен член на Европейския съюз\", цитира изданието думите на Каракачанов, изречени пред репортери след заседание на кабинета.  \r\nКакто самият той отбеляза, „днес е Унгария, утре може да бъде Полш, а един ден - България Страните от Централна и Източна Европа трябва да действат солидарно и да си помагат, защото имат общи проблеми\". \r\nВ безпрецедентно гласуване, състояло се миналата седмица, Европейския парламент заплаши със санкции Унгария с аргумента, че правителството на премиера Виктор Орбан потъпква стандартите на ЕС за демокрацията, гражданските права и корупцията. Теоретично това може да доведе до отнеме правото на глас на Унгария. Всяка страна-членка може да наложи вето на подобен ход, а Полша и Чешката република вече увериха, че ще направят тъкмо това. \r\nЕС разследва и Полша за нарушения на демократичните стандарти и върховенството на закона, припомня изданието. Тереза Герова", "date": "2018.09.20", "title": "МКД (Македония): Българите забиха нож в гърба на Брюксел"}
{"url": "http://www.focus-news.net/news/2018/09/20/2569263/makfaks-makedoniya-cherna-gora-vrashta-dobrovolnata-voenna-sluzhba.html", "text": "От следващата година в Черна гора ще бъде въведена доброволна военна служба, предава македонската информационна агенция  „Макфакс“ , като се позовава на публикация във вестник „Победа“. \r\n„Дългосрочният план за развитие на отбраната 2016-2025 г. предвижда като една от приоритетните цели на войската възстановяването на системата за доброволно служене в армията“, пише черногорското издание. \r\nПланирано е до края на текущата година да бъдат въведени и съответните промени в законодателството, за да бъдат създадени необходимите условия за изпълнението на плановете на правителството в Подгорица. \r\nАгенцията припомня, че задължителната военна служба в Черна гора бе премахната през 2006 г., когато страната обяви независимост.  . Тереза Герова", "date": "2018.09.20", "title": "„Макфакс“ (Македония): Черна гора връща доброволната военна служба"}
{"url": "http://www.focus-news.net/news/2018/09/20/2569257/ministar-nikolina-angelkova-v-sektor-turizam-nyama-bezrabotitsa-a-izklyuchitelno-golyama-nuzhda-ot-kadri.html", "text": "В сектор „Туризъм“ няма безработица, а изключително голяма нужда от кадри. Това каза министърът на туризма Николина Ангелкова пред журналисти във връзка с недостига на кадри в туризма, предаде репортер на  Агенция „Фокус“ . „По тази причина направихме промените в Закона за трудовата мобилност и трудовата миграция предвид сезонната заетост на сезонни работници от трети страни. Друг голям успех, който успяхме да постигнем е възможността от три месеца те да продължат своя престой до 9 месеца“, каза Ангелкова. По думите ѝ изцяло интересът на българските граждани, които завършват своето образование и съответно искат да продължат да се реализират в професията зависи от условията, които се предлагат от работодателите. „Основна тема на разговори с тях е в тази посока, за да може да има устойчивост на заетостта и интерес. Това ще отнеме много време и вярвам, че дуалното обучение ще изиграе основна роля. Тогава работодателят е пряко ангажиран към съответното лице както финансово, така и за неговата по-нататъшна реализация“, заяви още Ангелкова. \"По отношение на следващото направление, по което предстои да работим тясно с работодателите е свързано с дуално обучение и финансиране да се преквалифицират вече работещи техни служители, ще бъде в зависимост от нуждите на работодателите\", добави тя.  \r\nДеница КИТАНОВА", "date": "2018.09.20", "title": "Министър Николина Ангелкова: В сектор „Туризъм“ няма безработица, а изключително голяма нужда от кадри"}
{"url": "http://www.focus-news.net/news/2018/09/20/2569258/rosen-zhelyazkov-s-novite-ministri-nyama-da-se-kriem-zad-shtit-a-shte-poemem-kategorichen-angazhiment-da-izpalnyavame-prioritetite-na-pravitelstvoto.html", "text": "С новите министри няма да се крием зад щит, а ще поемем категоричен ангажимент да изпълняваме приоритетите на правителството. Това каза кандидатът за министър на транспорта, информационните технологии и съобщенията Росен Желязков от трибуната на Народното събрание, предаде репортер на  Агенция „Фокус“ . \r\n„Министерски съвет е колективен орган с обща, но ясна компетенция, който се ръководи от управленска програма. Ние като кандидати за министри не бихме се крили зад щит с програмата за управление, а ще поемем категоричен ангажимент да изпълняваме всички задачи, цели и приоритети в нея. Програмата за управление 2017 – 2021 г. и приоритетите в нея са водещото, което трябва да изпълнява правителството като ангажимент“, каза още той. Желязков посочи, че ангажиментите в сектор „Транспорт“, които е поело правителството, има реален шанс да бъдат изпълнени в кратки срокове. „Ангажиментът, който ще поема, е да се опитам всички скептични усещания за усвояването на ресурси и процедури да получат своите гаранции за законосъобразност и ефективност“, коментира Желязков. \r\nЦветилена СИМЕОНОВА", "date": "2018.09.20", "title": "Росен Желязков: С новите министри няма да се крием зад щит, а ще поемем категоричен ангажимент да изпълняваме приоритетите на правителството"}
{"url": "http://www.focus-news.net/news/2018/09/20/2569262/mvr-stolichni-politsai-zadarzhaha-mazh-i-zhena-predlagali-za-prodazhba-staropechatni-knigi-s-harakteristiki-na-dvizhimi-kulturni-tsennosti.html", "text": "Столични полицаи задържаха мъж и жена, предлагали за продажба старопечатни книги с характеристики на движими културни ценности. По случаите са образувани досъдебни производства за престъпление по чл.278а, ал.1 от НК. Това съобщиха от пресцентъра на  МВР . \r\nПолицейските действия са предприети след получена информация, че в интернет се предлага за продажба книга, притежаваща характеристики на движима културна ценност по смисъла на Закона за културното наследство. В хода на разследването било установено, че 61–годишна жена предлагала срещу  1500 лева старопечатна книга „Рибен буквар“ от Д-р Петър Берон, издание от 1847 г., без произведението да е регистрирано и идентифицирано  съгласно законовите изисквания. След претърсване и изземване в рамките на образуваното досъдебно производство, в жилището й била намерена и иззета ценната книга. Изготвената съдебна експертиза в Национална библиотека „Св.Св. Кирил и Методий“ потвърдила, че иззетата книга е автентична и не е регистрирана съгласно нормативната уредба. Последвало задържането на жената в полицейския арест за срок до 24 часа. На 17 септември, при полицейска операция за противодействие на престъпления, свързани с  културно-историческите ценности, служители на сектор „Кражби“ при СДВР задържали и 44-годишен мъж. При проведените оперативни действия било установено, че чрез интернет сайт и в антикварна книжарница в София, мъжът е предлагал за продажба над 90 старопечатни български книги от периода 1806 - 1878 година, притежаващи характеристики на движими културни ценности, но не са регистрирани и идентифицирани съгласно изискванията на Закона за културното наследство.   \r\nВ рамките  на процесуално-следствените действия по образуваното досъдебно производство полицейските служители са иззели голяма част от предлаганите произведения от известни Народни будители, като: „Сборник Български Народни песни“ от 1857 г. на братя Миладинови и  „Български грамоти“ от 1845 г. на Васил Априлов, обявени за продажба по 4000 лв., Горски пътник“ от 1857 г. на Г. С. Раковски, продавана срещу 2750 лв., „Христоматия“ от 1852 г. на Неофит Рилски, обявена за 1100 лв., „Криворазбраната цивилизация“ от 1871 г. на Добри Войников, предлагана срещу 640 лв., множество старопечатни библии и църковна литература, както и други произведения и преводи на видни български възрожденци, за които са назначени съответните експертизи.  \r\nСъбраните по двата  случая материали са докладвани в Софийската градска прокуратура и работата по документирането им  продължава под надзора на прокурор.", "date": "2018.09.20", "title": "МВР: Столични полицаи задържаха мъж и жена, предлагали за продажба старопечатни книги с характеристики на движими културни ценности"}
{"url": "http://www.focus-news.net/news/2018/09/20/2569261/deputatite-osvobodiha-nikolay-nankov-i-izbraha-petya-avramova-za-regionalen-ministar.html", "text": "Народните представители освободиха Николай Нанков като министър на регионалното развитие и благоустройство и избраха Петя Аврамова за поста, предаде репортер на  Агенция „Фокус“ . „За“ освобождаването на Николай Нанков гласуваха 205 депутати, 8 бяха „против“. „За“ избирането на Петя Аврамова на негово място гласуваха 125 народни представители, 90 бяха „против“.  \r\nМинистрите Нанков, Радев и Московски подадоха оставки по настояване на премиера заради тежката автобусна катастрофа край Своге. Оставките им трябваше да влязат в пленарна зала миналата седмица. Президентът Румен Радев обаче не подписа указа, с който да освободи Младен Маринов от поста главен секретар на МВР. Забавянето на указа породи напрежение между държавния глава и управляващите.  Инж. Петя Аврамова е родена на 29 май 1963 година във Враца. Тя е народен представител от 42-то Народно събрание. Член е на постоянните комисии по енергетика, вероизповедания и парламентарна етика и комисия по инвестиционно проектиране. През периода 2011-2013 година е председател на Общински съвет-Враца, а от 2009 до 2011 година заема поста на заместник-кмет по устройство на територията, общинска собственост, строителство и екология на Община Враца. Петя Аврамова е областен координатор на ГЕРБ във Враца.  \r\nБиляна ИВАНОВА", "date": "2018.09.20", "title": "Депутатите освободиха Николай Нанков и избраха Петя Аврамова за регионален министър"}
{"url": "http://www.focus-news.net/news/2018/09/20/2569264/zamestnik-ministar-georg-georgiev-razgovarya-s-glavniya-izpalnitelen-direktor-i-osnovatel-na-korea-risk-group-chad-okarol.html", "text": "В рамките на едноседмичната си визита в Сеул, заместник-министърът на външните рработи Георг Георгиев  разговаря с Чад О'Карол, главен изпълнителен директор и основател на Korea Risk Group и Джон Делури, старши сътрудник на Центъра по американско-китайски отношения и асистент по международни изследвания в Университета \"Йонси\". Това съобщиха от пресцентъра на  министерството . \r\nОсновните акценти в разговора между Георг Георгиев, Чад О‘Карол и Джон Делури бяха ситуацията на Корейския полуостров в светлината на събитията, които  в момента протичат  с посещението на президента  Мун Дже-ин в КНДР, усилията за пълно ядрено разоръжаване на полуострова  и постигане на мир и стабилност  в региона със средствата на дипломацията.", "date": "2018.09.20", "title": "Заместник-министър Георг Георгиев разговаря с главния изпълнителен директор и основател на Korea Risk Group Чад О'Карол"}
{"url": "http://www.focus-news.net/news/2018/09/20/2569265/deputatite-izbraha-mladen-marinov-za-vatreshen-ministar-i-prieha-ostavkata-na-valentin-radev.html", "text": "Депутатите освободиха Валентин Радев като министър на вътрешните работи и избраха Младен Маринов за поста, предаде репортер на  Агенция „Фокус“ . „За“ освобождаването на Валентин Радев гласуваха 207 депутати, 9 бяха „против“. „За“ избирането на Младен Маринов на поста гласуваха 126 народни представители, „против“ бяха 90.  \r\nМинистерските оставки трябваше да се гласуват миналата седмица. Президентът Румен Радев обаче не подписа указа, с който да освободи Младен Маринов от поста главен секретар на МВР. След подписването на документа и трите оставки ще се гласуват. Забавянето на указа породи напрежение между държавния глава и управляващите. Румен Радев не го подписа с мотив, че не е спазена съгласувателната процедура. От ГЕРБ обявиха, че президентът е забавил указа, за да търси поредна конфронтация с изпълнителната власт. Младен Маринов е роден е на 21 ноември 1971 г. в Тетевен. Завършва Академията на МВР през 1991 г. През 1997 г. получава магистърска степен от Висшия институт за подготовка на офицери и научноизследователска дейност – МВР. През 2005 г. се дипломира по специалност право в Юридическия Факултет при УНСС. На работа в МВР е от 1991 г. През 1997 е назначен на офицерска длъжност в отдел „Охранителна полиция“ при Столична дирекция на вътрешните работи, а от юни 2013 г. заема длъжността заместник-директор на СДВР. С указ на президента на Република България Румен Радев от 9 май 2017 г. е назначен за главен секретар на Министерството на вътрешните работи. \r\nБиляна ИВАНОВА", "date": "2018.09.20", "title": "Депутатите избраха Младен Маринов за вътрешен министър и приеха оставката на Валентин Радев"}
{"url": "http://www.focus-news.net/news/2018/09/20/2569267/burgas-okrazhniyat-sad-nalozhi-nakazanie-ot-8-godini-zatvor-i-150-000-leva-globa-za-obvinyaemiya-za-ubiystvoto-na-11-godishnata-nikol.html", "text": "Окръжен съд – Бургас наложи наказание от 8 години „лишаване от свобода“ и парична глоба от 150 000 лева спрямо 15-годишния Иван за убийството на 11-годишната Никол, при първоначален „общ“ режим на изтърпяване на наказанието, предаде репортер на  Радио „Фокус“ – Бургас . Съдът призна подсъдимия за виновен в това, че на 20 август 2017 г. с една прободна рана в областта на врата е убил 11-годишното момиче в Бургас. Присъдата е постановена с пълно единодушие. Съдът призна за невинен подсъдимия за това, че е извършил престъплението с особена жестокост, поради липса на доказателства. Според съдия Стефан Стойков намалената умствена изостаналост на извършителя няма отношение към деянието. \r\nМария ГЕОРГИЕВА", "date": "2018.09.20", "title": "Бургас: Окръжният съд наложи наказание от 8 години затвор и 150 000 лева глоба за обвиняемия за убийството на 11-годишната Никол"}
{"url": "http://www.focus-news.net/news/2018/09/20/2569268/airbnb-poema-angazhiment-da-izpalni-iskaniyata-na-evropeyskata-komisiya-i-organite-za-zashtita-na-potrebitelite-v-es.html", "text": "В отговор на призива, отправен през юли от Европейската комисия (ЕК) и органите за защита на потребителите в ЕС, Airbnb пое ангажимент да направи необходимите промени в своите правила и да подобри представянето на цените на своята платформа. Това съобщиха от пресцентъра на  Представителството на ЕК в България . \r\nAirbnb пое ангажимент да представя общата цена на резервациите, включително допълнителните такси, като например таксите за обслужване и почистване. Когато не е възможно крайната цена да се изчисли предварително, платформата ще информира потребителя, че може да има допълнителни такси. \r\nСъщо така Airbnb се ангажира да посочва ясно дали дадена оферта е от домакин, който е частно лице, или от професионалист, тъй като правилата за защита на потребителите са различни в двата случая. \r\nТрябва да има и промени в условията за ползване на услугата: \r\n-\tще бъде ясно, че потребителите могат да се възползват от всички налични средства за правна защита, и по-конкретно от правото си да предявят иск срещу домакин, в случай че пострадат или претърпят други вреди; \r\n-\tAirbnb ще посочва ясно на потребителите, че те имат право да заведат дело срещу платформата в съдилищата в своята страна на пребиваване; \r\n-\tAirbnb ще трябва да информира потребителите, когато реши да прекрати даден договор или да премахне съдържание, и ще им предоставя право на обжалване и на обезщетение, ако е уместно. \r\nДружеството трябва да въведе тези промени на своя уебсайт до края на декември 2018 г. за всички езикови версии на езици на ЕС.", "date": "2018.09.20", "title": "Airbnb поема ангажимент да изпълни исканията на Европейската комисия и органите за защита на потребителите в ЕС"}
{"url": "http://www.focus-news.net/news/2018/09/20/2569270/pazardzhik-vremenno-dvizhenieto-po-pat-2-84-varvara-kostandovo-se-osashtestvyava-v-edna-lenta-poradi-ptp.html", "text": "Временно движението по път ІІ-84 Варвара - Костандово се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Движението се регулира на място от \"Пътна полиция\".", "date": "2018.09.20", "title": "Пазарджик: Временно движението по път ІІ-84 Варвара - Костандово се осъществява в една лента поради ПТП"}
{"url": "http://www.focus-news.net/news/2018/09/20/2569269/telegrafi-kosovo-spored-ramush-haradinay-za-promyanata-na-granitsite-na-kosovo-shte-badat-neobhodimi-mnogo-voynishki-botushi.html", "text": "Прищинският вестник  Telegrafi  публикува статия, в която цитира думите на министър-председателя Рамуш Харадинай пред тиранската телевизия  Klan TV , съгласно които границите на Косово са установени с „войнишки ботуши“, а не с преговори. \r\nКоментирайки предложението за корекция на границата със Сърбия, Харадинай заяви: „След всичко, което се случи, не мога да повярвам, че президентът Хашим Тачи обмисля такъв сериозен проект. Мисля, че това е част от политическа тактика. Отварянето на граничния въпрос, дори самото му обсъждане е опасно за стабилността на региона. Границите на Косово са установени с войнишки ботуши, не на масата за преговори… Ако бъдат променени, още веднъж ще бъдат необходими множество ботуши от двете страни на границата“.  Тереза Герова", "date": "2018.09.20", "title": "Telegrafi (Косово): Според Рамуш Харадинай за промяната на границите на Косово ще бъдат необходими „много войнишки ботуши“"}
{"url": "http://www.focus-news.net/news/2018/09/20/2569271/dobrich-raboteshtite-v-detskite-gradini-v-grada-shte-poluchat-dopalnitelni-sredstva-kam-zaplatite-za-parviya-ucheben-den.html", "text": "27 000 лева са средствата, които Община град Добрич осигури от бюджета за допълнителни средства към заплатите на педагогическия и непедагогически персонал в детските градини за първия учебен ден. Това съобщиха от пресцентъра на  Общината . По 100 лева ще получат 195 учители, а по 50 лева сa осигурени за 150 работещи от помощния персонал в забавачниците. В детските градини се възпитават, обучават и социализират над 2150 деца. За първи път над 487 деца на 3 годишна възраст прекрачиха прага на забавачниците в първа група. Всички 14 детски заведения в Добрич посрещнаха своите възпитаници в обновени и освежени сгради и занимални. Малките палавници на Добрич се възпитават и обучават в качествена среда, която осигурява спокойно и щастливо детство. Община Добрич, учители и родители работят активно и са заедно при вземане на важни решения за развитието на децата и тяхното бъдеще. Ръководствата на детските градини с подкрепата на Община Добрич участват и реализират редица проекти, които се финансират с европейски средства и от други донори, които не само обогатяват децата, но и ги подготвят да бъдат отговорни, добри стопани и да следват мечтите си. Историята на предучилищното възпитание в град Добрич води началото си от 1893 г., когато общината откупува стара турска къща и я приспособява за забавачница, в която са записани 130 деца. Вече повече от век Добрич е с доказани традиции в обучението и възпитанието на децата в детските заведения.", "date": "2018.09.20", "title": "Добрич: Работещите в детските градини в града ще получат допълнителни средства към заплатите за първия учебен ден"}
{"url": "http://www.focus-news.net/news/2018/09/20/2569260/parlamentat-prie-ostavkata-na-ivaylo-moskovski-i-izbra-rosen-zhelyazkov-za-ministar-na-transporta.html", "text": "Парламентът освободи Ивайло Московски като министър на транспорта, информационните технологии и съобщенията и избра Росен Желязков за поста, предаде репортер на  Агенция „Фокус“ . По предложение на НФСБ освобождаването и избирането на кандидатите ще се гласува отделно. „За“ предложението за освобождаването на Ивайло Московски гласуваха 208 народни представители, 8 бяха „против“. „За“ избирането на Росен Желязков на негово място гласуваха 125 депутати, 88 бяха „против“.  \r\nВицепремиерът Томислав Дончев представи кандидатурите на новите министри. От кабинета „Борисов 3“ в парламента са министрите Николина Ангелкова, Теменужка Петкова, Бисер Петков, Румен Порожанов, Нено Димов, Лиляна Павлова, Владислав Горанов, Красен Кралев.  \r\nПървоначалното предложение за транспортен министър беше Александър Манолев. Той обаче оттегли кандидатурата си.  \r\nИвайло Московски, Николай Нанков и Валентин Радев подадоха оставки по настояване на Бойко Борисов заради тежката автобусна катастрофа край Своге от 25 август. В инцидента загинаха 17 души. Министерските оставки трябваше да се гласуват в пленарна зала миналата седмица. Президентът Румен Радев обаче не подписа указа, с който да освободи Младен Маринов от поста главен секретар на МВР. Забавянето на указа породи напрежение между държавния глава и управляващите.  Росен Желязков е роден на 5 април 1968 г. Той е магистър по право от Софийския университет „Свети Климент Охридски“. В периода 1994-1995 г. е последователно юрисконсулт, старши юрисконсулт, а по-късно секретар и кметски наместник в район „Средец“ на Столична община.  \r\nОт 1995 г. е адвокат по гражданско и търговско право, член на Софийска адвокатска колегия. Бил е заместник-кмет по направление „Законност и контрол“ на район „Лозенец“, Столична община (1998-1999 г.).  \r\nОт 2003 г. до юли 2009 г. е секретар на Столична община.  \r\nВ периода 2011-2013 г. е председател на Управителния съвет на Института по публична администрация и представител на Република България в Европейския институт по публична администрация (ЕИПА) в Маастрихт, Кралство Нидерландия.  \r\nОт 2009 г. до 2013 г. е главен секретар на Министерския съвет, а в периода 2014-2016 г. е съветник на министър-председателя по въпросите на държавната администрация и електронното управление. Ръководи и участва в процесите на изработването на редица концептуални и стратегически документи и програми в областите на електронното управление, местното самоуправление и местната администрация, публично-частното партньорство. \r\nПредставлява българската страна в годишните срещи по инициативата за партньорство за открито управление (2011 г., 2015 г.). Координира българския принос по инициативите, свързани с европейските политики по изпълнението на Европейската програма за Глобален мониторинг на околна среда и сигурност. Участва в стратегическото планиране и разработването на политиките в областта на държавната администрация и електронното управление.  \r\nОт 30 септември 2016 г. с Решение на Министерския съвет е определен за председател на Държавна агенция „Електронно управление“.  \r\nС Решение на Министерски съвет от 20 декември 2017г. е определен за председател на Комисия за регулиране на съобщенията. Решението влиза в сила на 15 януари 2018г. \r\nБиляна ИВАНОВА", "date": "2018.09.20", "title": "Парламентът прие оставката на Ивайло Московски и избра Росен Желязков за министър на транспорта"}
{"url": "http://www.focus-news.net/news/2018/09/20/2569266/petya-avramova-mladen-marinov-i-rosen-zhelyazkov-polozhiha-kletvi-kato-ministri.html", "text": "Петя Аврамова, Младен Маринов и Росен Желязков положиха клетви като министри, предаде репортер на  Агенция „Фокус“ . Народните представители приеха оставките на Николай Нанков, Валентин Радев и Ивайло Московски. На техните места те избраха Петя Аврамова, Младен Маринов и Росен Желязков. По предложение на НФСБ освобождаването и избирането на кандидатите беше гласувано отделно.  \r\nБиляна ИВАНОВА", "date": "2018.09.20", "title": "Петя Аврамова, Младен Маринов и Росен Желязков положиха клетви като министри"}
{"url": "http://www.focus-news.net/news/2018/09/20/2569272/pernik-obshtinata-tarzhestveno-shte-otbelezhi-navarshvaneto-na-110-godini-ot-obyavyavaneto-na-nezavisimostta-na-balgariya.html", "text": "Община Перник тържествено ще отбележи навършването на 110 години от обявяването на Независимостта на България. Това съобщиха от пресцентъра на  Общината . \r\nПрограмата на 22 септември започва в 11.00 ч. с поднасяне на венци и цветя пред паметника на „Кракра Пернишки\". \r\nЧестването на празника ще продължи с празнично дефиле от паметника на Кракра Пернишки, през площад „Кракра\" до Двореца на културата. \r\nВ 11.35 ч. ще започне ритуалът по издигане знамето на Република България. След това кметът на Община Перник Вяра Церовска и областният управител Ирена Соколова ще приветстват перничани.  \r\nПразникът ще продължи с концерт на Ансамбъла за народни песни и танци ”Граовска младост”, с главен художествен ръководител Венцислав Андонов, хореограф Тодор Тодоров, ръководител на Вокалното студио Силвия Симеонова.", "date": "2018.09.20", "title": "Перник: Общината тържествено ще отбележи навършването на 110 години от обявяването на Независимостта на България"}
{"url": "http://www.focus-news.net/news/2018/09/20/2569275/episkop-polikarp-shte-oglavi-arhiereyska-sveta-liturgiya-v-mitropolitskata-katedrala-sv-vmtsa-nedelya.html", "text": "На 21 септември, петък, с благословението на Негово светейшество Българския патриарх и Софийски митрополит Неофит, в митрополитската катедрала \"Св. Вмца Неделя\" в София, ще бъде отслужена Архиерейска света Литургия. Тя ще бъде оглавена от Негово преосвещенство Белоградчишкият епископ Поликарп - викарий на Софийския митрополит, предаде репортер на  Агенция \"Фокус\" . Така ще бъде отбелязана 40-та годишнината от рождението на епископ Поликарп. Началото на службата е предвидено за 09.00 часа.  \r\nНикола ПЕТКОВ", "date": "2018.09.20", "title": "Епископ Поликарп ще оглави Архиерейска света Литургия в митрополитската катедрала  \"Св. Вмца Неделя\""}
{"url": "http://www.focus-news.net/news/2018/09/20/2569280/burgas-plastiki-velosikotki-sa-postaveni-v-grada-po-povod-evropeyskata-sedmitsa-na-mobilnostta.html", "text": "Често наричат Бургас град на котките. Тук популацията на бездомните улични кучета е напълно овладяна, те буквално липсват. Природата не търпи празно и затова котките са доста - големи, малки, шарени, едноцветни, пухкави, късокосмести... генофондът е богат, както му прилича на един космополитен пристанищен град. Ако видите някоя без връхче на ухото, значи Общината я е кастрирала, маркирала по този начин и пуснала обратно на свобода. Няма начин, и това трябва да се върши понякога. Това съобщиха от пресцентъра на  Община Бургас . Общината иска, освен на котките, да наричат Бургас и град на велосипедите. Затова събра двете неща в едно забавно намигване към своите жители и гости. \r\nФормалният повод за изработването на велосикотките е Европейската седмица на мобилността 16-22 септември 2018 г. Пластичните решения са реализирани по идея на Областния информационен център и Община Бургас. Те са дело на графити артиста Иван Янков /с псевдоним Esteo/. Преди две години отново по заръка на Общината той изрисува и стария бункер до калните бани. \r\nВелосикотките са арт инсталации, направени от излезли от употреба велосипеди. Материалите са осигурени от Общинско предприятие \"Транспорт\". Целта е те да внесат повече настроение в градската среда и да фокусират по интересен начин общественото внимание върху градската мобилност, като съществена част от мисията на Община Бургас за повишаване качеството на живот и опазването на околната среда. \r\nПрез последните години градът ни се сочи като пример в това отношение, с изградената свързана система от велоалеи, обновени паркови пространства и много възможности за практикуване на алтернативни начини за придвижване. Велосикотките са и поредно доказателство за това как да рециклираме и как от отпадъци може да бъде сътворено нещо красиво. \r\nЗасега в Бургас са монтирани четири усмихнати котки - две в Морската градина и две в центъра на града. Те могат да бъдат видени зад Експозиционен център \"Флора\", на алеята към Летния театър, пред Профсъюзния дом и Общинско предприятие \"Транспорт\" на ул. \"Александровска\".", "date": "2018.09.20", "title": "Бургас: Пластики - велосикотки са поставени в града по повод Европейската седмица на мобилността"}
{"url": "http://www.focus-news.net/news/2018/09/20/2569273/predsedatelyat-na-opozitsionnata-partiya-samoopredelenie-albin-kurti-pretentsiite-na-sarbiya-kam-kosovo-se-nasarchavat-s-opredeleni-frazi.html", "text": "Според председателя на косовската опозиционната партия „Самоопределение“ Албин Курти  „употребата на фрази като „размяна на територии“, „корекция на граница“ и „болезнен компромис“ водят единствено до насърчаване на сръбските претенции към най-младата държава на Балканите, отбелязва прищинският вестник  Zeri . \r\nСъответната констатация Курти направи в пост в социалната мрежа „Туитър“. Съгласно думите му, това не е учудващо, като се има предвид, че държавният глава на Сърбия Александър „Вучич още веднъж определи (Слободан) Милошевич като велик лидер“.  Тереза Герова", "date": "2018.09.20", "title": "Председателят на опозиционната партия „Самоопределение“ Албин Курти: Претенциите на Сърбия към Косово се насърчават с определени фрази"}
{"url": "http://www.focus-news.net/news/2018/09/20/2569278/blagoevgrad-dom-za-palnoletni-litsa-s-dementsiya-sv-mina-v-selo-padesh-otbelyazva-svetoven-den-za-borba-s-bolestta-na-altshaymer-i-dementsiya.html", "text": "Дом за пълнолетни лица с деменция в село Падеш ще отбележи Световния ден за подкрепа на хората с болестта на Алцхаймер и деменция. Това съобщиха от пресцентъра на  Община Благоевград . Събитието ще се проведе на 21 септември в двора на Дома, пред параклиса „Св. Мина“, от 10.30 часа. Участие в програмата ще вземе певческа група „Златна възраст“ от Дневен център за стари хора. Те ще поздравят потребителите от Дома „Св. Мина“ с богата музикална програма.  \r\nДом за пълнолетни лица с деменция „Св. Мина“ в село Падеш е част от социалните услуги, които Община Благоевград предоставя. \r\nСветовният месец, посветен на борбата с болестта на Алцхаймер и деменцията, е международна кампания, която се провежда през месец септември, с цел повишаване на осведомеността и справяне с предизвикателствата, относно стигмата около деменцията. Отбелязването на Световния ден започва през 2012 година.", "date": "2018.09.20", "title": "Благоевград: Дом за пълнолетни лица с деменция „Св. Мина“ в село Падеш отбелязва Световен ден за борба с болестта на Алцхаймер и деменция"}
{"url": "http://www.focus-news.net/news/2018/09/20/2569276/pregled-na-nyakoi-ot-osnovnite-temi-v-kosovskiya-pechat-agentsiya-fokus.html", "text": "Напрегнатият диалог между Белград и Прищина, предложенията за начините за нормализиране на двустранните отношения и усилията за трансформацията на Косовските сили за сигурност (КСС) в армия са основните теми, върху които акцентират печатните издания в най-младата държава на Балканите. \r\n*** \r\nВ статия, публикувана на първа страница, прищинският ежедневник  Koha Ditore  подчертава, че дори парламентът да одобри трите законопроекта за трансформацията на Косовските сили за сигурност (КСС) в армия, няма да има достатъчно средства за тяхното прилагане. \r\nИзданието привежда изчисления, според които годишният бюджет на КСС ще бъде в размер на около 57 млн. евро, но в него не са включени закупуването на оръжия и възнагражденията за нови членове на структурата. Според Министерството на финансите, което е изготвило оценка за бюджетните последици от законопроектите, няма нужда от разпределяне на допълнителни средства, тъй като дейностите, предвидени в законите, може да бъдат покрити от Рамката за средносрочните разходи за 2019-2021 г. \r\n*** \r\nПрищинският вестник  Telegrafi  публикува статия, в която цитира думите на министър-председателя Рамуш Харадинай пред тиранската телевизия  Klan TV , съгласно които границите на Косово са установени с „войнишки ботуши“, а не с преговори. \r\nКоментирайки предложението за корекция на границата със Сърбия, Харадинай заяви: „След всичко, което се случи, не мога да повярвам, че президентът Хашим Тачи обмисля такъв сериозен проект. Мисля, че това е част от политическа тактика. Отварянето на граничния въпрос, дори самото му обсъждане е опасно за стабилността на региона. Границите на Косово са установени с войнишки ботуши, не на масата за преговори… Ако бъдат променени, още веднъж ще бъдат необходими множество ботуши от двете страни на границата“. \r\n*** \r\nСпоред председателя на косовската опозиционната партия „Самоопределение“ Албин Курти  „употребата на фрази като „размяна на територии“, „корекция на граница“ и „болезнен компромис“ водят единствено до насърчаване на сръбските претенции към най-младата държава на Балканите, отбелязва прищинският вестник  Zeri . \r\nСъответната констатация Курти направи в пост в социалната мрежа „Туитър“. Съгласно думите му, това не е учудващо, като се има предвид, че държавният глава на Сърбия Александър „Вучич още веднъж определи (Слободан) Милошевич като велик лидер“. \r\n*** \r\nПрищинският ежедневник  Epoka e Re  публикува материал, в който представя обобщенията от доклад на Центъра за изследване на сигурността в Косово.  \r\nВ него се стига до заключението, че Белград е „извършил агресия“ спрямо Косовските сили за сигурност“, като „упражнява насилие“ с цел да принуди сръбските членове да напуснат структурата. Ако косовските институции и международните партньори на Прищина не предприемат адекватни мерки, през следващите месеци процесът ще се задълбочи, предупреждава изданието. Редакцията отбелязва, че заради действията на официален Белград към настоящия момент КСС са напуснали около 50% от сръбските й членове.  \r\n„Спирането на заплатите/пенсиите за техните близки или далечни членове на семейства на служителите на КСС е използвано като средство за натиск върху тях. Изследването е установило, че спрямо сърбите са използвани психологически заплахи и специални методи, като им е казано, че скоро ще има война между Косово и Сърбия, а те ще се борят срещу собствените си братя сърби\", се казва още в доклада, цитиран от  Epoka e Re . \r\n***", "date": "2018.09.20", "title": "Преглед на някои от основните теми в косовския печат (Агенция „Фокус“)"}
{"url": "http://www.focus-news.net/news/2018/09/20/2569274/valentin-radev-shte-se-varna-v-narodnoto-sabranie-shte-bada-otnovo-chlen-na-komisiyata-za-otbrana-i-vatreshna-sigurnost.html", "text": "Ще се върна в Народното събрание, ще бъда отново член на Комисията за отбрана и вътрешна сигурност. Това каза бившият министър на вътрешните работи Валентин Радев пред журналисти в Народното събрание, предаде репортер на  Агенция „Фокус“ . \r\nРадев обясни, че от утре се връща като депутат в Народното събрание. „Ще бъда член на Комисията по отбрана и вътрешна сигурност. А дали и като неин председател – ръководството ще реши“, посочи още той. Бившият вътрешен министър обясни, че специално предаване на длъжността ще бъде направено в сградата на МВР. \r\nЦветилена СИМЕОНОВА", "date": "2018.09.20", "title": "Валентин Радев: Ще се върна в Народното събрание, ще бъда отново член на Комисията за отбрана и вътрешна сигурност"}
{"url": "http://www.focus-news.net/news/2018/09/20/2569282/sport-mauritsio-sari-dade-pochivka-na-eden-azar.html", "text": "Италианският мениджър на Челси Маурицио Сари потвърди, че ще използва Алваро Мората на върха на атаката срещу ПАОК в първия мач на лондончани в Солун. Испанецът е предпочетен пред Оливие Жиру, който бе титуляр срещу Кардиф при успеха с 4:1 на \"Стамфорд Бридж\" и асистира за два от головете на Еден Азар. \r\n\"Не мога да ви кажа със сигурност кой ще бъде титуляр в нападение във Висшата лига. Наблюдавах четири мача на Кардиф и четири на ПАОК и прецених, че Жиру ще бъде полезен в двубоя от Премиър лийг, докато Мората в срещата с гърците. Мисля, че ще използвам и двамата в атака през сезона, тъй като ще изиграем около 60 мача общо. Като характеристики те се различават и изборът за стартово място ще зависи от противника ни\", сподели Сари. \r\nЧелси гостува на стотина километра южно от Петрич днес от 19:55 часа, а извън групата остана голямата звезда Еден Азар. Той вкара хеттрик срещу Кардиф през уикенда и сега е получил заслужена почивка от мениджъра Сари. Интересното е, че ПАОК в историята си не е губил от англичани (2 мача без допуснат гол), докато сините от Лондон не са падали от гърци (2 равенства от 2 срещи на гръцка територия).", "date": "2018.09.20", "title": "Спорт: Маурицио Сари даде почивка на Еден Азар"}
{"url": "http://www.focus-news.net/news/2018/09/20/2569286/sofiya-detsa-ot-uchilishta-na-obshtina-serdika-v-stolitsata-igraha-na-narodna-topka-v-lokalnoto-platno-pred-tsgm.html", "text": "Деца от училища на община „Сердика“ в столицата играха на народна топка в локалното платно пред Центъра за градска мобилност (ЦГМ). Това съобщиха от пресцентъра на  ЦГМ . Двата отбора седмокласници от 14-о и 59-о училище бяха бурно подкрепяни както от своите съученици, така и от по-малките - третокласници и четвъртокласници от 48-о, 60-о и 29-о училище. Шумната публика наброяваше повече от 200 деца, които индиректно също участваха в играта – помагаха на отборите да връщат неточните топки отново в игра. Но тръпката по любимата игра не подминава никого и затова след последния сигнал многобройната и шумна публика от деца мощно викаше, за да подскаже че също иска да поиграе: „Искаме и ние! Искаме и ние!“. Така всички, които желаеха да премерят сили се включиха в състезанието. \r\nСъдиите от Федерацията по Народна топка съблюдаваха за коректната игра. Отборите получиха в края на играта подарък от тях – две специални топки за игра на народна топка. \r\nСъбитието беше организирано от ЦГМ и община „Сердика“ в рамките на Европейската седмица на мобилността. Така София потвърди участието си в Европейската седмица, в която под девиза „Комбинирай, движи се!“ тази година се включват с различни инициативи над 2000 европейски градове. Те се състезават и по трайни професионални показатели, свързани с градската мобилност: разширяване на зони за паркиране, вело и пешеходни алеи, осъвременяване на транспортната, развитие на метро-мрежата и други. \r\n Състезанието бе открито от г-жа Румяна Милова – директор „Паркиране и мобилност“и член на борда на директорите на ЦГМ.  Тя разказа на децата както представлява Европейската седмица на мобилността, поздрави състезателите и публиката, припомни им, че тази игра е в спомените на техните родители, баби и дядовци и че тогава те не са играли народна топка на игрища, а направо на улицата. Точно затова ние направихме днес това платно от улицата на импровизирано игрище, свободно от автомобили, за да покажем, че освен за движение и паркиране улицата може да стане и терен за състезание, подчертаха домакините от ЦГМ. \r\nСъстезателите получиха подаръци за толерантната игра и участието си от фирмите-партньори на организацията на събитието: минерална вода от Балдаран, албуми за оцветяване от Лидъл, лакомства от „Голамата стая“ и бележници с химикалки от МОСВ. Всеки състезател получи от ЦГМ и Сертификат за участие в събитието под знака на  Европейската седмица на мобилността.", "date": "2018.09.20", "title": "София: Деца от училища на община „Сердика“ в столицата играха на народна топка в локалното платно пред ЦГМ"}
{"url": "http://www.focus-news.net/news/2018/09/20/2569281/premierat-boyko-borisov-pitam-edin-darzhaven-glava-ne-bi-li-tryabvalo-da-e-bashta-na-vsichki-partii-da-e-ednakvo-otdalechen-ot-tyah-i-da-e-obedinitelyat-na-natsiyata.html", "text": "Питам един държавен глава не би ли трябвало да е баща на всички партии, не би ли трябвало да е еднакво отдалечен от всички партии, не би ли трябвало да е обединителят на нацията. Това коментира пред журналисти в Залцбург премиерът Бойко Борисов, предаде репортер на  Агенция „Фокус“ . „Има право на своето мнение. Аз ако почна за Пламен Узунов или за неговите съветници какви служители са? Това помага ли на институциите? Това добре ли ще бъде за институциите. Нима там при него няма един, който беше застанал с хитлеристки поздрав?“, попита премиерът.", "date": "2018.09.20", "title": "Премиерът Бойко Борисов: Питам един държавен глава не би ли трябвало да е баща на всички партии, да е еднакво отдалечен от тях и да е обединителят на нацията"}
{"url": "http://www.focus-news.net/news/2018/09/20/2569279/parlamentite-na-balgariya-i-azerbaydzhan-sa-gotovi-da-rabotyat-zaedno-i-da-sadeystvat-za-razshiryavane-i-obogatyavane-na-satrudnichestvoto-mezhdu-dvete-strani.html", "text": "Парламентите на България и Азербайджан са готови да работят заедно и да съдействат за разширяване и обогатяване на сътрудничеството между двете страни в различни области. Те имат значителна роля за изпълнение на подписаната между България и Азербайджан декларация за стратегическо партньорство, е общото мнение на председателите на двете законодателни институции Цвета Караянчева и Октай Асадов. Това съобщиха от пресцентъра на  Народното събрание . \r\nПарламентарна делегация, водена от председателя на Народното събрание Цвета Караянчева, е на посещение в Азербайджан по повод тържественото отбелязване на 100-годишнината на парламента на Азербайджан. В състава на делегацията са председателят на Групата за приятелство България – Азербайджан Хамид Хамид и нейният заместник-председател Димитър Георгиев.  \r\nРазглеждаме задълбочаването на парламентарното сътрудничество между България и Азербайджан като основна и много важна предпоставка за развитието на все по-активни двустранни отношения, подчерта на срещата председателят на Народното събрание. Цвета Караянчева посочи, че интензивни контакти има между парламентаристите от групите за приятелство между България и Азербайджан в двете законодателни институции. Тяхната съвместна работа ще очертае и набележи основните области, в които може да се развива нашето бъдещо партньорство, добави Цвета Караянчева.  \r\nВиждаме значителен потенциал за сътрудничество с Азербайджан в областта на енергетиката и доставката на енергийни ресурси, посочи председателят на българския парламент. Нови възможности пред сътрудничеството в енергетиката биха могли да се разкрият при евентуалното участие на Азербайджан в газификацията на България за битови цели, добави Цвета Караянчева. Като области, в които може да се осъществят успешно различни проекти, тя открои и транспорта, селското стопанство, търговията и икономиката.", "date": "2018.09.20", "title": "Парламентите на България и Азербайджан са готови да работят заедно и да съдействат за разширяване и обогатяване на сътрудничеството между двете страни"}
{"url": "http://www.focus-news.net/news/2018/09/20/2569283/blagoevgrad-tsentarat-za-lichnostno-i-tvorchesko-razvitie-na-detsata-na-grada-otkriva-novata-uchebna-20182019-godina-na-4-oktomvri.html", "text": "Център за личностно и творческо развитие на децата на Благоевград отново посрещат талантливите деца на областния град. Това съобщиха от пресцентъра на  Община Благоевград . Началото на новата учебна 2018/2019 година ще бъде поставено на 4 октомври в квартал „Вароша“. В 17.00 часа всички възпитаници от Центъра ще се съберат за да посрещнат новото начало, заедно.  С кратка музикално- танцова програма децата на Благоевград ще зарадват своите родители, като ще припомнят научените до момента неща в Центъра. \r\nЦентър за личностно и творческо развитие на децата на Благоевград работи за развитието и утвърждаването на духовните ценности, добрите практики в развитието на гражданското общество, образованието и културата. В Центъра работят професионалисти в различни области на науката, изкуствата и културата. Вдъхновени от желанието за постигане на високи успехи сред възпитаниците си и насърчаването на тяхната инициативност и бъдеща социална и професионална реализация чрез изкуство, наука и култура.", "date": "2018.09.20", "title": "Благоевград: Центърът за личностно и творческо развитие на децата на града открива новата учебна 2018/2019 година на 4 октомври"}
{"url": "http://www.focus-news.net/news/2018/09/20/2569288/pregled-na-mezhdunarodnite-novini-do-13-chasa-agentsiya-fokus.html", "text": "В интервю за телевизия „Антена“, председателят на партията „Независими гърци“ и министър на отбраната Панос Каменос отново подчерта, че македонците „са българи, славяни“, отбелязва близкото до кръговете на ВМРО-ДПМНЕ скопско електронно издание  „Курир“ . \r\nОт редакцията подчертават, че Каменос направи подобно изявление на пресконференция в Солун миналата седмица. Тогава военният министър на Атина разказа, че американските сенатори, с които се е срещнал, са му обяснили, че Македония е била част от плана на Тито за осигуряването на излаз на море на Югославия, допълвайки, че „в района е пролята кръв\". \r\n„И сега те идват да кажат на победителите, че ще трябва да заемат позицията на победените. В края на краищата те чакаха 25 години, за да решат проблема, ще чакат и 35 години. Нека скопяните да разберат кои и какви са те? Те са българи, славяни, които са създали ВМРО, албанци, които се опитват да вземат и те част от Скопие (т.е. Македония), и които говорят за Велика Албания, и някои сърби“, подчерта Каменос. \r\n***  Премиерът на Япония Шиндзо Абе бе преизбран на поста председател на управляващата в страната Либералдемократическата партия, предава  AFP , като отбелязва, че по този начин  \r\n63-годишният консерватор бе подкрепен с гласовете на  553-ма депутати и членове на партията. Опонентът му, бившият министър на отбраната Шигеру Исиба, събра 254 гласа за кандидатурата си.  \r\nАгенцията отбелязва, че Абе е на път да се превърне в най-дълго останалия на поста премиер на Япония. Преизбирането му отваря пътя и за провеждане на конституционни реформи в страната, за които Абе се застъпва. \r\n***  На неформалната среща на високо ранище на държавните и правителствени лидери на страните от Европейския съюз, която се провежда в Залцбург, не е постигнат прогрес по въпроса за мигрантската криза. Това заяви председателят на Европейската комисия Жан-Клод Юнкер при пристигането си за началото на втория ден от дискусиите в австрийския град, предава руската информационна агенция  ТАСС . \r\n„Няма конкретен прогрес [по миграцията], но мисля, че още тази година ще успеем да приближим позициите си по въпроса за външните граници [на ЕС]“, отбеляза Юнкер в отговор на въпроса за резултатите от разговорите за миграцията. \r\nНовата мигрантска криза в ЕС е свързана с бързото увеличение на броя на търсещите убежище на териториите на Италия, Испания и Гърция. Европейските механизми за преразпределение на мигрантите сред останалите държави-членки на Общността и връщането обратно в страните им на произход продължават да работят крайно неефективно, коментира агенцията. \r\n***  Египет е изразил готовност да се консултира с Европейския съюз относно „задълбочаване на сътрудничеството“ по въпроса за миграцията. Това стана ясно след продължителните дебати в рамките на неформалната среща на държавните и правителствени лидери на страните-членки на Общността, която се провежда в австрийския град Залцбург, съобщава германският национален ежедневник  Die Frankfurter Allgemeine Zeitung . \r\nИзточник от Брюксел разкри пред редакцията, че идеята за сътрудничество с Кайро е подкрепена от 28-те страни от ЕС. Въпреки това председателят на Европейската комисия Жан-Клод Юнкер не е бил доволен от разискванията.  \r\nВ края на юни канцлерът на ФРГ Ангела Меркел и нейните колеги взеха решение да работят за създаването на приемни центрове за спасени мигранти, които да бъдат разположени на територията на страните от Северна Африка, припомня изданието. \r\n***  От следващата година в Черна гора ще бъде въведена доброволна военна служба, предава македонската информационна агенция  „Макфакс“ , като се позовава на публикация във вестник „Победа“. \r\n„Дългосрочният план за развитие на отбраната 2016-2025 г. предвижда като една от приоритетните цели на войската възстановяването на системата за доброволно служене в армията“, пише черногорското издание. \r\nПланирано е до края на текущата година да бъдат въведени и съответните промени в законодателството, за да бъдат създадени необходимите условия за изпълнението на плановете на правителството в Подгорица. \r\nАгенцията припомня, че задължителната военна служба в Черна гора бе премахната през 2006 г., когато страната обяви независимост. \r\n***  Прищинският вестник  Telegrafi  публикува статия, в която цитира думите на министър-председателя Рамуш Харадинай пред тиранската телевизия  Klan TV , съгласно които границите на Косово са установени с „войнишки ботуши“, а не с преговори. \r\nКоментирайки предложението за корекция на границата със Сърбия, Харадинай заяви: „След всичко, което се случи, не мога да повярвам, че президентът Хашим Тачи обмисля такъв сериозен проект. Мисля, че това е част от политическа тактика. Отварянето на граничния въпрос, дори самото му обсъждане е опасно за стабилността на региона. Границите на Косово са установени с войнишки ботуши, не на масата за преговори… Ако бъдат променени, още веднъж ще бъдат необходими множество ботуши от двете страни на границата“. \r\n***  Прищинският ежедневник  Epoka e Re  публикува материал, в който представя обобщенията от доклад на Центъра за изследване на сигурността в Косово.  \r\nВ него се стига до заключението, че Белград е „извършил агресия“ спрямо Косовските сили за сигурност“, като „упражнява насилие“ с цел да принуди сръбските членове да напуснат структурата. Ако косовските институции и международните партньори на Прищина не предприемат адекватни мерки, през следващите месеци процесът ще се задълбочи, предупреждава изданието. Редакцията отбелязва, че заради действията на официален Белград към настоящия момент КСС са напуснали около 50% от сръбските й членове.  \r\n„Спирането на заплатите/пенсиите за техните близки или далечни членове на семейства на служителите на КСС е използвано като средство за натиск върху тях. Изследването е установило, че спрямо сърбите са използвани психологически заплахи и специални методи, като им е казано, че скоро ще има война между Косово и Сърбия, а те ще се борят срещу собствените си братя сърби\", се казва още в доклада, цитиран от  Epoka e Re . \r\n***", "date": "2018.09.20", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/09/20/2569277/ministar-mladen-marinov-predi-vsichko-shte-spazvam-priemstvenostta-zashtoto-na-sistemata-i-tryabva-da-prodalzhi-tova-koeto-se-pravi.html", "text": "Преди всичко ще спазвам приемствеността, защото на системата ѝ трябва да продължи това, което се прави. Това каза министърът на вътрешните работи Младен Маринов пред журналисти в Народното събрание след встъпването му в длъжност, предаде репортер на  Агенция „Фокус“ . \r\n„Преди всичко ще спазвам приемствеността, защото на системата ѝ трябва да продължи това, което се прави. Смятам, че ориентирайки се и към човешкия ресурс, и към технологичното обновяване, ще постигнем добри резултати“, каза Маринов и посочи, че му предстои среща със синдикатите. \r\nНа въпрос кой ще бъде новият главен секретар на МВР, Маринов отговори, че това не стои на дневен ред. \r\nЦветилена СИМЕОНОВА", "date": "2018.09.20", "title": "Министър Младен Маринов: Преди всичко ще спазвам приемствеността, защото на системата ѝ трябва да продължи това, което се прави"}
{"url": "http://www.focus-news.net/news/2018/09/20/2569289/pazardzhik-nyama-postradali-pri-intsidenta-na-pat-2-84-varvara-kostandovo.html", "text": "Временно движението на път ІІ-84 Варвара - Костандово се осъществява в една лента поради пътнотранспортното произшествие, съобщи за  Радио \"Фокус\"-Пазарджик  Мирослав Стоянов, говорител на ОДМВР-Пазарджик. Инцидентът е станал на около 1 км от варварските бани. Няма пострадали в произшествието. На мястото на пътното произшествие има \"Пътна полиция\", която регулира движението.", "date": "2018.09.20", "title": "Пазарджик: Няма пострадали при инцидента на път ІІ-84 Варвара - Костандово"}
{"url": "http://www.focus-news.net/news/2018/09/20/2569284/nikolay-nankov-ostavyame-podredena-kashta-na-dobar-stopanin.html", "text": "Изключително щастлив и удовлетворен съм, че оставяме подредена къща на добър стопанин като Петя Аврамова. Това каза пред журналисти в парламента Николай Нанков, след като беше освободен от поста министър на регионалното развитие и благоустройство, предаде репортер на  Агенция „Фокус“ . „Познавайки я съм убеден, че със същите темпове ще бъдат продължени приоритетите на ГЕРБ по управленската програма“, заяви той. „Убеден съм, че Петя Аврамова ще се справи повече от добре с приоритетите и с това, което ние не успяхме да направим“, посочи Николай Нанков. Попитан би ли останал в министерството като зам.-министър Нанков коментира: „Не мисля, че е редно да отговарям на този въпрос. Това, което тримата министри направихме като морален акт и като поемане на политическа отговорност в широкия спектър на думата, е факт“. „Отговорността, освен политическа, е и експертна и държавническа. Нека бъдещето говори“, каза още той. \r\nБиляна ИВАНОВА", "date": "2018.09.20", "title": "Николай Нанков: Оставяме подредена къща на добър стопанин"}
{"url": "http://www.focus-news.net/news/2018/09/20/2569295/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за  Радио „Фокус” – Кюстендил  дежурният на българо-македонския пункт. Трафикът е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.09.20", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/09/20/2569285/ministar-rosen-zhelyazkov-zapoznat-sam-s-vsichki-protsesi-koito-sa-na-dneven-red-v-ministerstvoto-predstoi-da-prioritizirame-sledvashtite-stapki.html", "text": "Запознат съм с всички процеси, които са на дневен ред в министерството, предстои да приоритизираме следващите стъпки. Това каза министърът на транспорта, информационните технологии и съобщенията Росен Желязков пред журналисти в Народното събрание, предаде репортер на  Агенция „Фокус“ . \r\n„Не е сега моментът, в който трябва да се прави оценка или самооценка. Все пак контекстът за тази рокада не е от най-благоприятните, които са възможни в политическия цикъл. Искам да благодаря на Ивайло Московски, с когото сме работили дълги години в различни качества, но винаги конструктивно – особено в сферата на електронното управление, на информационните технологии и съобщенията“, каза още Желязков. \r\nТой посочи, че вече е запознат с всички процеси, които са на дневен ред. „Първото нещо, разбира се, е да се видим заедно с моя предшественик и неговия екип, да се създадат условия за нормална приемственост, да се внесе необходимото успокоение в работата и непрекъсваемостта на процесите и да се приоритизират следващите стъпки. Това, което ще бъде направено в конкретика, ще бъде артикулриано в парламента и пред медиите в близките дни“, коментира новият министър. \r\nЦветилена СИМЕОНОВА", "date": "2018.09.20", "title": "Министър Росен Желязков: Запознат съм с всички процеси, които са на дневен ред в министерството, предстои да приоритизираме следващите стъпки"}
{"url": "http://www.focus-news.net/news/2018/09/20/2569294/blagoevgrad-kilometrichno-zadrastvane-se-e-obrazuvalo-na-glaven-pat-e-79-pri-izhoda-na-grada.html", "text": "Километрично задръстване се е образувало на главен път Е-79 при изхода на Благоевград, съобщи слушател на  Радио „Фокус“-Пирин . Задръстването започва от квартал „Струмско“ и стига до района на Полигона. Движението се осъществява в колона. Причината са ремонтни дейности на асфалтовата настилка.", "date": "2018.09.20", "title": "Благоевград: Километрично задръстване се е образувало на главен път Е-79 при изхода на града"}
{"url": "http://www.focus-news.net/news/2018/09/20/2569293/edvin-sugarev-generalen-konsul-v-nish-oskvernyavaneto-na-kostnitsata-v-mestnostta-ledena-stena-e-proyava-na-parvobiten-natsionalizam.html", "text": "Оскверняването на костницата в местността Ледена стена в Ниш е проява на първобитен национализъм. Това каза за  Агенция „Фокус“  генералният консул на България в Ниш Едвин Сугарев във връзка с информация за осквернената Костница в Ниш. Сугарев потвърди, че костницата в Ниш е осквернена и поясни, че върху нея има неприлични рисунки и надписи, които твърдят, че българските окупатори не могат да бъдат освободители.   \r\n„Коментирам я като вандализъм. По случая вече се работи. Уведомена е полицията. Ще бъде заведено следствено дело срещу неизвестен извършител“, допълни Сугарев. Той изрази съжаление за този вандалски акт, който по думите му не кореспондира с добрите отношения между България и Сърбия. На въпрос какви грижи се полагат за поддръжката на тази костница, Сугарев заяви, че тя не е на добро равнище. „Една плоча във фронталната част на паметника е паднала и предстои да бъде ремонтирана. Поискали сме разрешение от Института за паметници на културата в Ниш и от Министерството за труда и социалните грижи, което издава такива разрешения. Иначе има готов проект за реконструкция“, заяви той.  \r\nЛюба АЛЕКСИЕВА", "date": "2018.09.20", "title": "Едвин Сугарев, генерален консул в Ниш: Оскверняването на костницата в местността Ледена стена е проява на първобитен национализъм"}
{"url": "http://www.focus-news.net/news/2018/09/20/2569287/ivaylo-moskovski-sektorat-v-momenta-e-v-ustoychivo-sastoyanie-na-rosen-zhelyazkov-mu-predstoi-da-prodalzhi-s-modernizatsiyata-na-zheleznitsite.html", "text": "Секторът в момента е в устойчиво състояние, на Росен Желязков му предстои да продължи с модернизацията на железниците. Това каза бившият министър на транспорта Ивайло Московски пред журналисти в Народното събрание, предаде репортер на  Агенция „Фокус“ . \r\n„Секторът е тежък. Моето мнение е, че за ръководител на този сектор се изискват и доста лични качества. Вярвам и с очите си съм видял и съм бил свидетел на начина, по който той работи, и съм убеден, че притежава всички необходими качества, за да се справи с всички предизвикателства. Секторът се намира в устойчиво състояние“, каза още Московски и посочи, че има конкретни теми, които изискват персонална намеса.  \r\n„Една част от проектите по ОП „Транспорт“ по обективни причини заради обжалвания закъсняха няколко месеца – там е необходимо персонално да се влезе в детайли и да се компенсира малката забава. Разговаряли сме с моя екип, че основна задача е да се стабилизират финансово железниците, които бяха на практика във фалит, и към днешна дата това е факт. Дълговете са трансформирани от дългове към банките в много малка степен към бюджета с нотифицирана държавна помощ“, каза още Московски и обясни, че оттук нататък Росен Желязков и екипа му трябва да продължат с модернизирането на железниците. \r\nНа въпрос дали ще се върне като депутат в Народното събрание, Московски отговори, че предстои да си помисли по този въпрос. \r\nЦветилена СИМЕОНОВА", "date": "2018.09.20", "title": "Ивайло Московски: Секторът в момента е в устойчиво състояние, на Росен Желязков му предстои да продължи с модернизацията на железниците"}
{"url": "http://www.focus-news.net/news/2018/09/20/2569291/afp-liderat-na-severna-koreya-se-nadyava-na-nova-sreshta-s-donald-tramp.html", "text": "Лидерът на Северна Корея Ким Чен-ун се надява на втора среща на върха с държавния глава на САЩ Доналд Тръмп. Това разкри южнокорейският президент Мун Дже-ин при завръщането си в Сеул след тридневно посещение в Пхенян, предава  AFP . \r\n„Председателят Ким Чен-ун изрази надежди за втора среща на високо равнище с президента Доналд Тръмп възможно най-скоро“, заяви Мун Дже-ин пред репортери в Сеул. \r\nИсторическата среща между лидерите на Северна Корея и САЩ се състоя на 12 юни в Сингапур. На нея Ким Чен-ун се ангажира с пълна денуклеаризация на Корейския полуостров, макар обещанието му да не бе скрепено с конкретен обвързващ документ. Тереза Герова", "date": "2018.09.20", "title": "AFP: Лидерът на Северна Корея се надява на нова среща с Доналд Тръмп"}
{"url": "http://www.focus-news.net/news/2018/09/20/2569297/pazardzhik-okrazhniyat-sad-shte-gleda-delo-za-vaorazhen-grabezh-i-prichinyavane-na-sredni-telesni-povredi.html", "text": "Окръжният съд в Пазарджик ще гледа дело за извършен въоръжен грабеж и причиняване на средни телесни повреди, съобщиха от пресцентъра на  съда . Делото е образувано по обвинителен акт на ОП – Пазарджик. Срещу тримата подсъдими са повдигнати обвинения за това, че на 21 декември 2015 год. са извършили въоръжен грабеж и са откраднали злато и вещи на обща стойност 56 704,59 лв. и са причинили на друг мъж средни телесни повреди. Началото на делото е от 13:30 часа. Докладчик съдия е Александър Александров.", "date": "2018.09.20", "title": "Пазарджик: Окръжният съд ще гледа дело за въоръжен грабеж  и причиняване на средни телесни повреди"}
{"url": "http://www.focus-news.net/news/2018/09/20/2569290/ministar-petya-avramova-prioritetite-mi-shte-badat-efektivnost-kachestvo-i-kontrol.html", "text": "Имам 3 приоритета, които ще държа да спазваме в работата си - ефективност, качество и контрол. Това каза пред журналисти Петя Аврамова след като беше избрана за министър на регионалното развитие и благоустройство, предаде репортер на  Агенция „Фокус“ . „Съзнавам отговорността, която поемам с поста. Ще държа на приемствеността и ще продължа всички добри политики на предходните министри - Нанков и Павлова“, заяви тя. „За мен ще бъде безкрайно ценно да получа подкрепата на Николай Нанков, когото дълбоко уважавам и ценя. Ще бъде ценно за мен да получа възможност да използвам неговите знания и опит. Ще разчитам на професионализма, на опита и на компетенциите на всички служители в МРРБ“, обясни Петя Аврамова. „Отговорен човек съм и ще се опирам на опита и знанията на всички в сферата. Ще работя съвместно с общините, с бранша и съсловните организации“, коментира тя. „Вярвам, че с ангажираността на всички в законодателната власт, ще успеем да свършим работата, която ни предстои за облагородяване на страната, за добра градска среда и пътища“, посочи Аврамова. Тя благодари на премиера Бойко Борисов за доверието, на председателя на ПГ на ГЕРБ Цветан Цветанов и на всички, подкрепили номинацията ѝ. „Приемам подаването на оставки от тримата колеги като морален акт на съпричастност към това, което се случи в Своге“, каза Петя Аврамова. „Няма как да коментирам подробности по този случай при встъпването ми в длъжност, нека да оставим всички разследващи органи да си свършат работата“, посочи още тя. \r\nБиляна ИВАНОВА", "date": "2018.09.20", "title": "Министър Петя Аврамова: Приоритетите ми ще бъдат ефективност, качество и контрол"}
{"url": "http://www.focus-news.net/news/2018/09/20/2569292/dora-yankova-bsp-v-pravitelstvoto-nyama-edinodeystvie-tova-e-chetvartiyat-regionalen-ministar-na-borisov.html", "text": "Гласувах против избора на новите министри, защото в програмата за управление на правителството целият кабинет е приел ангажимент към целия народ - да има балансирано регионално развитие. Навсякъде в страната, обаче, има огромни контрасти. Това каза народният представител от ПГ на „БСП за България“ Дора Янкова, съобщиха от пресцентъра на  Националния съвет на БСП . Тя припомни, че избраният днес регионален министър е четвъртият, откакто Борисов управлява. „В правителството няма единодействие и има разнобой по това- дали да се работи целенасочено по развитието на регионите. Нужни са целенасочени програми за развитие на Северозапада, Родопите, западните и пограничните райони“, каза още народният представител. Тя припомни още, че правителството дори е раздавало средства в тези региони, без да има такива програми, като акт на МС и яснота, как ще се харчат. „1 млрд. лв. се дадоха от бюджета за ограничаване на различията, но те не направиха нищо и отговорността за това е на кабинета“, подчерта Дора Янкова.  \r\n„Гласувах против предложените министри заради убедеността ми, че управлението на ГЕРБ е напълно негодно“,каза народният представител Красимир Янков. Той заяви, че тези нови назначения няма да променят политиката на кражба от асфалта, няма да има ефективни мерки срещу битовата престъпност и разпадът в БДЖ няма да бъде спрян. „Няма значение какви качества имат новите министри. Какъвто и професионалист да е новият министър на вътрешните работи, 10 годишната съсипия в системата, безкрайните зловредни реорганизации показват по безспорен начин , че ГЕРБ не иска силно и работоспособно МВР“, каза още Янков. Той заяви, че тази политика ще продължи, докато Бойко Борисов не бъде спрян от достъп до управлението.", "date": "2018.09.20", "title": "Дора Янкова, БСП: В правителството няма единодействие, това е четвъртият регионален министър на Борисов"}
{"url": "http://www.focus-news.net/news/2018/09/20/2569299/plovdiv-nad-150-sa-podadenite-signali-na-zeleniya-telefon-na-riosv-ot-nachaloto-na-godinata.html", "text": "ад 150 са подадените сигнали на „зеления телефон“ на РИОСВ-Пловдив от началото на годината досега, каза пред журналисти доц. Стефан Шилев, директор на институцията, предаде репортер на  Радио „Фокус“-Пловдив . По думите му периодично те са за лоши миризми. За същия период са извършвани 4-5 проверки на инсталацията в завода за производство на биомаси в село Труд, както и 2-3 проверки на голям завод за производство на хартия и опаковки в Стамаболийски по сигнали на граждани от града и от Пловдив. Според Шилев сигналите за миризми са изключително субективни.  \r\n„Самите миризми са изключително субективни и поради тази причина МОСВ започна ново пробно изследване на въздуха за миризми в Русе. Надяваме, че ще имаме обективна преценка за наличие на миризми, което ще може да стане в съответната минута, когато бъде  засечено да има пробовземане“, обясни Шилев. Той добави, че към момента според законодателството производители и фирми нямат разрешение да разпространяват миризми извън площадката, върху която се работи. Според Шилев през последните две години в програмата на завода за производство на хартия и опаковки в Стамаболийски има залегнати мерки за подобряване качеството на въздуха. Те вече са направили очистване на системите, като се очаква през следващата година да се приключи с изграждане на пречиствателни съоръжения, които ще доведат до всякаква липса на миризми. „Поради тази причина ние не спираме с проверките“, каза още Шилев.  \r\nТой благодари на гражданите за подаваните сигнали. „Защото сигналите се подават по различно време от деня, така че техните сигнали са от помощ и искам да призова сигналите да са реални“, каза Шилев. Той подчерта, че екоинспекцията работи много добре с Община Пловдив и с инспектората. „Също така работим и с полицията, за да може, когато примерно има изгаряне на гуми, да може и те да участват при залавянето на нарушителите, а също така и с пожарната“, каза още Шилев. \r\nМария РУСЕВА", "date": "2018.09.20", "title": "Пловдив: Над 150 са подадените сигнали на „зеления телефон“ на РИОСВ от началото на годината"}
{"url": "http://www.focus-news.net/news/2018/09/20/2569300/ivitsa-dachich-patyat-kam-es-ne-minava-samo-prez-harvatiya-mozhe-i-prez-ungariya-rumaniya-i-gartsiya.html", "text": "Министърът на външните работи на Сърбия Ивица Дачич заяви, че Европейският съюз няма да позволи нерешените двустранни проблеми да бъдат пречка за присъединяването към Общността, като припомни, че Хърватия и Словения са част от нея, макар да имат граничен спор, отбелязва скопското електронно издание  МКД . \r\nКоментарите му са реакция на изявление на хърватския премиер Андрей Пленкович, който по-рано предупреди, че пътят на Сърбия към ЕС минава през Загреб и разрешаване на отворените въпроси. \r\n„Както знаете, пътят към ЕС не минава само Хърватия. Може да мине и през Унгария, може и през Румъния, през Гърция“, подчерта Дачич пред репортери в Белград. Според него, думите на Пленкович може да се тълкуват като претенция, че Хърватия ще определи дали Сърбия ще се присъедини към ЕС или не. \r\n„Хърватия е част от ЕС, но - разбира се, Брюксел няма да позволи неуредените двустранни проблеми да бъдат пречка за присъединяването на някои други страни. Хърватия влезе в ЕС през Словения, без да са разрешили граничния спор, така че няма какво да обсъждаме\", заяви Дачич. Той призова „хърватите братя\" да се съсредоточат върху бъдещето, защото „онези, които са се избивали в много по-голяма степен, са намерили някакъв общ език\". Тереза Герова", "date": "2018.09.20", "title": "Ивица Дачич: Пътят към ЕС не минава само през Хърватия, може и през Унгария, Румъния и Гърция"}
{"url": "http://www.focus-news.net/news/2018/09/20/2569298/premierat-boyko-borisov-razdvoenieto-na-lichnostta-po-temata-ungariya-se-yavyava-v-bsp-zashtoto-neynite-evrodeputati-podkrepiha-sanktsiite.html", "text": "Раздвоението на личността по темата Унгария се явява в БСП, защото нейните евродепутати подкрепиха санкциите. Това коментира пред журналисти в Залцбург премиерът Бойко Борисов, предаде репортер на   Агенция „Фокус“ . \r\n„Чакам един ден, в който президентът не е повторил нещо, казано от Корнелия Нинова, за да го аплодирам“, каза Борисов.  \r\nПо думите му към днешна дата има една ясно изразена  позиция и тя е на ПП ГЕРБ в европейския парламент. Премиерът отчете, че 6-те депутати на ГЕРБ и Ангел Джамбазки от ВМРО са гласували срещу санкции и за действия на чл. 7 срещу Унгария. „Точно раздвоението на личността се явява в БСП, в партията, която издигна Радев, защото Корнелия Нинова казва: „Ние подкрепяме Орбан“, а нейните депутати, излъчени от БСП в европарламента гласуваха за изхвърлянето на Унгария и за взимането ѝ на право на глас. Къде е двойната политика? ГЕРБ с шестте си депутати е срещу наказанието на Унгария, БСП с нейните депутати е „за“. В България Корнелия Нинова, с цялото ми уважение към нея, и президентът Радев казват обратното“, посочи още Борисов.  \r\nТой уточни, че с колегите си Валери Симеонов и Красимир Каракачанов са обсъдили темата на оперативно заседание на Министерски съвет.  \r\n„Не се сърдя на президента, нито на г-жа Нинова. Тя е стигала до зам.-министър, президентът беше и премиер едновременно в служебното правителство 3 месеца, но надали му е останало време да вникнат какво означава“, каза той и обясни, че в  оперативните заседания се приемат отчети и се взимат решения. По думите му точката касае разработването на стратегия какво да прави, ако един ден се започне тази санкция.  \r\n„В България се разиграва драма и то вижте по каква тема, която я няма в Европейския съвет“, каза Борисов и уточни, че нито официално, нито в кулоари тази тема не се обсъжда. „Полша е по-актуално, обаче в България трябва да повторим думите на г-жа Нинова с цялото ми уважение към президентската институция“, допълни министър-председателят.", "date": "2018.09.20", "title": "Премиерът Бойко Борисов: Раздвоението на личността по темата Унгария се явява в БСП, защото нейните евродепутати подкрепиха санкциите"}
{"url": "http://www.focus-news.net/news/2018/09/20/2569296/tsvetan-tsvetanov-gerb-novite-ministri-veche-poemat-svoya-pat-i-izpalnyavat-tova-koeto-e-zalozheno-v-programata.html", "text": "Новите министри вече поемат своя път и изпълняват това, което е заложено в програмата. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на  Агенция „Фокус“ . \r\nНа въпрос какво ги очакват новите министри, Цветанов отговори: „Имаме коалиционно споразумение, имаме управленска програма за 4-годишен мандат и няма никаква промяна относно изпълнението ни по секторните политики. Новите министри вече поемат своя път и изпълняват това, което е заложено в програмата“. \r\nЦветанов обясни, че министърът на вътрешните работи ще бъде подпомаган по темата законодателство за добрите намерения, които трябва да бъдат продължени. „Към настоящия момент от третия кабинет „Борисов“ от управлението на Валентин Радев 1700 са назначените полицейски служители и 600 са тези, които са напуснали системата на МВР. Имаме 600 мобилни екипа, които вече посещават отдалечените населени места“, коментира той. \r\nПредседателят на ПГ на ГЕРБ обясни, че като министър Николай Нанков е създал много висока взискателност към този пост. „Защото едва ли има друг експерт, който да познава всяка една пътна отсечка и парите, които трябва да стигнат до различните общини. Убеден съм, че Петя Аврамова ще бъде подпомагана от Нанков. Министър-председателят е този, които ще прецени дали Нанков да бъде назначен за заместник-министър, но смятам, че това би било едно добро решение, за да се продължи работата по тол системата примерно и по всички останали програми“, коментира Цветанов. \r\nТой посочи, че финансовата дисциплина в транспортното министерство ще продължи и при Росен Желязков. „110 млн. лв. има задължения в момента това министерство и може би, ако ги нямаше, щеше да има много повече успехи. Не трябва да увеличаваме дефицита и възможността, която може да се стовари към всяка една секторна политика“, каза още Цветанов. \r\nЦветилена СИМЕОНОВА", "date": "2018.09.20", "title": "Цветан Цветанов, ГЕРБ: Новите министри вече поемат своя път и изпълняват това, което е заложено в програмата"}
{"url": "http://www.focus-news.net/news/2018/09/20/2569302/volen-siderov-obedineni-patrioti-na-koalitsionen-savet-shte-postavya-vaprosa-za-sanktsiite-sreshtu-ungariya.html", "text": "На първия Коалиционен съвет, който имаме ще поставя въпроса за санкциите срещу Унгария. Това каза пред журналисти в парламента председателят на ПГ на „Обединени патриоти“ Волен Сидеров по повод внесено проекторешение от Атака и \"Воля\" за санкциите срещу Унгария, предаде репортер на  Агенция „Фокус“ . „Партиите, които сега участват в либерален или социалистически алианси, ЕНП, ще претърпят преформиране. Консерватизмът, който сега взима връх в Европа, ще преформира самите алианси“, обясни той. „Ще видим ново управление на Европа - консервативно, патриотично, националистическо. Левите партии, които по принцип подкрепят джендър философията, разбиването на национални идентичности, ще претърпят неуспех. Прогнозирам, че те ще бъдат малцинство в следващия европарламент“, посочи Сидеров. „Бойко Борисов одобрява много от нещата, които Орбан прави, включително и за мигрантската политика“, коментира той. „Доколкото разбирам не го подкрепя, че се затваря университет, който бил към Сорос и имал международни лицензи. Това явно предизвиква движение и натиск“, поясни Волен Сидеров.  \r\nБиляна ИВАНОВА", "date": "2018.09.20", "title": "Волен Сидеров, „Обединени патриоти“: На Коалиционен съвет ще поставя въпроса за санкциите срещу Унгария"}
{"url": "http://www.focus-news.net/news/2018/09/20/2569307/pazardzhik-vazstanoveno-e-dvizhenieto-po-pat-2-84-varvara-kostandovo.html", "text": "Възстановено е движението по път ІІ-84 Варвара - Костандово. Това съобщиха от пресцентъра на  Агенция \"Пътна инфраструктура\" .", "date": "2018.09.20", "title": "Пазарджик: Възстановено е движението по път ІІ-84 Варвара - Костандово"}
{"url": "http://www.focus-news.net/news/2018/09/20/2569304/kyustendil-3305-vazdushni-i-gazovi-orazhiya-sa-registrirani-v-oblastta.html", "text": "3305 въздушни и газови оръжия са регистрирани в област Кюстендил. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Юридическите и физически лица са длъжни в 14-дневен срок след придобиването на газово и сигнално оръжие, чиято кинетична енергия е над 24 джаула,  да уведомят писмено началника на Районно управление на МВР по адреса на управление на юридическото лице или по постоянен адрес на физическото лице. Това е регламентирано в Закона за оръжията, боеприпасите, взривните вещества и пиротехническите изделия, чл. 54. От началото на тази година са регистрирани 10 нарушения, за които са съставени актове на собствениците на оръжията. За тези нарушения законът предвижда глоба в размер на 500 лв. и/или имуществена санкция в размер на 1500 лв. \r\nВенцеслав ИЛЧЕВ", "date": "2018.09.20", "title": "Кюстендил: 3305 въздушни и газови оръжия са регистрирани в областта"}
{"url": "http://www.focus-news.net/news/2018/09/20/2569309/anadolu-agency-turtsiya-predstavi-nova-ikonomicheska-programa-za-perioda-2019-2021-godina.html", "text": "Турция представи нова икономическа програма за периода 2019-2021 година, предава държавната  Anadolu Agency , като допълва, че тя е базирана на три стълба - стабилизация, дисциплина и трансформация. \r\nНовата икономическа програма на Турция, базирана на три основни основания - стабилизация, дисциплина и трансформация - бе въведена в четвъртък. \r\nМинистърът на финансите Берат Албайрак заяви, че страната ще активира всеобхватен набор от икономически политики, като поясни, че съгласно новата програма в страната вече са създадени две нови служби. «Ще използваме всички необходими политики и мерки за преодоляване на икономическите предизвикателства. Очакваме процес на стабилизиране за следващата и през 2020 година. Новата икономическа програма има за цел постигането на икономически растеж от 2,3% през 2019 г.\", поясни Албайрак. \r\nСъгласно думите му, целта е през настоящата година да бъде постигнат растеж от 3,8%.  \r\n„Основното ни намерение е да подкрепим процеса на стабилизация с дисциплина в публичните финанси\", обясни министърът.  Тереза Герова", "date": "2018.09.20", "title": "Anadolu Agency: Турция представи нова икономическа програма за периода 2019-2021 година"}
{"url": "http://www.focus-news.net/news/2018/09/20/2569306/korneliya-ninova-bsp-premierat-vodi-edna-vanshna-politika-pred-grazhdanite-i-druga-pred-nachalnitsite-navan-otnemaneto-na-glasa-na-ungariya-e-greshka.html", "text": "Премиерът Бойко Борисов прави двойна външна политика - една за пред българските граждани и една за пред началниците навън. Това каза пред журналисти лидерът на БСП Корнелия Нинова за санкциите срещу Унгария, предаде репортер на  Агенция „Фокус“ . „Смятаме, че решението за отнемане на гласа на Унгария е грешка и е още една стъпка към разделението и разцеплението в Европа на едни и други. Това е обратно на това, което бихме искали - силна и единна Европа“, заяви тя. „Премиерът Бойко Борисов нанесе поредния удар по държавността и по институциите в България, когато делегитимира решението на Министерския съвет с думите, че то няма правна сила, то е за някой ден“, обяви лидерът на БСП. По повод внесеното проекторешение от Атака и „Воля“ за санкциите срещу Унгария Корнелия Нинова обясни: „В парламентарната група все още не сме го разглеждали, защото не е стигнало до комисии и обсъждане. Ще се съберем, ще го обсъдим“. \r\nБиляна ИВАНОВА", "date": "2018.09.20", "title": "Корнелия Нинова, БСП: Премиерът води една външна политика пред гражданите и друга пред началниците навън - отнемането на гласа на Унгария е грешка"}
{"url": "http://www.focus-news.net/news/2018/09/20/2569311/sadiya-stefan-stoykov-okrazhen-sad-burgas-strashnoto-v-balgariya-e-che-detsa-ubivat-detsa.html", "text": "Страшното в България е, че деца убиват деца. Това каза пред журналисти съдия Стефан Стойков от Окръжен съд – Бургас по повод наложеното наказание от  8 г. „лишаване от свобода“ на Иван И., подсъдим за убийство на 11-годишно момиче в Бургас, предаде репортер на  Радио „Фокус“ – Бургас .  \r\nПо думите му като мотив за престъплението се счита не само отказът от страна на момичето за интимна близост. „Другата причина е изкривената представа на обществото за това как трябва да се развиват децата“, добави съдия Стойков. Той каза още, че лисата на възпитание по отношение на ценността на живота е причина за такива последствия. \r\n„Невменяемостта е теза на защитата, но според вещите лица коефициентът на интелигентност на момчето е с гранична стойност, т. е., той не е в тежка фаза на умствена изостаналост“, допълни съдията. Той каза още, че „таванът“ на наказанието за този тип престъпление е 10 години, но, тъй като няма доказателства за това, че деянието е извършено с особена жестокост, единодушно е приета присъдата от 8 години затвор. \r\nМария ГЕОРГИЕВА", "date": "2018.09.20", "title": "Съдия Стефан Стойков, Окръжен съд – Бургас: Страшното в България е, че деца убиват деца"}
{"url": "http://www.focus-news.net/news/2018/09/20/2569305/tsvetan-tsvetanov-gerb-dneshnoto-upravlenie-e-bez-alternativa-i-bsp-byaha-bezpomoshtni-v-debatite-v-parlamenta.html", "text": "Убеден съм, че днешното управление е без алтернатива и БСП бяха безпомощни в дебатите в парламента. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на  Агенция „Фокус“ . \r\n„Защото единственото, което могат да говорят от опозицията, е какво биха направили, ако днес управляваха. Но те са управлявали, всички сме видели техните резултати и българските избиратели са дали гласа си вече 10 години да управлява ГЕРБ, защото ние се натоварваме с отговорност и сме партия, която може да отчита действителни резултати във всяко едно населено място“, коментира Цветанов. Той посочи като добър пример за политиката на управляващите реформите, извършени в сферата на образованието. „В сферата на образованието това, което направихме, смятам, че е един невероятен трамплин за всички деца, които излизат от системата, за да могат действително да се впишат в трудовия пазар“, каза още Цветанов. \r\nЦветилена СИМЕОНОВА", "date": "2018.09.20", "title": "Цветан Цветанов, ГЕРБ: Днешното управление е без алтернатива и БСП бяха безпомощни в дебатите в парламента"}
{"url": "http://www.focus-news.net/news/2018/09/20/2569314/varna-apelativniyat-sad-razgleda-protest-i-zhalbi-sreshtu-parvoinstantsionnata-prisadata-za-grabezha-i-ubiystvoto-na-taksimetroviya-shofyor-ot-grada.html", "text": "Протест и жалби срещу първоинстанционната присъдата за грабежа и убийството на таксиметров шофьор през пролетта на 2017 година разгледа състав на Варненския апелативен съд. Това съобщиха от пресцентъра на  съда . \r\nПресслужбата на Апелативен съд припомня, че през месец Март тази година, при условията на съкратено съдебно следствие, признаване на вината и на фактите, посочени в обвинителния акт, и след редуциране на присъденото наказание, Окъжен съд – Варна присъди 12 години затвор на Ренета К. и 13 години и 4 месеца „лишаване от свобода“ на Космас К.. Те бяха признати за виновни в това, че на 9 срещу 10 април 2017 г. в съучастие извършили грабеж, придружен с убийството на таксиметровия шофьор В.А. Грабежът е бил предварително планиран от живеещите на семейни начала Ренета и Космас, а целта му е била да си набавят средства за живот. Единственият доход на двойката била социалната пенсия на младежа. Спрели такси, избрали маршрут извън града и дори планирали кой къде да седне в автомобила. На разклона за село Каменар, Космас спрял таксито с молба да отиде до тоалетна. Ренета изпуснала нарочно портмонето си в краката на таксиметровия шофьор и го помолила да й го подаде, под предлог че е бременна. Шофьорът отказал. С предварително подготвен кухненски нож младата жена нанесла удар в ръката на водача. Той се опитал да го отнеме, но през отворения прозорец на таксито Космас нанесъл удар с друг нож в гърба му. Двамата ударяли с ножовете до момента, в който жертвата спрял да дава признаци на живот. Експертите установили по-късно над 61 порезни и прободно-порезни наранявания по цялото тяло на шофьора. Подсъдимите, които преди деянието „взели за кураж“ амфетамини успели да задигнат едва 20 лева и мобилния телефон на жертвата, а според съдебната експертиза стойността на ограбеното възлиза на 55 лева.   \r\nПървата съдебна инстанция е уважила частично гражданските искове на тримата наследници на жертвата в размер общо на 340 000 лева. Двамата подсъдими бяха осъдени да заплатят направените по делото разноски както и държавните такси върху размера на уважените граждански искове.  \r\nПрокуратурата намира, че втората съдебна инстанция трябва да преразгледа наказанието на Ренета и да увеличи размера на присъдата. \r\nДвамата подсъдими молят съда да намали както размера на наложеното им наказание, така и на този на присъдените граждански искове. \r\nВарненският апелативен съд ще се произнесе в установения от закона 2 месечен срок.", "date": "2018.09.20", "title": "Варна: Апелативният съд разгледа протест и жалби срещу първоинстанционната присъдата за грабежа и убийството на таксиметровия шофьор от града"}
{"url": "http://www.focus-news.net/news/2018/09/20/2569315/ministar-tsetska-tsacheva-se-sreshtna-s-glavniya-prokuror-na-federalna-provintsiya-bavariya.html", "text": "Министърът на правосъдието Цецка Цачева се срещна с главния прокурор на федерална провинция Бавария Рейнард Рьотле, който е на официално посещение у нас по покана на главния прокурор Сотир Цацаров.Това съобщиха от пресцентъра на   Министерството на правосъдието  \r\nМинистърът и нейният гост отбелязаха изключително доброто сътрудничество между българските съдебни органи и техните колеги от Свободната държава Бавария. Министърът открои като резултат и посещението си миналата седмица при колегата си в Мюнхен, както и в съда в Нюрнберг. Цачева и Рьотле поставиха акцента на разговора върху двустранното сътрудничество по наказателни дела и по-специално прилагането на Европейската заповед за арест. Министър Цачева сподели с главния прокурор на федерална провинция Бавария Рьотле, че България е предприела редица стъпки по въвеждане на Рамковото решение 2008/909/ ПВР, което регламентира режима за връщане на осъдени лица в държавата членка на техния произход за целите на доизтърпяване на наложеното им наказание „лишаване от свобода“ от друга държава членка на Съюза.  \r\nТя информира още, че сме на финалната права в работата по законопроекта, който урежда транспонирането на това решение. Цецка Цачева увери, че е направено много и за фактическото  подобряване на условията за настаняване в затворите. И министърът на правосъдието, и главният прокурор на федерална провинция Бавария са единодушни, че си взаимодействат много добре и по отношение на екстрадициите, като Рейнард Рьотле специално подчерта, че във всеки случай на искане от тяхна страна на деклариране на условията, при които ще бъде настанен всеки екстрадиран, българската страна е реагирала адекватно.  \r\nПо време на срещата Цецка Цачева акцентира и на постигнатото по време на българското председателство на Съвета на ЕС в областта на правосъдието. Тя открои напредъка по създаването и институционализирането на Службата на Европейската прокуратура. Министър Цачева отбеляза, че при проведените в България дебати бяха приети Правилата на комитета по подбора на Европейския главен прокурор и европейските прокурори и беше изготвен и проектът на бюджета на Службата за периода до нейното изграждане (2020 г.). Цецка Цачева сподели с Рейнард Рьотле и успешното привличане на още две държави държави-членки за участие в засиленото сътрудничество по Регламента за Европейска прокуратура –Кралство Нидерландия и Малта. Тя запозна госта си и това, че Mинистерството на правосъдието и ВСС след анализ ще представят конкретни предложения за националните мерки, необходими за прилагане на Регламента за Европейската прокуратура. Координирано с ВСС ще бъде инициирана вътрешната процедура по подбор на кандидатите за европейски прокурор.", "date": "2018.09.20", "title": "Министър Цецка Цачева се срещна с главния прокурор на федерална провинция Бавария"}
{"url": "http://www.focus-news.net/news/2018/09/20/2569308/tsvetan-tsvetanov-gerb-tova-kam-koeto-tryabva-da-se-pridarzhame-kato-strana-e-ungariya-da-ne-bade-nakazana-tezhko-i-da-preporachame-dialogat-da-bade-po-intenziven.html", "text": "Това, към което трябва да се придържаме като страна, е Унгария да не бъде наказана тежко и да препоръчаме диалогът да бъде по-интензивен. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на  Агенция „Фокус“ . \r\nНа въпрос дали има разнобой в кабинета в позицията относно Унгария, Цветанов коментира: „Това е тема, която и към настоящия момент няма решение от лидерите на ЕС. Това е изключително чувствителна тема за периода, в който се намира ЕС. И ние днес трябва да бъдем много ясни в позициите си и да декларираме, че сме за интегриран и силен Европейски съюз. За това критиките към всяка една държава-членка са добри, ако бъдат градивни и всеки направи своята самооценка. Трябва да бъдем заедно в предизвикателствата – и с бежанската криза, и с интеграцията на тези чужденци, които влязоха в ЕС.“ \r\nНа въпрос как гледа на предложението на „Атака“ и „Воля“ министър-председателят да бъде задължен при гласуване в Европейския съвет България да гласува против санкциите срещу Унгария, Цветанов отговори: „Доколкото знам няма да има гласуване сега. Имаше дебат, който беше проведен в Европейския парламент и дори и ЕНП, и всички политически семейства са разделени по тази тема. Това, към което бих искал да се придържаме като страна, е да бъдем ясни с дефицити, ако има такива, и да препоръчаме диалогът да бъде по-интензивен. И Унгария да не бъде наказана толкова тежко, защото това преди европейските избори ще създаде други настроения и усещания за националистическите и популистките партии е ЕС“, каза още той и даде пример с това, което в момента се случва в Италия, в Гърция. „Ние също сме много притеснени от това, което би могло да се стовари отново като бежанска вълна към ЕС. И точно заради това и ЕС, и ЕК са в постоянен диалог с Турция. И решенията, които в момента се гласуват, са да бъдат изградени платформи в местата, където има конфликт или в съседство на тях“, каза още Цветанов. \r\nЦветилена СИМОЕНОВА", "date": "2018.09.20", "title": "Цветан Цветанов, ГЕРБ: Това, към което трябва да се придържаме като страна, е Унгария да не бъде наказана тежко и да препоръчаме диалогът да бъде по-интензивен"}
{"url": "http://www.focus-news.net/news/2018/09/20/2569301/veliko-tarnovo-1-lv-e-srednata-tsena-na-hlyaba-v-grada.html", "text": "1.00 лв. е средната цена на хляба във великотърновските магазини, показа репортерска проверка на  Радио „Фокус“ – Велико Търново . Грамажът на опакования, нарязан хляб, който се продава за тези пари е 650 грама. В някои от големите вериги тестеното изделие се търгува и за 0.80 – 0.90 лв., като потребителите коментират, че качеството е същото. Драстична промяна в цената на местно ниво за момента няма. Различните разновидности от насъщния имат и различна ценова стойност. Така нареченият здравословен хляб – с добавки като  лимец и семена, или пък от царевично брашно е с около 0.50 стотинки до 1 лв. по-скъп. Търговците обобщават, че най-купуван е традиционният бял хляб. Някои от производителите, които предлагат изделията си в търговските обекти, продават „половин хляб“ с грамаж от 350 грама за 0.50 стотинки. \r\nВ някои от фурните в града, където се продава ненарязах хляб, известен още като селски, вече се отчита леко завишение в цената. \r\nКилограм брашно все още струва между 1.50 и 2.00 лв. на търновския пазар, като и тук различните добавки повишават цената. \r\nЛуиза ТРАНЧЕВА", "date": "2018.09.20", "title": "Велико Търново: 1 лв. е средната цена на хляба в града"}
{"url": "http://www.focus-news.net/news/2018/09/20/2569310/premierat-boyko-borisov-prezidentat-radev-nay-setne-da-si-napravi-partiyata-ili-da-oglavi-bsp-da-izleze-na-izbori-da-si-podredi-ministri-i-da-upravlyava.html", "text": "Президентът Радев най-сетне да си направи партията или да оглави БСП, да излезе на избори, да си подреди министри и да управлява. Това коментира пред журналисти в Залцбург премиерът Бойко Борисов, предаде репортер на  Агенция „Фокус“ . По думите му държавният глава всеки ден излиза и казва нещо срещу правителството.  \r\nВъв връзка с коментара на президента за новия министър Младен Маринов, Борисов заяви: „Отговорността се понася от тези, които са избрани да управляват. Като дойдат избори, ще изберат него, друг или трети и той ще назначи необходимия министър. Ние така сме преценили в коалицията, тези хора сме предложили и мисля, че се справят добре. Ще се справят и по-добре. Със сигурност може да има и по-добри кандидатури. Всеки ден ние биваме подлагани под критика. Не чухме нищо за БСП, за \"Ролс-Ройс\"-ите. Ние в България явно повече се вълнуваме за Унгария, без да има тема за нея, а тук разглеждаме Брекзит“, каза той.  \r\nСпоред него тази тема е много важна, защото във Великобритания има много българи и те трябва да бъдат защитени. „Днес с колегата Ципрас и с останалите обсъждаме как да направим така, че при природни бедствия бързо и ефективно да работим. Да си помагаме, да има такъв корпус. Второ, „Фронтекс“ да го направим 10 хил. души, да имаме корпус „Гранична полиция“ с всичките възможности там, където някоя от държавите не се справя да бъдат изпратени веднага, за да запушим пробиви, за да гарантираме на европейската общност, че мигрантска вълна няма да има повече. Ние в България ще си говорим за Унгария и дали ще имаме две позиции“, заяви Борисов.", "date": "2018.09.20", "title": "Премиерът Бойко Борисов: Президентът Радев най-сетне да си направи партията или да оглави БСП, да излезе на избори, да си подреди министри и да управлява"}
{"url": "http://www.focus-news.net/news/2018/09/20/2569303/stefan-anchev-hleboproizvoditel-hlyabat-v-smolyan-poskapna-s-12-stotinki.html", "text": "Хлябът в Смолян поскъпна с 12 стотинки. Това каза за  Радио „Фокус“ – Смолян  Стефан Анчев, хлебопроизводител от Смолян. Новата цена на насъщния е в сила от началото на седмицата. Причината за увеличението на цената е поскъпването на електроенергията, както и на брашното, отбеляза Анчев. Във връзка с предложението за 5 % ДДС за хляба, той коментира, че то е много добро и ще бъде в помощ на хлебопроизводителите. По думите му, ако предложението бъде прието и контролът на държавата е силен, ще бъде изкаран на светло и сивия сектор в бранша. \r\nРепортерска проверка на  Радио „Фокус“ – Смолян  в търговската мрежа в Смолян установи, че цената за крайния потребител на хляба от понеделник, 17 септември е увеличена с 10 ст. Цената на масово купувания хляб в Смолян – пшеничен, нарязан и в опаковка от 650 грама до миналата седмица в магазините бе 0.90 лв., а сега вече е 1.00 лв. В зависимост от разновидностите на хляба обаче и неговите добавки и вкусове, той може да се намери и на по-високи цени, вариращи от 1.30 до 2.00 лв. за брой. \r\nНели ГЕРГЬОВСКА", "date": "2018.09.20", "title": "Стефан Анчев, хлебопроизводител: Хлябът в Смолян поскъпна с 12 стотинки"}
{"url": "http://www.focus-news.net/news/2018/09/20/2569320/sport-feliks-brih-izgoni-ronaldo-yuventus-bie-s-20-kato-gost-na-valensiya.html", "text": "Кристиано Роналдо беше изгонен снощи в дебюта си за Ювентус в Шампионската лига, при победата с 2:0 като гост на Валенсия. Червеният картон на португалската звезда в 29-ата минута на мача породи редица съмнения, като голяма част от футболните запалянковци твърдят, че е изгонен доста пресилено. Медиите в цял свят се занимават основно със скандалната ситуация. Почти всички се обединяват около мнението, че съдията Феликс Брих не е трябвало да гони Кристиано.   \r\nГоловете за Ювентус отбеляза Миралем Пянич от дузпи.  \r\nВенцислав ДРАГОМАНОВ", "date": "2018.09.20", "title": "Спорт: Феликс Брих изгони Роналдо, Ювентус бие с 2:0 като гост на Валенсия"}
{"url": "http://www.focus-news.net/news/2018/09/20/2569316/tsvetan-tsvetanov-gerb-imeto-na-noviya-glaven-sekretar-na-mvr-shte-bade-saglasuvano-mezhdu-prezidenta-premiera-i-ministara-na-vatreshnite-raboti.html", "text": "Преди да бъде оповестено името на новия главен секретар на МВР, то ще бъде съгласувано между президента, премиера и министърът на вътрешните работи. Това каза председателят на ПГ на ГЕРБ Цветан Цветанов пред журналисти в Народното събрание, предаде репортер на  Агенция „Фокус“ . \r\nНа въпрос кога ще има нов главен секретар на МВР, Цветанов oтговори, че има обсъждани имена. „Но това е в компетентността на министър-председателя, на министъра на вътрешните работи и, разбира се, след съответната съгласувателна процедура с президента Румен Радев. Защото тук вече няма как да не се направи задължителното съгласуване, когато говорим за назначаване на висши професионални фигури в сектора за сигурност“, коментира Цветанов. \r\nТой посочи, че е убеден, че преди да бъде оповестено едно име, то първо ще мине на съгласуване между президентската институция и изпълнителната власт в лицето на министър-председателя и министъра на вътрешните работи. „Защото в устройствения правилник е записано, че за всяко едно назначение трябва да има указ на президента“, каза още Цветанов. \r\nЦветилена СИМЕОНОВА", "date": "2018.09.20", "title": "Цветан Цветанов, ГЕРБ: Името на новия главен секретар на МВР ще бъде съгласувано между президента, премиера и министъра на вътрешните работи"}
{"url": "http://www.focus-news.net/news/2018/09/20/2569318/telma-makedoniya-ursula-fon-der-layen-sravni-referenduma-za-imeto-s-obedinenieto-na-iztochna-i-zapadna-germaniya.html", "text": "Министърът на отбраната на ФРГ Урсула фон дер Лайен изрази увереност, че референдумът за името ще бъде успешен. В рамките на посещението си в Скопие тя подчерта, че страната има „уникален шанс“ и призова гражданите й да го използват, предава македонската телевизия  „Телма“ , като уточнява, че тя е сравнила референдума с обединението на Източна и Западна Германия.  \r\nТелевизионният канал припомня, че Фон дер Лайен е четвъртият германски министър, който е на посещение в Македония в последните дни. В Скопие тя се срещна с колегата си Радмила Шекеринска. Проведени бяха преговори между делегации на двете страни. Тереза Герова", "date": "2018.09.20", "title": "„Телма“ (Македония): Урсула фон дер Лайен сравни референдума за името с обединението на Източна и Западна Германия"}
{"url": "http://www.focus-news.net/news/2018/09/20/2569319/premierat-boyko-borisov-obyavil-sam-se-za-podkrepa-na-rabotata-s-afrika-kakto-sporazumenieto-s-turtsiya-raboti-taka-tryabva-da-badat-podkrepeni-italiya-frantsiya-portugaliya-gartsiya.html", "text": "Обявил съм се за подкрепа на работата с Африка - както споразумението с Турция работи, така и от другата страна трябва да бъдат подкрепени Италия, Франция, Португалия, Гърция. Това коментира пред журналисти в Залцбург премиерът Бойко Борисов, предаде репортер на  Агенция  „Фокус“ . По думите му откъдето и да има пробив на мигранти, той се отразява накрая на Европа. „Когато стигнат в Централна и Западна Европа тогава всички започват да настояват за релокация и преразпределение“, заяви още Борисов. Той поясни, че президентът на Египет е поискал среща с него още щом е разбрал за посещението му в Ню Йорк. „Още след като се разбра, че не са там искаха двустранна среща“, каза Борисов.  \r\nВъв връзка с твърденията на някои европейски страни, че няма смисъл от увеличаване на европейски екипи по границите, Борисов заяви: „Тези, които смятат така, трябва да гарантират, че могат да си опазят границите. За мен е безразлично дали ще ни правят или не, защото няма какво да крием. Взели сме всички мерки. Там ни е армията, там е „Гранична полиция“, и сега има офицери от „Фронтекс“. Въпросът е, ако започнат да идват 100-200 хиляди души, тогава корпус трябва да застане до нас иначе трябва да минем към мобилизация“, каза Борисов.", "date": "2018.09.20", "title": "Премиерът Бойко Борисов: Обявил съм се за подкрепа на работата с Африка - както споразумението с Турция работи, така трябва да бъдат подкрепени Италия, Франция, Португалия, Гърция"}
{"url": "http://www.focus-news.net/news/2018/09/20/2569312/premierat-boyko-borisov-vzetoto-na-operativno-zasedanie-na-ministerski-savet-reshenie-za-ungariya-nyama-pravna-stoynost-no-ima-moralna.html", "text": "Взетото на Оперативно заседание на Министерски съвет решение за Унгария няма правна стойност, но има морална. Това коментира пред журналисти в Залцбург премиерът Бойко Борисов, предаде репортер на   Агенция „Фокус“ . „Много уважавам г-н Сидеров, г-н Симеонов и г-н Каракачанов. Снощи след 23.00-24.00 ч., когато видях, че след г-жа Нинова веднага и те се изказаха в две агенции, се обадих и казах кое налага след 22.00 часа да се дават интервюта. Втори път, вие самите говорите, че е хубаво да се обсъжда нещо преди да го изпляскате пред медиите, в същото време правите обратното. Защо не ми се обадихте, да ме питате?“, заяви още министър-председателят. Той посочи, че ако те мусе бяха обадили, той е щял да им обясни, че на Оперативното заседание са взели решението, че ако някога се задейства подобна процедура, правителството ще застане на страната на Виктор Орбан. „Той също трябва да направи крачка назад с университета и с някои от зелените и неправителствени организации, за които всички в Европа настояват. Кое е различното от това, което сме казали? Нямало правна стойност. Да, по смисъла на правилника няма такава стойност. Има морална стойност, че ние като кабинет сме го взели и стоим твърдо зад него. Само се показва пръстче и веднага се търси от президента как да ни атакува, за да стане пред всички ясно, че има война. Няма, аз не искам да воювам с никого. Има толкова по-сложни външни врагове. Сега Тереза Мей ни обясняваше за Скрипал, за химическите оръжия“, коментира Борисов.  \r\nВъв връзка с коментарите на лидера на Атака Волен Сидеров за това, че началникът на кабинета на премиера Румяна Бъчварова е оказала влияние за назначенията на новите министри, Борисов каза, че е ясно кой може да му повлияе и кой не. „С Росен Желязков оня ден дойдоха просто да се консултират с мен как да реагират. Това са абсолютни лъжи, които се тиражират. В България вече все повече, когато една фалшива или лъжлива или кафява новина се появи някъде, вие я подемате, почва да се транслира и това става модел на поведение в много политици“, заяви Борисов. Той уточни, че Бъчварова и Росен Желязков не живеят заедно и си имат семейства. „Като го четат семействата им, знаете ли, това е страшно потискащо“, допълни той. Министър-председателят заяви, че още от началото с кандидатурата на Александър Манолев и смяната му, е движил цялата работа изцяло той. Бойко Борисов каза още, че когато го е номинирал не е знаел за излезлите неща с инцидента и ги е научил постфактум.", "date": "2018.09.20", "title": "Премиерът Бойко Борисов: Взетото на Оперативно заседание на Министерски съвет решение за Унгария няма правна стойност, но има морална"}
{"url": "http://www.focus-news.net/news/2018/09/20/2569317/evropeyskata-komisiya-publikuva-svoya-godishen-doklad-za-gorskite-pozhari-v-evropa.html", "text": "Европейската комисия (ЕК) публикува своя годишен доклад за горските пожари в Европа. Това съобщиха от  Представителството на ЕК в България  последния доклад на Комисията относно горските пожари е показана необходимостта от справяне с изменението на климата, „за да завещаем на следващите поколения една по-чиста планета“, както изтъкна председателят Жан-Клод Юнкер в последната си реч за състоянието на Съюза, и призова за по-строги мерки за предотвратяване на пожарите. \r\nПрез миналата година в горски пожари са унищожени над 1,2 милиона хектара гори и земи в Европа — повече от общата площ на Кипър. Те отнеха също живота на 127 граждани и огнеборци и причиниха икономически щети, оценявани на 10 милиарда евро, сочи докладът. \r\nПоказана е явна тенденция към удължаване на сезоните на пожари в сравнение с предходните години, като пожарите сега избухват дълго след сухите и горещи летни месеци (юли-септември). През 2017 г. най-критичните месеци са били юни и октомври, когато смъртоносни пожари се разпростряха из Португалия и Северна Испания. Средиземноморският регион остава най-засегнатата зона. Необичайно сухото лято в Централна и Северна Европа обаче наскоро благоприятства големи пожари в страни като Швеция, Германия и Полша, в които това обикновено се случва много рядко. През 2017 г. над 25 % от общата изгоряла площ се е намирала в мрежата „Натура 2000“, поради което са необходими повече усилия на държавите от ЕС за възстановяването и управлението на защитените местообитания и техните екосистемни услуги.", "date": "2018.09.20", "title": "Европейската комисия публикува своя годишен доклад за горските пожари в Европа"}
{"url": "http://www.focus-news.net/news/2018/09/20/2569313/korneliya-ninova-bsp-prodalzhavame-da-smyatame-che-tseliyat-kabinet-tryabva-da-podade-ostavka-zashtoto-vredi-na-balgariya.html", "text": "Продължаваме да смятаме, че целият кабинет трябва да подаде оставка. Персоналните промени не променят политиката. Това каза пред журналисти лидерът на БСП Корнелия Нинова, предаде репортер на  Агенция „Фокус“ . „Правителството вреди на България и трябва да си ходи цялото“, заяви тя. Попитана как ще коментира думите на председателя на ПГ на ГЕРБ Цветан Цветанов, че ГЕРБ няма алтернатива Корнелия Нинова посочи: „Кой е алтернативата ще кажат хората. ГЕРБ твърдят, че не сме, а ние - че сме. За това сме тръгнали с визията си за България в страната. Искаме хората да кажат мнението си както по визията, така и по въпроса кой на кого е алтернатива“. В отговор на въпрос защо не се е изказала в пленарна зала по важния дебат за министерските оставки, тя обяви: „Ще се изкажа, когато премиерът Бойко Борисов дойде. Оттук нататък ще дебатирам с него“. \r\nБиляна ИВАНОВА", "date": "2018.09.20", "title": "Корнелия Нинова, БСП: Продължаваме да смятаме, че целият кабинет трябва да подаде оставка, защото вреди на България"}
{"url": "http://www.focus-news.net/news/2018/09/20/2569321/kyustendil-provezhda-se-prouchvane-za-nachina-chrez-koyto-brutselozata-se-e-poyavila-v-zhivotnovaden-obekt-v-selo-vukovo.html", "text": "Провежда се проучване за начина, чрез който бруцелозата се е появила в животновъден обект в село Вуково. Това каза пред  Радио „Фокус” – Кюстендил  д-р Велка Войнова, изпълняващ длъжността на директор в Областна дирекция по безопасност на храните – Кюстендил. Извършва се проследяване в информационната система, както и на всяка една информация за движение на животни от и до животновъдния обект, от който една овца е дала положителна проба за бруцелоза.  \r\n„Днес се насочваме към обектите, които епидемиологично са свързани със заразения обект. Ние трябва да уточним от къде точно е дошло заболяването, защото при бруцелозата източник на заразата е болното животно”, каза д-р Велка Войнова. По думите й този момент започва периодично вземане на проби. Вече е извършено едно пробовземане, изчаква се резултатът. В случай, че има нова положителна проба от животно, то ще бъде умъртвено. Пробите ще се вземат през 50 дни. Ако се получат два последователни отрицателни резултата, през 50 дни, започва двукратно вземане на проби през 6 месеца. Необходимо е и дезинфекция на обекта, защото един от начините за заразяване на хората е въздушно-прахов. \r\nВенцеслав ИЛЧЕВ", "date": "2018.09.20", "title": "Кюстендил: Провежда се проучване за начина, чрез който бруцелозата се е появила в животновъден обект в село Вуково"}
{"url": "http://www.focus-news.net/news/2018/09/20/2569323/blagoevgrad-prodalzhava-traditsionniyat-esenen-panair-v-gotse-delchev.html", "text": "Продължава традиционният есенен панаир в Гоце Делчев. Това каза за  Радио „Фокус“-Пирин  Даниела Крантева, експерт в направление „Връзки с обществеността“ към Община Гоце Делчев. Тя посочи, че началото на музикалната програма ще бъде поставено в 19,30 часа, като преди специалния изпълнител, участие ще вземе местен оркестър. По думите й програмата на панаира тази година е много богата. Даниела Крантева подчерта, че са се постарали да има за всеки по нещо, както за най-младите, така и за по-възрастното поколение. Тя уточни, че панаирът от години се провежда в района на бившата казарма, тъй като там е достатъчно широко. Крантева отбеляза, че тази вечер гост-изпълнител ще бъде Алисия.  \r\n„В петък – 21 септември ще ни гостува Бобан Здравкович. На 22 септември участие ще вземат два наши местни оркестъра, защото по същото време сме предвидили един прекрасен концерт на ансамбъл „Танец“ на площада в града, който е извън програмата на панаира. На 23 септември специален гост ще бъде любимката на най-младите – Гери Никол. На 24 септември завършваме панаира с оркестър Мега Фолк – един от най-добрите местни оркестри със солисти Тинка Бошнакова и Николай Ковачев“, каза още експертът. \r\nНатали СТЕФАНОВА", "date": "2018.09.20", "title": "Благоевград: Продължава традиционният есенен панаир в Гоце Делчев"}
{"url": "http://www.focus-news.net/news/2018/09/20/2569325/plovdiv-ekip-na-tsentar-za-speshna-meditsinska-pomosht-e-bil-napadnat-v-kv-stolipinovo.html", "text": "на 19 септември към 14 часа в шесто Районно управление е постъпило съобщение от Центъра за спешна медицинска помощ в Пловдив за проявена агресия към техен екип, след като е бил изпратен на адрес на ул. „Шумен“ в кв. „Столипиново“ за оказване на медицинска помощ на болна жена. Това съобщиха от пресцентъра на  МВР . Според информацията още с пристигането си, лекарят и шофьорът били посрещнати с обиди и заплахи за убийство от 37-годишния съпруг на болната жена. Мъжът продължил със застрашителното си поведение към медиците и по време на прегледа, а при тръгването им, нанесъл удар по специализирания автомобил. Служители на МВР реагирали веднага след случилото и установили, че пловдивчанинът е напуснал дома си и в момента се укрива. Допълнителна справка в полицейските регистри показала, че за подобно поведение спрямо служители на реда той има съставени два акта по Указа за борба с дребното хулиганство. Под наблюдението на районната прокуратура са предприети активни действия за издирване на извършителя. По случая е образувано досъдебно производство.", "date": "2018.09.20", "title": "Пловдив: Екип на Център за спешна медицинска помощ е бил нападнат в кв. „Столипиново\""}
{"url": "http://www.focus-news.net/news/2018/09/20/2569327/kyustendil-obshtinata-organizira-praznichna-programa-po-povod-110-godini-ot-nezavisimostta-na-balgariya.html", "text": "Община Кюстендил организира празнична програма по повод 110 години от Независимостта на България. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Отбелязването на годишнината ще се състои на 22 септември от 11.00 часа на Арката на площад „Велбъжд”. Предвидено е издигане на националното знаме на Република България, както и празнично слово. Ще бъдат поднесени венци и цветя на паметника „Булаир”. Жителите и гостите на Кюстендил ще имат възможност да присъстват и на концерт на ансамбъл „Аноним”. \r\nВенцеслав ИЛЧЕВ", "date": "2018.09.20", "title": "Кюстендил: Общината организира празнична програма по повод 110 години от Независимостта на България"}
{"url": "http://www.focus-news.net/news/2018/09/20/2569328/zeri-kosovo-preshevskata-dolina-shte-bade-obsadena-na-sledvashtata-sreshta-v-bryuksel-tvardyat-ot-sluzhbata-na-hashim-tachi.html", "text": "В рамките на следващата среща в Брюксел в рамките на заключителната фаза на диалога между Белград и Прищина ще бъде обсъден въпросът за Прешевската долина, съобщава прищинският ежедневник  Zeri , като се позовава на съобщение от службата на президента Хашим Тачи. \r\nСпоред изданието темата ще бъде включена в дневния ред на преговорите, насрочени за следващата седмица. Очаква се да бъдат обсъдени и условията за постигане на правно обвързващо споразумение между двете страни. Тереза Герова", "date": "2018.09.20", "title": "Zeri (Косово): Прешевската долина ще бъде обсъдена на следващата среща в Брюксел, твърдят от службата на Хашим Тачи"}
{"url": "http://www.focus-news.net/news/2018/09/20/2569322/valentin-radev-prez-poslednata-godina-pokazahme-che-balgariya-bukvalno-spasyava-evropa-po-otnoshenie-na-migrantite.html", "text": "През последната година показахме, че България буквално спасява Европа по отношение на мигрантите. Това каза бившия министър на вътрешните работи Валентин Радев по време на церемонията по встъпване в длъжност на новия министър Младен Маринов, предаде репортер на  Агенция „Фокус“ . \r\n„За тази година и 4 месеца успяхме да направим положителни неща. Минахме през доста предизвикателства, като ще очертая най-важните, голяма част от които ще останат и за новия министър. На първо място, това беше превенцията, която си поставяхме през цялото време – да направим така, че служителите да помогнат на гражданите да спазват обществения ред. На второ място, е борбата с битовата престъпност – назначихме над 1300 полицаи, жандармеристи и гранични полицаи. Назначихме и полицаи във всяко населено място. Във фокуса е и борбата с пътнотранспортните произшествия – и  успяхме да намалим и тях, и жертвите по пътищата“, каза още Радев и посочи, че тази тенденция ще продължава и по времето на новия министър. \r\n„Успяхме да направим и промени в структурата на министерството – мина първият етап, сега предстои и вторият. Въпреки критиките, които получихме, трябва да направим така, че да оптимизираме структурата на МВР. Това трябва да се случи, за да не оставим министерството да се движи по инерция“, коментира той. \r\nКато друго основополагащо в работата на МВР Радев посочи европредседателството. „Благодаря, че не дадохме повод нито веднъж нещо да се случи на нашата територия“, каза още той. „Опазихме и границите и сме хвалени навсякъде. България буквално спасява Европа по отношение на мигрантите. Но златната нишка през този период в нашата работа бяха служителите – те да бъдат във вниманието на политическото ръководство. Увеличихме им заплатите, но това е само на повърхността“, каза Радев и посочи, че за първи път от 10 години България има стратегия за развитие на кадрите. \r\nЦветилена СИМЕОНОВА", "date": "2018.09.20", "title": "Валентин Радев: През последната година показахме, че България буквално спасява Европа по отношение на мигрантите"}
{"url": "http://www.focus-news.net/news/2018/09/20/2569329/vitsepremierat-valeri-simeonov-ne-e-dobre-kogato-institutsiite-vodyat-voyna-pomezhdu-si-pred-ochite-na-obshtestvoto.html", "text": "Нестабилността в държавата, ако я свързвате с неподписания указ на президента за освобождаване на главния секретар на МВР, вероятно ще остане. Това заяви на брифинг във Варна вицепремиерът Валери Симеонов, предаде репортер на  Радио \"Фокус\" - Варна . \"За мен не стана ясно защо всъщност указът не беше подписан, а в един момент се подписа. Какво спечели България, че в продължение на десетина дни трима министри, които са подали оставка не са освободени?”, коментира Валери Симеонов. Той добави, че не е добре, когато институциите водят война помежду си пред очите на обществото. Аз винаги съм бил против това. Не е въпрос на лични симпатии, не е въпрос на его. Ние като участници в изпълнителната власт и президентството, в парламента, не трябва да демонстрираме разминаване и противоречие”, каза още Симеонов. Според него това саботира най-голямото постижение в последните година и четири месеца - а именно политическата стабилност в страната. По думите му тази стабилност, установяването на норми, които важат за всички, в една стабилна тенденция на развитие на икономиката, не трябва да се съсипва от дребнави пререкания. \r\n\"Не бива личните отношения между президента и министър-председателя да рефлектират върху изпълнението на задълженията\", посочи още вицепремиерът. \r\nДиана СТОЕВА", "date": "2018.09.20", "title": "Вицепремиерът Валери Симеонов: Не е добре, когато институциите водят война помежду си пред очите на обществото"}
{"url": "http://www.focus-news.net/news/2018/09/20/2569331/sofiyski-gradski-sad-shte-razgleda-iskane-za-uslovno-predsrochno-osvobozhdavane-na-britanetsa-kolin-takar-osaden-na-12-g-zatvor-za-iznasilvane-na-6-godishno-momiche-v-s-novo-gradishte.html", "text": "Утре (21 септември) от 12.00 ч., 2 състав на Софийски градски съд ще разгледа искане за условно предсрочно освобождаване, подадено от британеца Колин Такър, осъден на 12 г. затвор за изнасилване на 6-годишно момиче в с. Ново градище, община Стражица. Това съобщиха от пресцентъра на  съда .", "date": "2018.09.20", "title": "Софийски градски съд ще разгледа искане за условно предсрочно освобождаване на британеца Колин Такър, осъден на 12 г. затвор за изнасилване на 6-годишно момиче в с. Ново градище"}
{"url": "http://www.focus-news.net/news/2018/09/20/2569330/komisiyata-po-otbrana-prie-proektoreshenie-za-obyavyavane-na-dobrich-i-tutrakan-za-gradove-na-balgarskata-boyna-slava.html", "text": "Комисията по отбрана прие проекторешение за обявяване на Добрич и Тутракан за градове на Българската бойна слава, предаде репортер на  Агенция „Фокус“ . To беше прието с 18 гласа „За“ и ще влезе в пленарна зала в петък.  \r\nПредложението беше внесено от народните представители от ГЕРБ Пламен Манушев, Цвета Караянчева, Константин Попов, Христо Гаджев, Алтимир Адамов, Александър Сабанов и Даниела Димитрова. В мотивите си те заявяват, че Тутраканската и Добричката епопея от септември 1916 г. са едни от най-светлите примери за героизма и саможертвата на българския войник. Според депутатите чрез обявяването на Добрич и Тутракан за градове на Българската бойна слава ще се даде дължимата почит на загиналите и ще се удовлетвори желанието на гражданите да се върне паметта на българите за тези славни събития.  \r\nЦветилена СИМЕОНОВА", "date": "2018.09.20", "title": "Комисията по отбрана прие проекторешение за обявяване на Добрич и Тутракан за градове на Българската бойна слава"}
{"url": "http://www.focus-news.net/news/2018/09/20/2569324/ministar-mladen-marinov-imam-pritesneniya-za-tova-che-priklyuchvam-profesionalniya-si-pat-i-vlizam-v-politichesko-poprishte-tryabva-da-namerya-balansa.html", "text": "Поемам сериозна отговорност и го осъзнавам. Имам притеснения по отношение на това, че приключвам професионалния си път и влизам в политическо поприще. Трябва да намеря баланса за самия себе си. Това каза Младен Маринов на встъпването си в длъжност като министър на вътрешните работи, предаде репортер на  Агенция „Фокус“ . „Знам, че министерството е стъпило на две основни колони - професионално и политическо. И двете са важни, без тях то не може да функционира“, обяви той и благодари на екипа си в МВР. „Благодаря и на семейството ми. През цялото време най-вероятно не съм бил най-добрия баща, но съм правил всичко, за да се чувстват и други семейства сигурни“, заяви Младен Маринов. „По отношение на бъдещата работа ще разчитам на Валентин Радев и знам, че ще имам добра подкрепа от него в парламента“, коментира той. „Надявам се Валентин Радев да бъде мост, който излизайки от министерството ще може да убеди хората колко отговорна и трудна е работата. Колегите, които я вършат, трябва да имат подкрепа и все по-голямо уважение от обществото“, каза още Младен Маринов.", "date": "2018.09.20", "title": "Министър Младен Маринов: Имам притеснения за това, че приключвам професионалния си път и влизам в политическо поприще - трябва да намеря баланса"}
{"url": "http://www.focus-news.net/news/2018/09/20/2569333/stara-zagora-ot-21-septemvri-zapochva-premahvaneto-na-parvata-chast-ot-vazdushnata-kontaktna-troleybusna-mrezha-v-kazanlak.html", "text": "От 21 септември започва премахването на първата част от въздушната контактна тролейбусна мрежа в Казанлък, в участъка от източния вход на града, от обръщалото на автобусите до кръстовището на булевардите „Александър Батенберг“ и „Никола Петков“. Това каза пред журналисти зам.-кметът на Казанлък Даниела Коева, предаде кореспондент на  Радио „Фокус“ . Тя поясни, че по изискване на Община Казанлък мрежата ще се премахма на участъци поетапно. \r\nТролейбусната мрежа е била собственост на фирма за автобусни превози в Казанлък от 2004 година с Постановление на Старозагорския окръжен съд, който постановява, че цялата инженерна инфраструктура – подземни и надземи съоръжения, включващи контактна мрежа, кабелни линии, включително стълбовете и фундаментите са нейна собственост. Тази тролейбусна мрежа не е в експлоатация от доста години. Правени са различни технически доклади за нейното състояние, което е окачествявано като недобро в техническо отношение, предвид липсата на експлоатация и поддръжка през годините. \r\nПрез месец август 2018 година казанлъшката фирма продава  тролейбусната мрежа, както и всички нейни съставни части – двете станции, контактната мрежа – надземна и подземна, стълбовете и фундаментите. Тролейбусната мрежа е развита по три направления – булевардите „Александър Батенберг“, „23 Пехотен Шипченски полк“ и „Розова долина“, като уличното осветление  по тези булеварди в града е монтирано на тролейбусните стълбове. През месец август събственик на съоръженията става ямболска фирма, чийто собственик входира в Община Казанлък заявления и техническа документация, свързана със желанието му да премахне въздушната контактна тролейбусна мрежа по цялата и дължина. Подадената документация е разгледана от Община Казанлък,  като са изискани и допълнителни документи, които са внесени и е издадено съответното разрешение, което одобрява внесената документация, какъвто е редът по Закона за устройство на територията , когато собственик желае да премахне собствен строеж. Спазени са и разпоредбите на Наредба 3, която касае временната организация и безопасност на движение при строителни дейности. Издадена е заповед на кмета на Казанлък Галина Стоянова за периода от 21 до 31 септември за премахване на участък от тролейбусната мрежа, който е от източния вход на града  - от обръщалото на автобусите до кръстовището на булевардите „Александър Батенберг“ и „Никола Петков“. \r\nВ Община Казанлък е създадена организация по контрол на изпълнението на дейностите, тъй като те ще се извършват в едното платно на булеварда. „Ще контролираме изпълнението на Плана за временна организация на движението и Плана за безопасност и здраве, каквито има представени от страна на собственика на тролейбусната мрежа, с цел опазване на имущество и хора, които с намират в района. Апелирам към гражданите на Казанлък и гостите на града, да бъдат внимателни в тези участъци, защото става въпрос за демонтаж на техническа инфраструктура – въздшна кабелна мрежа и това е специфична дейност“, каза Даниела Коева. Тя поясни, че към момента новият собственик на елементите на тази техническа инфраструктура е подал заявление само за премахване на въздушната кабелна мрежа, но като собственик на стълбовете и фундаментите под тях би могъл да поиска и тяхното премахване, но към момента няма такова, така че не стои въпрост с уличното осветление, прикачено към тези стълбове. \r\nСлавяна ГАЙДАРОВА", "date": "2018.09.20", "title": "Стара Загора: От 21 септември започва премахването на първата част от въздушната контактна тролейбусна мрежа в Казанлък"}
{"url": "http://www.focus-news.net/news/2018/09/20/2569326/vitsepremierat-valeri-simeonov-nyama-promyana-v-pozitsiyata-na-ministerski-savet-za-ungariya.html", "text": "Няма разколебаване в позицията на правителството за Унгария. Това заяви във Варна вицепремиерът Валери Симеонов, предаде репортер на  Радио “Фокус”-Варна.  Коментарът му бе във връзка с внесеното вчера от него и вицепремиера Красимир Каракачанов в Министерски съвет предложение България да подкрепи позицията на Унгария за нелегалната миграция и правото на страните членки да вземат суверенни решения.  \r\n“Снощи имах разговор с премиера относно евентуалното разколебаване в позицията му за Унгария и мога да кажа, че няма такова нещо. Няма разколебаване. Вчера той прецизира решението”, каза вицепремиерът Симеонов. Той обясни, че формално погледнато решението на вчерашното заседание не е имало правна стойност и затова премиерът Бойко Борисов е отложил гласуването. Според вицепремиера Валери Симеонов България ще излезе с официална позиция, когато има изрично решение на Министерски съвет за това. “Ние на вчерашното заседание на Министерски съвет се обединихме около решение, което беше на оперативно заседание за изразяване на такава позиция. Включително беше определено каква да бъде тя - в подкрепа на Унгария. Но чисто формално трябва да има отделно решение на Министерски съвет”, посочи вицепремиерът Симеонов и добави, че в Европарламента депутатите на ГЕРБ са гласували против санкции за Унгария.   \r\n“Няма разминаване, има вече мнение, но то беше извън дневния ред. Ние го внесохме буквално преди самото заседание. Никой не изрази несъгласие. Напротив - всички казаха, че ще подкрепят. Предстои изготвянето на такава позиция. Полша и Чехия също категорично изразиха несъгласие въобще със започване на такава процедура. Но тези процедури са бавни, тежки”, заяви още Симеонов. Той допълни, че едно такова решение не трябва да доведе негативи за страната, а България трябва да изходи на първо място през призмата на собствените интереси. \r\nДиана СТОЕВА", "date": "2018.09.20", "title": "Вицепремиерът Валери Симеонов: Няма промяна в позицията на Министерски съвет за Унгария"}
{"url": "http://www.focus-news.net/news/2018/09/20/2569335/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“  ще Ви срещнем с Катя Йоцова, уредник на Джамията и Околийската къща в града. Тя ще ни разкрие историята на двете сгради, които са емблематични за града, а ще проследни и  как протича реставрацията на Джамията в града. Ако и вие, нашите слушатели и читатели, искате да коментирате темите, за които говорим днес, или пък да предлагате такива, които биха били интересни за вас, може да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти може да поставятe и въпроси от различни естество, които касаят Дупница, а ние ще ги отправим съответните експерти в общината. \r\nПредаването „Дупница – ключът към Рила“ се излъчва на честотите на   всеки четвъртък,от 16.00 до 17.00 часа, с водещ Лора Калчева.", "date": "2018.09.20", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/09/20/2569338/gerb-garmen-otteglya-chlenovete-i-simpatizantite-si-koito-uchastvat-v-rakovodstvoto-i-obshtinskiya-savet.html", "text": "ГЕРБ-Гърмен оттегля членовете и симпатизантите си, които участват в ръководството и Общинския съвет в Гърмен. Това каза за  Радио „Фокус“-Пирин  Верхад Ислямов, общински ръководител на ПП ГЕРБ в Гърмен. „В нашата декларация, ориентирана до централното ръководство на партията, до Общински съвет-Гърмен и до общинския кмет, ние изразихме идеята, че нашите членове и симпатизанти би трябвало да напуснат своите постове по наша препоръка. А специално за заместник-кмета, който е и част от общинското ръководство, ние го оттеглихме от поста, тъй като преди няколко седмици на сесия на Общински съвет ние оттеглихме подкрепата си към кмета на Общината, защото ние бяхме част от ръководството на Общината, формирахме мнозинството, което застана зад кмета Минка Капитанова с идеята, че тя се яви на изборите като независим кандидат, а в последствие тя заедно с осемте съветника, с които формирахме мнозинството, преминаха в ДПС“, обясни той.  \r\nВерхад Ислямов допълни, че на сесия на Общински съвет Минка Капитанова е заявила, че с Министерско постановление от 1 август за Гърмен са определени 600 000 лв., благодарение на централата на ДПС. По думите му това е възбудило доста коментари в групата на ПП ГЕРБ, тъй като партията има петима кметове на населени места, които за голяма жалост не са получили абсолютно нищо от тези средства. \r\nНатали СТЕФАНОВА", "date": "2018.09.20", "title": "ГЕРБ-Гърмен оттегля членовете и симпатизантите си, които участват в ръководството и Общинския съвет"}
{"url": "http://www.focus-news.net/news/2018/09/20/2569337/blagoevgrad-otkriha-nova-kompyutarna-zala-v-profesionalna-gimnaziya-po-tekstil-i-leka-promishlenost.html", "text": "Заместник-министърът на образованието и науката Деница Сачева, началникът на РУО Ивайло Златанов, заместник-кметът Христина Шопова откриха нова компютърна зала в Професионална гимназия по текстил и лека промишленост „Гоце Делчев“ в Благоевград. Това съобщиха от пресцентъра на  общината . Оборудването в помещението е дарение от фондация „Българска памет“, с председател Милен Врабевски. То включва 20 PC конфигурации, 2 лазерни принтера, презентационна  дъска, 6 лаптопа, 1 проектор.  \r\nОфициалните гости и директорът на училището Димитрина Иванова приветстваха учениците и им пожелаха ползотворната работа. Заместник-кметът на Благоевград Христина Шопова съобщи и добрата новина, че предстои да започне ремонт на сградата на училището, благодарение на Министерството на образованието и науката. Тя разкри, че ще бъде обособен и ресторант, в който учениците от ПГ ТЛП ще имат възможност да готвят. „Ще бъде сформиран и специален екип от възпитаниците на ПГ ТЛП, който ще обслужва големите събития в Благоевград, включително и фестивала „Франкофоли“, допълни Христина Шопова", "date": "2018.09.20", "title": "Благоевград: Откриха нова компютърна зала в Професионална гимназия по текстил и лека промишленост"}
{"url": "http://www.focus-news.net/news/2018/09/20/2569340/yambol-gradat-chestva-110-godini-ot-nezavisimostta-v-muzeya-na-boynata-slava.html", "text": "Община Ямбол организира тържествено честване на 22 септември – Деня на Независимостта на България. Празничните прояви и този път се провеждат съвместно с Музея на бойната слава и ще бъдат съсредоточени в района на музея. Това съобщиха от пресцентъра на  Община Ямбол . \r\nОтбелязването на 110-ата годишнина от обявяването на независимостта ще започне в 10.15 часа с изпълнения на Ямболския духов оркестър. В 10.30 часа е началото на тържествената церемония с ритуал по издигане на националния флаг и празнично слово на кмета. Честването продължава с прожекция на документалния филм „Денят на Независимостта“ на режисьора Христо Живков, по сценарий на Димитър Стоянович. Представянето е в Зрителна зала на музея, с начален час 11.00. \r\nВ допълнение, посетителите ще имат възможност да разгледат експозиция на открито от основни образци на въоръжение и техника, използвани в момента в Българската армия. Техническите им параметри и реда на използването им ще бъдат представени от военнослужещи от 42-ри механизиран батальон и 20-ти самоходен артилерийски дивизион. \r\nПразничният 22 септември по традиция е Ден на отворени врати в Музея на бойната слава и в Културно-информационен център „Безистен“.", "date": "2018.09.20", "title": "Ямбол: Градът чества 110 години от Независимостта в Музея на бойната слава"}
{"url": "http://www.focus-news.net/news/2018/09/20/2569332/ministar-mladen-marinov-tryabva-da-prodalzhim-ukrepvaneto-na-sistemata-prioritetat-mi-shte-bade-obuchenieto.html", "text": "Трябва да продължим укрепването на системата за гарантиране на спокойствие на професионалната структура, за да изпълнява задълженията си, а аз като министър да осигуря средствата. Това каза Младен Маринов на встъпването си в длъжност като министър на вътрешните работи, предаде репортер на  Агенция „Фокус“ . „Приоритетът ми ще бъде обучението. Говорим за реформи. За 28 години съм реформиран много пъти. Министерството всява повече страх и несигурност след състава, отколкото надежда за нещо по-добро“, посочи той. „По всякакъв начин ще се помъча да изясня причините за дефицита в министерството. Като човек с професионална кариера съм убеден, че се прави всичко, което е възможно“, коментира Младен Маринов. „Дейността ми ще бъде насочена към това дирекциите да подпомагат професионалната дейност“, каза още той.", "date": "2018.09.20", "title": "Министър Младен Маринов: Трябва да продължим укрепването на системата, приоритетът ми ще бъде обучението"}
{"url": "http://www.focus-news.net/news/2018/09/20/2569336/d-r-chavdar-angelov-npm-shipka-buzludzha-obyavyavaneto-na-dobrich-za-grad-na-balgarskata-boyna-slava-bi-obarnalo-vnimanie-na-balgarskata-obshtestvenost-kam-sabitiya-za-koito-malko-se-znae.html", "text": "Обявяването на Добрич за „Град на българската бойна слава“ би обърнало внимание на българската общественост към събития, за които малко се знае. Това каза в предаването „Добрич - Блян вихрен, понесен над степ ековита...“ на  Радио „Фокус“  д-р Чавдар Ангелов, директор на Национален парк-музей (НПМ) „Шипка-Бузлуджа“. Тези исторически събития се случват северно от Добрич по време на Първата световна война и за тях се е премълчавало най-вече заради конюнктурни причини, посочи д-р Ангелов. В българската военна история събитията са известни като Добричка епопея през 1916 г., когато подразделения на Трета армия са водили тежки сражения с румънски и руски части.  \r\n„Извеждането като акцент на Добрич като град на българската бойна слава е изключително важно, защото то наистина ще възкреси спомена и интереса към онези 15 000 души от състава на Трета армия, които през есента на 1916 г. и зимата на 1917 г. губят живота си за освобождението на Добруджа и обединението на българския народ“, каза д-р Чавдар Ангелов. По думите му Добричката епопея е малко познат момент от общия ход на военните действия, които българската армия води по време на Първата световна война. „Практически събитията около Добрич се случват точно в момента, когато лявото крило на Трета българска армия обсажда и завладява Тутраканската крепост. Но именно със сраженията при Добрич предотвратяват решителния и доста успешен опит на командването на съглашението да атакуват дясното българско крило и по този начин да компрометира успеха на Трета армия при Тутракан. Така че победата, която водените от ген. Тодор Кантарджиев войски при Добрич извоюват, практически спасява в известен степен постигнатото при Тутракан и жертвите, дадени там. Разбира се в тези тридневни боеве има много детайли, които сами по себе си, всеки един от тях е пример за жертвоготовност на българските офицери и войници да отстоят каузата си и да не отстъпят пред противника си, макар че тук за първи път лице в лице по време на войната се изправят българските войници и руската армия“, каза д-р Чавдар Ангелов.  \r\nТой допълни, че най-вероятно от руска страна очакванията са били български войник да не стреля срещу руски предвид освободителните действия на руснаците в полза на България десетилетия преди това. „Такова нещо не се случва, напротив, българските войници са били мотивирани от това, че възстановяват една историческа неправда, която се случва през 1913 година с Южна Добруджа. Те са знаели, че се борят срещу противник, който желае да възстанови статуквото, т.е. българските добруджанци да бъдат откъснати от своето отечество и да бъдат отново поробени под румънска власт. В този смисъл си струва и българската историческа наука, и широката публика да познава ако не напълно, то поне по-характерните детайли от тази епопея, която се нарежда редом с Тутраканската, с Шипченската, с епопеята при Одрин“, посочи д-р Ангелов. Той допълни, че това наистина е един важен момент от българската военна история и трябва да бъдат положени усилия той да бъде опознаван.  \r\nЖулиета НИКОЛОВА", "date": "2018.09.20", "title": "Д-р Чавдар Ангелов, НПМ „Шипка-Бузлуджа“: Обявяването на Добрич за „Град на българската бойна слава“ би обърнало внимание на българската общественост към събития, за които малко се знае"}
{"url": "http://www.focus-news.net/news/2018/09/20/2569345/sport-real-madrid-zapochna-zashtita-na-titlata-s-30-sreshtu-roma.html", "text": "Реал Мадрид започна с победа първия си мач към 14-а купа на Шампионска лига. Като домакин на Рома на \"Сантяго Бернабеу\", испанците се възползваха само от три положения, за да победят с класическото 3:0. \r\nДве минути преди края на редовното време, Рома имаше шанс да стигне до почетно попадение, но ударът на Джеко в наказателното поле бе избит от Навас в корнер. Реал оформи класическия си успех в първата минута на даденото продължение. \r\nВ следващия кръг Реал гостува на ЦСКА в Москва, а Рома посреща Виктория Пилзен.", "date": "2018.09.20", "title": "Спорт: Реал Мадрид започна защита на титлата с 3:0 срещу Рома"}
{"url": "http://www.focus-news.net/news/2018/09/20/2569344/ministar-tsetska-tsacheva-vrachva-sertifikati-na-magistrati-sotsialni-rabotnitsi-i-politseyski-sluzhiteli-obucheni-za-rabota-s-detsa.html", "text": "На 21 септември 2018 г. (петък) в Стара Загора, от 10.00 ч. в конферентната зала  х-л „Мериан Палас“ министърът на правосъдието Цецка Цачева ще връчи сертификати на магистрати, полицейски служители и социални работници, които завършват обучение на тема „Права на децата, специализация по младежко правосъдие за професионалисти в България: Обучение за специалисти, провеждащи изслушвания на деца\". Това съобщиоха от пресцентъра на  министерството . \r\nТова е последното обучение, организирано от Министерството на правосъдието съвместно с Международния институт за правата на детето в Швейцария по проект „Укрепване на правния и институционалния капацитет на съдебната система в сферата на правосъдието за деца“, финансиран от Българо-швейцарската програма за сътрудничество. В рамките на 5 дни в Стара Загора 19 магистрати, социални работници и полицейски служители от Добрич, Разград, Смолян, Хасково, Ловеч, Търговище, Силистра и Кърджали бяха обучавани по отношение правото на детето да бъде изслушвано и техники за изслушване на непълнолетни.  \r\nНа 25 септември (вторник), от 09.15 ч. в х-л „Балкан“ в София министър Цачева и посланикът на Швейцария у нас Н. Пр. Мюриел Берсе Коен ще вземат участие в заключителната конференция по проекта.  \r\nПо време на форума ще се конкретизират извършените дейности  по привеждане на правната рамка на системата за правосъдие за деца у нас в съответствие с европейските и международни стандарти и подобрявана на квалификацията на магистрати и експерти, ангажирани в работа с малолетни и непълнолетни, както постигнатите резултати по сформиране на пилотни съдебни състави за работа с деца и изграждането на „сини стаи“ в страната.", "date": "2018.09.20", "title": "Министър Цецка Цачева връчва сертификати на магистрати, социални работници и полицейски служители, обучени за работа с деца"}
{"url": "http://www.focus-news.net/news/2018/09/20/2569341/predsedatelyat-na-ns-tsveta-karayancheva-balgariya-ima-interes-ot-uvelichavane-na-gazovite-dostavki-ot-azerbaydzhan.html", "text": "България има интерес от увеличаване на газовите доставки от Азербайджан. Това заяви председателят на Народното събрание Цвета Караянчева в разговор с министър-председателя на Азербайджан Новруз Мамедов, съобщиха от пресцентъра на  Народното събрание . Делегация, водена от председателя на българския парламент, е на посещение в Азербайджан по повод тържественото отбелязване на 100-годишнината на парламента на Азербайджан. В състава на делегацията са председателят на Групата за приятелство България – Азербайджан Хамид Хамид и заместник-председателят на групата Димитър Георгиев.  \r\nСтратегическото географско положение на България създава предпоставки за диверсификация на източниците и маршрутите на газовите и нефтените доставки, подчерта Цвета Караянчева. Тя уточни, че усилията на страната ни са насочени към това, чрез реализацията на газовия хъб „Балкан“ България да се превърне в газоразпределителен център за Европа. Разглеждаме доставките на газ от Южния газов коридор като неразделна част за реализирането на тази стратегическа цел, посочи Цвета Караянчева и добави, че реализацията на газовата връзка България-Гърция е ключов елемент за получаването на вече договорените 1 млрд. куб. м. азербайджански газ до България. От своя страна премиерът Мамедов заяви, че след реализацията на договорените количества, Азербайджан е готов да води разговори за реализирането на нови количества газ.    \r\nНова възможност за сътрудничество в енергетиката би могло да бъде и участието на Азербайджан в газификацията на България за битови цели – тема, обсъждана по време на работното посещение на българския премиер Бойко Борисов в Баку през януари 2018 г., подчерта председателят на Народното събрание. Тя допълни, че всички необходими подробности вече са предоставени на азерската компания СОКАР.  \r\nКараянчева и Мамедов изразиха задоволство от ефективността на разкритата на 16 януари 2018 г. директна авиолиния Баку – София. Двамата бяха категорични, че линията вече оказва положително влияние върху нарастването на пътуванията между двете страни с цел бизнес и туризъм и перспективите в тази посока са повече от положителни.  \r\nПредседателят на българския парламент посочи, че има неоползотворен потенциал и широки възможности за развитие на сътрудничеството между България и Азербайджан в търговско-икономическата област. Настоящият стокообмен не отговаря на потенциала на двете страни и затова разглеждаме работата на Междуправителствената българо-азербайджанска комисия за търговско-икономическо и научно-техническо сътрудничество като важен инструмент за активизиране на връзките между двете страни, подчерта Цвета Караянчева.", "date": "2018.09.20", "title": "Председателят на НС Цвета Караянчева: България има интерес от увеличаване на газовите доставки от Азербайджан"}
{"url": "http://www.focus-news.net/news/2018/09/20/2569343/yambol-praznik-na-folklornata-pesen-shte-se-provede-v-grada.html", "text": "На 22 септември в Ямбол ще се проведе XVI Регионален преглед на българската фолклорна песен – Ямбол 2018 г. Това съобщиха от пресцентъра на  Община Ямбол . Събитието събира участници от десетки клубове на пенсионера от Ямболско и съседни региони. Тази година записалите се са общо 457 изпълнители от 30 клуба. Сред гостуващите състави и индивидуални изпълнители са такива от Сливен, Казанлък, Бургас и мн. др. \r\nКонцертите започват от 9.00 часа в Зрителната зала на община Ямбол. Събитието се провежда под егидата на кмета Георги Славов и се организира съвместно от областния и общинския съвети на Сдружение „Съюз на пенсионерите – 2004“ - Ямбол.", "date": "2018.09.20", "title": "Ямбол: Празник на фолклорната песен ще се проведе в града"}
{"url": "http://www.focus-news.net/news/2018/09/20/2569346/predsedatelyat-na-komisiyata-po-vatreshna-sigurnost-i-obshtestven-red-tsvetan-tsvetanov-se-sreshtna-s-polititsi-i-deputati-ot-hds-ot-provintsiya-saksoniya-anhalt.html", "text": "Председателят на Комисията по вътрешна сигурност и обществен ред Цветан Цветанов се срещна днес в Народното събрание с политици и депутати от ХДС от провинция Саксония-Анхалт. Това съобщиха от пресцентъра на  Народното събрание.  Немската делегация в състав Детлеф Гюрт, Карстен Борхер, Йенс Колзе, Крис Шуленбург и Йенс Дидрихс посети България по покана на Фондация „Конрад Аденауер“ - България.  \r\n„Фактът, че тази седмица за втори път имам възможността да посрещна в България наши германски партньори е много силен знак за все по-интензивното ни сътрудничество“, изтъкна Цветан Цветанов пред своите гости. Той сподели, че е радостен да бъде домакин в българския парламент на представители на ХДС, като подчерта, че отношенията с ХДС винаги са били особено топли.  \r\nПо думите на Цветан Цветанов Германия има ключова роля в развитието на европейския проект. Той благодари на ръководителя на офиса на Фондация „Конрад Аденауер“ в София Торстен Гайслер за активната му работа по организацията на това посещение.  \r\nГостите от Германия имаха възможността да наблюдават част от дебатите в пленарна зала преди гласуването на трите министерски оставки и избирането на новите министри. Председателят на Комисията по вътрешна сигурност и обществен ред Цветан Цветанов ги приветства лично от  парламентарната трибуна.  \r\nПредставителите на ХДС от провинция Саксония-Анхалт изразиха своята огромна благодарност за възможността да наблюдават дебата в пленарна зала и по-късно взимането на толкова важни решения като избора на новите министри.", "date": "2018.09.20", "title": "Председателят на Комисията по вътрешна сигурност и обществен ред Цветан Цветанов се срещна с политици и депутати от ХДС от провинция Саксония-Анхалт"}
{"url": "http://www.focus-news.net/news/2018/09/20/2569334/ministar-mladen-marinov-shte-napravya-vsichko-vazmozhno-da-sam-buferat-mezhdu-natiska-otvan-i-sluzhitelite-na-mvr-za-da-mozhe-da-si-varshat-profesionalno-rabotata.html", "text": "Ще направя всичко възможно да съм буферът между натиска отвън и служителите на МВР, за да може да си вършат професионално работата. Това каза министърът на вътрешните работи Младен Маринов след церемонията по встъпване в длъжност, предаде репортер на  Агенция „Фокус“ . \r\n„Залагам изключително на приемствеността на министерството. За мен е важно колегите да се чувстват сигурни, да имат перспектива в бъдещето\", каза Маринов. Той обясни, че основните приоритети са ясни – тези, които са залегнали в програмата на правителството. „Продължаваме борбата с пътните произшествия. Като министър ще работя за ясно разграничаване на отговорностите по отношение на пътната безопасност и повишаване на дейностите, които са от нашите компетенции“, каза още министърът. \r\nМаринов посочи, че първата му среща ще е със синдикатите на МВР. „Основната ми дейност е свързана с развитието на човешкия ресурс и ще потърся от тях подкрепа, тъй като те имат обективен поглед на ситуацията“, коментира още той. \r\nМаринов посочи, че ще работи и в посока за закупуване на средства за лична защита на всеки един полицай, за да може гарантирайки неговата сигурност, той да гарантира сигурността на гражданите. \r\nЦветилена СИМЕОНОВА", "date": "2018.09.20", "title": "Министър Младен Маринов: Ще направя всичко възможно да съм буферът между натиска отвън и служителите на МВР, за да може да си вършат професионално работата"}
{"url": "http://www.focus-news.net/news/2018/09/20/2569349/sofiya-pred-pametnika-na-neznayniya-voin-shte-se-provede-tarzhestvena-tseremoniya-po-povod-mezhdunarodniya-den-na-mira.html", "text": "От 11.00 ч. на площад „Свети Александър Невски” пред паметника на Незнайния воин ще се проведе тържествена церемония по повод Международния ден на мира. Това съобщиха от пресцентъра на   Инициативата е част от Календара на културните събития на Столична община. Всяка година на 21 септември честваме Международния ден на мира, обявен от Общото събрание на ООН за ден, посветен на укрепването на идеалите за мир.  От няколко години инициативен комитет с участието на Дружеството за ООН в България и Съюза на ветераните от войните на България, съвместно с обществени, патриотични и младежки организации, с подкрепата на ученически и студентски клубове, организира и провежда честването на Международния ден на мира в София и страната.", "date": "2018.09.20", "title": "София: Пред паметника на Незнайния воин ще се проведе тържествена церемония по повод Международния ден на мира"}
{"url": "http://www.focus-news.net/news/2018/09/20/2569342/borislav-borisov-obshtinsko-predpriyatie-komunalstroy-dobrich-obshtinata-e-izvarshila-tsyalostno-preasfaltirane-na-nyakolko-ulitsi-i-bulevardi-v-grada.html", "text": "Общината е извършила цялостно преасфалтиране на няколко улици и булеварди в Добрич. Това каза в предаването „Добрич - Блян вихрен, понесен над степ ековита...“ на  Радио „Фокус“  Борислав Борисов, директор на Общинското предприятие „Комуналстрой“. Ул. „6 септември“ е реконструирана по проект с евросредства. Там са положени вертикална и хоризонтална сигнализация. С това ще бъде улеснен потокът на движение на автомобили към Северна индустриална зона. Бул. „3 март“ е цялостно ремонтиран от новото кръгово кръстовище до сградата на ВиК. Повече от 40 години този участък не е бил ремонтиран. Ул. „Стефан Стамболов“ също е цялостно преасфалтирана. Нейният ремонт е важен, по думите на специалиста, защото тя е естествена връзка между няколко жилищни квартала – „Дружба“, „Добротица“ и през ул. „Димитър Ковачев“ към ЖК „Балик“.  \r\n„Имаме амбицията и ул. „Димитър Ковачев“, която ремонтирахме частично, да бъде асфалтирана цялостно. Коментирали сме го с ръководството на Общината. Оказа се, че улицата е включена в един от лотовете по проекта за водния цикъл и там ще има изрязване от едната страна за полагане на нови тръби. Което отложи цялостното преасфалтиране, включително и по улиците „Орфей“ и „Теменуга“ към ЖК „Балик“, каза Борислав Борисов. Той призна, че Общината изпитва известни затруднения с поддръжката на светофарните уредби в града, които наброяват 21. Те са стари модели – лампови са. По проект, свързан с градската мобилност, по който се работи от две години с финансиране от държавния бюджет, на стойност около 500 000 лв., ще може да се извърши цялостна подмяна на светофарните уредби. Ще се използва ново, LED осветление и нов вид хардуер на светофарните секции. Ще се използва нов софтуер, което е важно за управлението им.  Желанието е да се приложи евентуално така наречената „зелена вълна“, нещо което интересува гражданите. „На този етап не можем да го реализираме, тъй като имаме софтуер, който ни показва в обратна връзка реално дали работят светофарите. Проектът е много скъп, надявам се да бъде реализиран и по този начин действително ще облекчим движението по булевардите“, каза Борисов.  \r\nТой допълни, че тенденцията е светофарите да бъдат заменяни с кръгови кръстовища, особено по големите булеварди. Това е европейска практика, с която Общината се съобразява. Практиката показва, че тези кръстовища предполагат леки пътно-транспортни произшествия, но изискват големи инвестиции. За сравнение поддръжката на светофарните уредби е постоянна и изисква средства. Тенденция в града е намаляване на броя пешеходни пътеки. Според Борислав Борисов ако една пешеходна пътека нощем не е осветена, не би трябвало да я има. Желанието е да се търсят алтернативи за пешеходците като ползване на подлези например, за да се намали риска за всички участници в движението по пътищата.  \r\nЖулиета НИКОЛОВА", "date": "2018.09.20", "title": "Борислав Борисов, Общинско предприятие „Комуналстрой“-Добрич: Общината е извършила цялостно преасфалтиране на няколко улици и булеварди в града"}
{"url": "http://www.focus-news.net/news/2018/09/20/2569348/burgas-prodalzhava-prozhektsiyata-na-filmi-na-mezhdunarodniya-festival-na-dokumentalnoto-kino.html", "text": "С прожекция на българския документален филм на режисьора Стефан Командарев от 2010 г. в пълната с публика зала на Експоцентър \"Флора\" беше открито снощи първото издание на Международния фестивал за историческо документално кино - DOCK` Бургас. Това съобщиха от пресцентъра на  Общината.  Лентата \"Русенската кървава сватба\" разказва за малко познатата любовна история на българин и туркиня в град Русе през 1910 г., заради която страната е била на ръба на гражданска война. \r\nПреди прожекцията зам.-кметът по образование и култура на Бургас Йорданка Ананиева поздрави присъстващите гости и пожела успех на новия филмов фестивал. \r\n\"Народ, който живее с вярата в миналото, няма бъдеще. Едно историческо събитие не влезе ли литературата, няма стойност\", сподели по време на церемонията историкът проф. Андрей Пантев, който също присъстваше на откриването на фестивала. \r\nДевет заглавия ще се състезават в конкурсната програма на фестивала, която ще се проведе в Експо център \"Флора Бургас\". Втората част ще бъде посветена на навършването на 100 години от Първата световна война и ще бъде в Културен център \"Морско казино\". Освен това жителите и гостите на Бургас ще могат да видят и три прожекции на утвърдени международни класики на документалното кино на открита сцена \"Охлюва\". \r\nТази вечер от 17.00 часа в Дома на нефтохимика проф. Андрей Пантев ще изнесе лекция за историческите събития, довели до обявяване на Независимостта на България, след което зрителите ще гледат документален филм за 22 септември 1908 г. \r\nЕто кои филми от конкурсната програма можете да гледате днес, 20 септември, в Експоцентър \"Флора Бургас\": \r\n- 16.00 часа - \"Новият ни президент\", режисьор Максим Поздоровкин, САЩ, Русия, 2018 г.; \r\n- 18.00 часа - \"Шестима музиканти на фона на града\", режисьор: Татяна Данилянтс, Русия, Армения, 2018 г.. Този филм е носител на \"Грами\" и Световната музикална награда; \r\nДве ленти, посветени на 100 години от Първата световна война, ще бъдат излъчени в зала \"Петя Дубарова\" в Културен център \"Морско казино\": \r\n- 18.00 часа - \"Блян за щастие\", режисьор Станислав Дончев, България, 2016 г.; \r\n- 19.00 часа - \"Сараевският атентат\", режисьор Недим Лончаревич, Франция, 2014 г. \r\nЕдна от вечните класики в документалното кино - \"Фотографът\" /режисьор Дариуш Яблонски, Полша, 1998 г./ ще бъде прожектирана на открита сцена \"Охлюва\" от 20.00 часа.", "date": "2018.09.20", "title": "Бургас: Продължава прожекцията на филми на международния фестивал на документалното кино"}
{"url": "http://www.focus-news.net/news/2018/09/20/2569339/sporat-mezhdu-es-i-ungariya-balgarite-zabiha-nozh-v-garba-na-bryuksel-komentari-v-balkanskite-i-evropeyskite-medii-agentsiya-fokus.html", "text": "В безпрецедентно гласуване, състояло се миналата седмица, Европейския парламент заплаши със санкции Унгария с аргумента, че правителството на министър-председателя Виктор Орбан потъпква стандартите на Общността за демокрацията, гражданските права и корупцията. Будапеща бе заплашена със задействането на процедура, която може да доведе до отнемане на правото й на глас в ЕС. Всяка страна-членка на организацията обаче може да блокира процеса чрез налагане на вето – нещо, което Полша и Чешката република вече увериха, че биха направили. По всичко изглежда, че в спора между ЕС и Унгария България също ще застане на страната на Будапеща – решение, което не остана незабелязано от медиите на Стария континент, включително на Балканския полуостров.  \r\nАвторитетната британска информационна агенция  Reuters  публикува материал под заглавие „България обеща солидарност с Унгария в спора й с ЕС“. Акцентът в статията е поставен върху изявлението на вицепремиера и министър на отбраната Красимир Каракачанов, според когото страните от Източна Европа трябва да се обединят в отношенията си с Брюксел. \r\nАгенцията припомня, че „България, макар и критикувана от Брюксел, че не е успяла ефективно да наложи строго върховенството на закона, не е изправена пред разследване“ като това срещу Унгария.  \r\n„България иска да се противопостави на възможните санкции на ЕС срещу Унгария“, предаде друга световна агенция – френската  AFP , която също обърна внимание на изявлението на Каракачанов. Медията отбеляза, че говорейки в кулоарите на неформалната среща на държавните и правителствените лидери на ЕС в Залцбург, българският министър-председател Бойко Борисов е отхвърлил изявлението на Каракачанов, като е уверил, че въпросът за Унгария е обсъден, но по него не взето официално решение. \r\nПо темата материал разпространи и френската телевизия  France Info . \r\nГерманските медии, традиционно подкрепящи политиката на Брюксел, също не си спестиха коментарите за изявленията, чути от София. „Член 7: България застана на страната на Орбан“, написаха в германската редакция на информационния портал  Euractiv . Медията подчертава, че в правителството в София влиза коалицията на десните - „Обединени патриоти“. \r\nОт редакцията отбелязват, че Бойко Борисов се счита за „почитател на Орбан“. Двамата са правителствените лидери с най-дълъг опит в срещите на високо равнище на ЕС след германския канцлер Ангела Меркел, допълва медията.  \r\nГерманският национален ежедневник  Die Zeit  публикува кратък материал, в който акцентира върху думите на Каракачанов, съгласно които всяко действие срещу Унгария „ще създаде опасен прецедент“. Изданието подчертава, че в спора България е застанала на позицията, защитавана и от Полша – страна, която също е управлявана от „непослушно“ правителство. Статията е озаглавена „България отхвърля санкциите срещу Унгария“.  \r\nНа Балканите също не останаха равнодушни към позицията на България.  Balkan Insight  предаде: „България ще подкрепи Унгария в процеса за задействането на Член 7“, като поясни, че „под натиска на националистите, правителството в София изглежда ще се противопостави на всяко действие за лишаване на Унгария от правото й на глас в ЕС поради страховете от демократично отстъпление“.  \r\nВ статия, озаглавена „Българите забиха нож в гърба на Брюксел“, скопското електронно издание  МКД  обръща внимание на изявлението на вицепремиера Красимир Каракачанов, съгласно което правителството в София ще подкрепи Унгария в напрегнатите й отношения с Европейския съюз. \r\nКаракачанов, съпредседател на младшия коалиционен партньор - партията „Обединени патриоти“, заяви, че българското правителство е единодушно за приемането на обща позиция срещу всякакви санкции срещу Унгария. „Смятаме, че това е нарушение на суверенитета на равноправен член на Европейския съюз\", цитира изданието думите на Каракачанов, изречени пред репортери след заседание на кабинета.  \r\nКакто самият той отбеляза, „днес е Унгария, утре може да бъде Полша, а един ден - България Страните от Централна и Източна Европа трябва да действат солидарно и да си помагат, защото имат общи проблеми\". \r\nПървият вестник в югозападната ни съседка –  „Нова Македония“  публикува най-напред статия под заглавие: „И България застана на страната на Унгария в спора й с ЕС“, в която цитира думите на Каракачанов. По-късно бе разпространен и друг материал, в който се пояснява, че премиерът Бойко Борисов е отхвърлил твърденията за наличието на официална позиция на София по проблема.  \r\nТемата е отразена в множество други водещи медии в Македония, включително  вестниците „Денешен“, „Независен“, „Вечер“, електронната медия „А1 Он“, електронните издания „Локално“, „МКД“ и др. \r\nВ западната ни съседка – Сърбия – също не подминаха темата. Белградската медийна компания  B92  разпространи материал под заглавие „Българите забиват нож в гърба на Брюксел“.  \r\nТелевизия  Pink  направи още по-колоритна констатация, съгласно която „Българите са във война с ЕС заради Унгария и Виктор Орбан“.  Тереза Герова", "date": "2018.09.20", "title": "Спорът между ЕС и Унгария: „Българите забиха нож в гърба на Брюксел“ (Коментари в балканските и европейските медии – Агенция „Фокус“)"}
{"url": "http://www.focus-news.net/news/2018/09/20/2569347/yambol-predstoi-publichno-obsazhdane-na-otcheta-za-kasovoto-izpalnenie-byudzheta-na-obshtinata-za-2017-g.html", "text": "На 27 септември, четвъртък, в зала 107 на Община Ямбол ще се състои публично обсъждане на отчета за касовото изпълнение на бюджета на Общината към 31 декември 2017 г. Началото е в 17.30 часа. Това съобщиха от пресцентъра на  Община Ямбол . \r\nОбсъждането се провежда на основание чл. 140, ал. 4 от Закона за публичните финанси и Наредбата за условия и реда за съставяне на тригодишна бюджетна прогноза за местните дейности. Председателят на Общински съвет – Ямбол д-р Данаил Ибришимов кани жителите на Ямбол, юридически лица, представители на средствата за масово осведомяване, също така представители на бюджетни звена и граждански сдружения, общински съветници и други заинтересовани лица да вземат участие в публичното обсъждане.", "date": "2018.09.20", "title": "Ямбол: Предстои публично обсъждане на отчета за касовото изпълнение бюджета на Общината за 2017 г."}
{"url": "http://www.focus-news.net/news/2018/09/20/2569351/plovdiv-barzo-proizvodstvo-e-obrazuvano-sreshtu-34-godishen-mazh-sled-sprechkvane-mezhdu-vodachite-na-dva-avtomobila.html", "text": "Бързо производство за нанасяне на телесна повреда по хулигански подбуди е образувано срещу 34-годишен мъж. Това съобщиха от  ОДМВР-Пловдив . Вчера, около 19.00 часа, във Второ районно управление на МВР-Пловдив бил получен сигнал за спречкване между водачите на два автомобила след катастрофа с незначителни материални щети на ул. „Рая“. На място било изяснено, че виновният шофьор, 34-годишен криминално проявен, бил нанесъл удари на другия участник, на 38 години. В резултат на побоя мъжът не е пострадал сериозно. Спрямо нападателят му е взета 24-часова мярка за неотклонение.", "date": "2018.09.20", "title": "Пловдив: Бързо производство е образувано срещу 34-годишен мъж след спречкване между водачите на два автомобила"}
{"url": "http://www.focus-news.net/news/2018/09/20/2569355/prof-d-r-violeta-yotova-dmn-detski-endokrinolog-zad-narusheniya-rastezh-v-detska-vazrast-obiknoveno-se-krie-seriozno-zabolyavane.html", "text": "Зад нарушения растеж в детска възраст обикновено се крие сериозно заболяване. Това каза проф. д-р Виолета Йотова, д.м.н., началник на Първа детска клиника в болница „Света Марина“ във Варна, на пресконференция по повод седмицата за повишаване на осведомеността за растежа на децата, която се отбелязва от 16 до 22 септември в редица страни по света, предаде репортер на  Радио „Фокус“ – Варна . Инициативата е на голяма американска пациентска фондация, а в момента се подкрепя и от световната федерация на организации и дружества, които се занимават с отклонения в растежа, допълни проф. Йотова. „Тяхната загриженост е свързана с два основни факта – все още много често в медицинската практика и в културата на повечето нации и народи отклоненията в растежа се схващат като козметичен проблем и рядко зад тях се откриват заболяванията, които изключително често предизвикват отклонения в растежа. Растежът е ограничен процес и завършва с края на пубертетното развитие – около 15-16-годишна възраст. Времето за действие е малко и ако някои чака детето да порасне, то няма да има възможност да бъде лекувано. Идеята на седмицата за повишаване на осведомеността за растежа на децата е да обясним на света, че растежът е лимитиран по време, че зад нарушения растеж обикновено се крие сериозно заболяване, което по-рядко е ендокринно, а ранното откриване води до добър ефект от лечението“, заяви проф. Виолета Йотова. Тя подчерта, че проследяването на физическия растеж е важна стъпка към наблюдение на здравето на децата. Забавянето на растежа, дори ускореният растеж, може да бъде ранен показател за основното медицинско заболяване. Проследяването на растежа във времето е важно, защото помага да се идентифицират тенденциите, добави  проф. Виолета Йотова. \r\nВъв връзка с отбелязването на седмицата за повишаване на осведомеността за растежа на децата до 14.00 часа в кабинет 304 и в кабинет 208 ДКЦ „Св. Марина“ се провеждат безплатни прегледи за откриване на проблеми с растежа в детска възраст. Прегледите ще бъдат извършени от детски ендокринолози и се провеждат в рамките на Световната седмица за повишаване на осведомеността за растежа, като част от кампанията „GrowInform”, която стартира точно преди една година в УМБАЛ „Св. Марина“ във Варна и се провежда за първи път в България. \r\nД-р Виолета Йотова съобщи също, че над 140 деца са обхванати в кампанията за ранно откриване и лечение на състояния с проблемен растеж „GrowInform”. Мащабната кампания за ранното откриване и навременно лечение на състояния с проблемен растеж „GrowInform” е стартирала в УМБАЛ „Св. Марина“ – Варна през 2017 година и се провежда за първи път в България. Тя има за цел ранното откриване и навременното лечение на състояния, свързани с проблемния растеж при децата, уточни проф. Йотова. Проследяването на физическия растеж е важна стъпка към наблюдение на здравето на детето. Забавянето на растежа или ускореният растеж могат да бъдат ранен показател за заболяване. Проследяването на растежа във времето при децата е важно, защото помага не само да се отчетат тенденциите, но и да се предприеме адекватно лечение, допълни проф. Йотова. До момента рамките на кампанията детските ендокринолози са прегледали безплатно пациенти в 10 града в страната, които имат над 110 000 детско население – от 0 до 18 години. Освен Варна, са посетени градовете Шумен, Разград, Бургас, Габрово, Велико Търново, Горна Оряховица, Бургас, Сливен и Ямбол, като са прегледани общо 146 деца на възраст от 2 до 18 години. При 52 от тях са установени отклонения. „34 от тези деца са със заболявания, при 22 се налага допълнително проследяване, а при 12 деца е започнало успешно лечение. Най-големият успех за нас е снижаването на възрастта при диагноза“, посочи проф. Виолета Йотова. Тя отбеляза, че средната възраст на диагностицираните чрез проекта „GrowInform” е 8,7 години, което показва, че възрастта при диагноза е снижена с три години. \r\nПо думи на д-р Виолета Йотова над 2/3 от децата с проблеми в растежа са недиагностицирани. Това се дължи на слаба информираност на общопрактикуващите лекари и родителите, отчитат експертите. Проф. Виолета Йотова заяви, че УМБАЛ „Света Марина“ във Варна, благодарение на Медицински университет – Варна, е единственото лечебно заведение в България, където цялостната диагностика се извършва без заплащане от страна на семейството. „Няма друго лечебно заведение в страната, което да осигурява това. В резултат на упоритата си, вече над 20-годишна работа, успяхме да организираме бързо, лесно и безплатно да се случва това, което би се случило в една европейска клиника. Това е наше задължение и по линия на участието ни в Европейска мрежа за редки болести. Ние вече сме обозначени като експертен център по дефицит на растежен хормон от 2018 година имаме задължение правилно и добре да лекуваме тези пациенти“, допълни проф. Йотова. Тя уточни, че през следващата седмица предстои одит на място по отношение на дейностите в тази посока, като предварителната оценка е положителна – 94,7%. „За България това е огромно постижение“, отбеляза проф. Виолета Йотова. \r\nТя коментира, че диагностицираните и лекувани деца с нарушения в растежа са концентрирани основно в София и Варна, докато в останалата частна страната липсва достатъчно информираност. Проф. Йотова отбеляза, че при стартирането на мащабната кампания за ранното откриване и навременно лечение на състояния с проблемен растеж „GrowInform” през 2017 година, която се провежда за първи път в България, екипите са наблюдавали какво ще се случи, докато сега родителите сами ги търсят. Проф. Йотова подчерта, че има регионална концентрация на диагностицираните и лекувани деца, които са съсредоточени основно във Варна и София. Поради тази причина през следващата година в Плевен ще стартира национален проект, чрез който в градовете Плевен и Пловдив ще бъдат създадени комисии. „Вече имаме положително становище на националната каса. В Плевен имаме 6 диагностицирани деца, но все още имаме родители, които сами от интернет научават диагнозата. Последният случаи е на 12 -годишно момиче със синдром на Търнър. Това не е добре да се случва, при този синдром би трябвало най-късно на 4-годишна възраст да имаме диагноза и тогава почти никой няма да отличи това дете от неговите здрави връстници. Би следвало самата здравна система и цялото общество да имат представа. Затова искаме да направим проблема модерен и с помощта на кампания това се случва“, допълни проф. Йотова. Тя подчерта, че на сайта на проекта „GrowInform” има калкулатор за растежа и всеки, който се съмнява за отклонение, може да направи проверка. „Най ни е трудно с тези родители, които искат да си направят „дизайнерско“ дете. Не харесват собствения си ръст, детето им се вижда нисичко, но не бива такива деца да бъдат закачани, те са част от естественото разнообразие на света“, посочи проф. Виолета Йотова. \r\nСпоред нея най-честата причина за отклонения в растежа са хроничните заболявания на другите системи и органи – сърдечни пороци, чревни възпалителни заболявания, кръвни заболявания и други. „Втората причина за отклонения в растежа са нормалните варианти на нисък ръст, които не са обект на нашето лечение, но са обект на диагностика и проследяване. За тях общото е, че имат нормална растежна скорост. Необходими са шест месеца да се проследи състоянието и трябва да има наблюдение, защото с времето се откриват частични дефицити на растежен хормон,  които пречат най-вече в пубертета, когато за кратко се налага лечение“, добави проф. Йотова. Третата причина са синдромните ниски ръстове. „От  тях имаме успешни – синдром на Прадер-Вили, синдром на Търнър, синдром на Силвър Ръсел, който почти не съществуваше, докато не заработи центъра. Сега лекуваме около 20 пациенти, при които имаме голям пробив тази година – успяхме да накараме касата да лекува ранен пубертет при тези деца след навършване на 9 години“, обясни проф. Виолета Йотова. Тя допълни, че интересът към кампанията вече е голям, защото инициативата набира популярност, но честотата на децата с проблеми в растежа в България е недостатъчно ясна и голяма част от тях все още не са диагностицирани. Д-р Веселин Бояджиев, детски ендокринолог в УМБАЛ „Св. Марина“, също подчерта, че колкото по-рано се извърши диагностиката, толкова по-големи са възможностите за лечение, а те вече са значителни. „Кампанията „GrowInform“ е резултат от наши дългогодишни планове за по-ранна диагностиката и тези деца да  имат възможност да бъдат лекувани. Пациентите с проблеми в растежа са основни в нашите клиники и ние винаги сме се опитвали да ги обхванем по-рано“, заяви д-р Бояджиев. Основен изпълнител на кампанията е д-р Росица Стойчева, която с мобилния си екип е обиколила десетки градове в страната. Кампанията продължава и през следващата година. \r\nМарияна ВАЛЕНТИНОВА", "date": "2018.09.20", "title": "Проф. д-р Виолета Йотова, д.м.н., детски ендокринолог:  Зад нарушения растеж в детска възраст обикновено се крие сериозно заболяване"}
{"url": "http://www.focus-news.net/news/2018/09/20/2569353/sofiya-v-stolitsata-shte-se-provede-tarzhestveno-chestvane-na-110-ata-godishnina-ot-obyavyavaneto-na-nezavisimostta-na-balgariya.html", "text": "На 22 септември (събота) от 11.00 ч. на площад „Княз Александър I” пред Паметника на Независимостта ще се проведе тържествено честване на 110-ата годишнина от обявяването на Независимостта на България. Организатор на събитието е Столична община. Това съобщиха от пресцентъра на  Столична община.  \r\nВ програмата ще участват Софийският духов оркестър с диригент Юли Дамянов, хор „Света София” с художествен ръководител акад. Валентин Бобевски, актрисата Силвия Лулчева. Военен ритуал ще изпълни Националната гвардейска част.  Слова ще произнесат доц. д-р Тодор Чобанов, заместник-кмет на Столична община и доц. д-р Владимир Златарски от Института за исторически изследвания на БАН. \r\nЧестването е част от Календара на културните събития на Столична община.", "date": "2018.09.20", "title": "София: В столицата ще се проведе тържествено честване на 110-ата годишнина от обявяването на независимостта на България"}
{"url": "http://www.focus-news.net/news/2018/09/20/2569356/ramush-haradinay-potvardi-otvaryame-granitsata-s-albaniya-za-nova-godina.html", "text": "Министър-председателят на Косово Рамуш Харадинай потвърди, че от Нова година няма да има физически препятствия на границата с Албания, предава македонската информационна агенция  „Макфакс“ , като се позовава на местни медии. \r\nСъгласно разпространената информация, надеждите на Харадинай се основават на разговори и планове, направени съвместно с албанския премиер Еди Рама. \r\nПо-рано през лятото Прищина и Тирана обявиха плановете си от началото на следващата година да премахнат отворят границите си. Тереза Герова", "date": "2018.09.20", "title": "Рамуш Харадинай потвърди: Отваряме границата с Албания за Нова година"}
{"url": "http://www.focus-news.net/news/2018/09/20/2569360/blagoevgrad-pred-pametnika-na-makedono-odrinskoto-opalchenie-na-22-septemvri-shte-badat-polozheni-ventsi-i-tsvetya-po-povod-110-godini-ot-obyavyavane-na-nezavisimostta-na-balgariya.html", "text": "Oт 11.00 часа на 22 септември пред паметника на Македоно-Oдринското опълчение на  пл. \"Мите Марков\" (пред  Младежкия дом) в Благоевград ще се проведе ритуал по полагане на венци и цветя в знак на признателност по повод 110 години от обявяване на Независимостта на България. Това съобщиха от пресцентъра на  Общината .", "date": "2018.09.20", "title": "Благоевград: Пред паметника на Македоно-Oдринското опълчение на 22 септември ще бъдат положени венци и цветя по повод 110 години от обявяване на Независимостта на България"}
{"url": "http://www.focus-news.net/news/2018/09/20/2569357/ivelina-romanova-regionalen-istoricheski-muzey-dobrich-edin-ot-aktsentite-v-ekspozitsiyata-na-muzeya-e-vazrozhdenskoto-uchilishte-koeto-predstavlyava-nepalna-vazstanovka-na-takova.html", "text": "Един от акцентите в експозицията на Регионален исторически музей (РИМ) – Добрич е Възрожденското училище, което представлява непълна възстановка на такова. Това каза в предаването „Добрич - Блян вихрен, понесен над степ ековита...“ на  Радио „Фокус“  Ивелина Романова, специалист в музея. „Възрожденското училище е нашият учебен музей, където ние работим по различни образователни програми, предимно през учебния период. Но и през летния период имаме една такава програма „Лято в музея“. Опитваме се да бъдем много активни, много разчупени в това, което представяме и най-вече чрез тези образователни програми хората да могат да дойдат и да се докоснат до историята, но и да се забавляват“, каза Ивелина Романова. В този образователен център се работи по различни теми – от праисторията, през Възраждането. Използват се и другите обекти на РИМ – Добрич: Етнографска къща, Дом-паметник „Йордан Йовков“, Къща-музей „Йордан Йовков“, където се предлагат различни по вид занимания за децата – възстановки на обичаи и ритуали, свързан с народния календар, редене на пъзели, писане на печатна машина и много други форми. Посещава се Военното гробище в Добрич, което е най-голямото на Балканите от времето на Първата световна война.  \r\nВ момента РИМ – Добрич работи по един трансдунавски проект, с участието на няколко европейски страни, за популяризиране на историческия период от времето на Първата световна война. „Опитваме се да научим младите хора да уважават историята и да се поучат от грешките на миналото. Всичките ни обекти са много интересни по своята същност и по това, което те представят. Опитали сме се да бъдем оригинални, да бъдем различни, да не бъдем скучни“, каза Ивелина Романова. И макар че в наши дни в българското училище няма часове по краснопис, във Възрожденското училище към РИМ – Добрич децата имат възможност да изучават калиграфия. По време на тези занимания децата научават повече за възрожденските ръкописи и за създаването на българската книжнина, имат възможност да пишат на пясък, с перо и мастило, научават какво е калем, как възрожденците са подостряли перата за писане, как са се изработвали старите печати. По думите на културолога Надежда Иванова, ръководител на заниманията по калиграфия, опознаването на духовното наследство възпитава подрастващите в респект към него и стремеж то да бъде опазвано. \r\nЖулиета НИКОЛОВА", "date": "2018.09.20", "title": "Ивелина Романова, Регионален исторически музей – Добрич: Един от акцентите в експозицията на музея е Възрожденското училище, което представлява непълна възстановка на такова"}
{"url": "http://www.focus-news.net/news/2018/09/20/2569354/glavniyat-prokuror-sotir-tsatsarov-v-balgariya-ima-seriozen-promishlen-kapatsitet-i-palna-mobilnost-v-proizvodstvoto-na-nelegalni-tsigari.html", "text": "В България има истински сериозен промишлен капацитет, пълна мобилност и пълна автономност на работата при производството на нелегални цигари. Това каза главният прокурор Сотир Цацаров за нелегалното производството и разпространението на цигари заседание на Комисията за наблюдение на приходните агенции и борба със сивата икономика и контрабандата, предаде репортер на  Агенция „Фокус“ . „В България има модерни машини, цели поточни линии, които са и мобилни. Могат да бъдат преместени без особени проблеми от един град в друг, или в друга държава“, заяви той. „Има и пълна автономност на производството, то е от закрит тип“, обясни главният прокурор. „В две от фабриките у нас работниците са чужди граждани от бивши социалистически републики. Живеят изолирано във фабриките“, посочи Сотир Цацаров и допълни, че във фабриките има и сериозна охрана и наблюдение. „Установената фабрика в Карнобат е оборудвана с 2 модерни дизелови генератори. Единият е открит вътре в помещението, другият отвън. Те гарантират непрекъсната работа на фабриката“, коментира главният прокурор и уточни, че така по никакъв начин не може да бъде установено, че в помещенията се осъществява промишлена дейност. Сотир Цацаров посочи, че по случая в Тутракан халетата са бивши консервни фабрики, в Горна Оряховица - цяла поточна линия, в Калугерово - машина за производство на тютюн, а в Сапарева Баня - поточна линия от машина за производство и пакетиране на цигари. \r\nБиляна ИВАНОВА", "date": "2018.09.20", "title": "Главният прокурор Сотир Цацаров: В България има сериозен промишлен капацитет и пълна мобилност в производството на нелегални цигари"}
{"url": "http://www.focus-news.net/news/2018/09/20/2569362/shumen-dvizhenieto-po-pat-ii-73-smyadovo-veselinovo-v-mestnostta-tsonkova-baraka-se-osashtestvyava-v-edna-lenta-poradi-ptp.html", "text": "Движението по път II-73 Смядово - Веселиново в местността \"Цонкова барака\", в област Шумен, се осъществява в една лента поради ПТП. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание и съобразена скорост, като спазват указанията на \"Пътна полиция\".", "date": "2018.09.20", "title": "Шумен: Движението по път II-73 Смядово - Веселиново в местността \"Цонкова барака\" се осъществява в една лента поради ПТП"}
{"url": "http://www.focus-news.net/news/2018/09/20/2569350/tass-izvanrednata-sreshta-na-varha-za-brekzit-shte-se-provede-na-17-18-noemvri.html", "text": "Председателят на Европейския съвет Доналд Туск ще насрочи извънредната среща на върха, посветена на преговорите за излизането на Великобритания от структурите на Общността, за 17-18 ноември. Това заяви пред кореспондент на  TACC  източник от делегацията на една от страните от ЕС, в кулоарите на неформалния форум в Залцбург. \r\n„Очаква се Туск да насрочи извънредната среща на върха за 17-18 ноември“, разкри източникът на агенцията, без да привежда допълнителни подробности. Тереза Герова", "date": "2018.09.20", "title": "ТАСС: Извънредната среща на върха за Брекзит ще се проведе на 17-18 ноември"}
{"url": "http://www.focus-news.net/news/2018/09/20/2569359/glavniyat-prokuror-sotir-tsatsarov-v-ungariya-ispaniya-polsha-i-gartsiya-sa-razbiti-fabriki-za-proizvodstvo-na-nelegalni-tsigari-po-informatsiya-na-mvr.html", "text": "В Унгария, Испания, Полша и Гърция са разбити фабрики за производство на нелегални цигари по информация на МВР. Това каза главният прокурор Сотир Цацаров за нелегалното производството и разпространението на цигари на заседание на Комисията за наблюдение на приходните агенции и борба със сивата икономика и контрабандата, предаде репортер на  Агенция „Фокус“ . „На база на данните от ГДБОП можем да кажем, че машините са от български производители, транспортирани към Унгария. Във фабриките работят български работници и специалисти“, обясни главният прокурор. „В Унгария са задържани 12 човека, 10 са българските граждани“, посочи Сотир Цацаров и уточни, че и суровините, и материалите за производство на нелегалните цигари произхождат от България. \r\nБиляна ИВАНОВА", "date": "2018.09.20", "title": "Главният прокурор Сотир Цацаров: В Унгария, Испания, Полша и Гърция са разбити фабрики за производство на нелегални цигари по информация на МВР"}
{"url": "http://www.focus-news.net/news/2018/09/20/2569352/alsat-m-makedoniya-dik-pripomni-usloviyata-za-uspeshen-referendum.html", "text": "Държавната избирателна комисия на Македония припомни условията, които трябва да бъдат изпълнени за успешното провеждане на предстоящия на 30 септември консултативен референдум, на който гражданите на югозападната ни съседка ще се произнесат за новото име на страната им, предава излъчващият на албански език скопски телевизионен канал  „Алсат-М“ . \r\nУсловията са две – половината от регистрираните в избирателните списъци граждани плюс един да упражнят правото си на глас, и половината от гласувалите плюс един да отговорят с „да“ на въпроса на референдума. \r\nДИК поясняват, че ако референдумът бе задължителен, то тогава за успешното му провеждане щеше да бъде необходимо абсолютно мнозинство.  Тереза Герова", "date": "2018.09.20", "title": "„Алсат-М“ (Македония): ДИК припомни условията за успешен референдум"}
{"url": "http://www.focus-news.net/news/2018/09/20/2569365/zam-ministar-anatoliy-velichkov-rabotim-za-sazdavaneto-na-usloviya-balgarskata-otbranitelna-industriya-da-se-vklyuchi-v-proektite-za-modernizatsiya-na-vaorazhenite-sili.html", "text": "Заместник-министърът на отбраната Анатолий Величков участва в откриването на националната конференция с международно участие „Отбранителната индустрия – лидер на иновациите в България“. Тя е организирана от Сдружение „Българска отбранителна индустрия“, под съвместния патронаж на министъра на отбраната и министъра на икономиката. Това съобщиха от пресцентъра на  Министерство на отбраната . Политиката на Министерството на отбраната при реализиране на проектите за модернизация на Въоръжените сили е насочена към създаване на условия на прозрачност, конкурентоспособност и на възможности за лидерство на българската индустрия в тази част от процесите, за които тя има способности, посочи заместник-министър Величков в изказването си. „Ние  премахнахме създаването на условията за монопол при осигуряване на логистичната поддръжка на изделията. Беше премахната и средата за развитие на посредничеството между доставчици на отбранителни продукти и Министерството на отбраната. Провеждаме тази политика твърдо и неотклонно, защото сме убедени, че посредничеството между Министерството на отбраната и основни доставчици не е най-добрата търговска практика. Работим за създаването на условия българската отбранителна индустрия, българските производители да бъдат активни участници и да съумеят да се включат в проектите, които бяха одобрени от Народното събрание за модернизиране на Въоръжените сили“, каза той.  \r\nПред участниците във форума заместник-министърът на отбраната даде подробни разяснения за процедурата за реализацията на проекта за придобиване на основна бойна техника за изграждане на батальонни бойни групи от състава на механизирана бригада, който предизвиква по-голям интерес от страна на българската индустрия, с оглед на нейните способности.  „Водеща роля в този проект  е  придобиването на  нови отбранителни способности на Сухопътните войски, които да отговарят на стандартите на НАТО“, каза заместник-министър Величков. Сред основните критерии, по които ще бъдат оценявани кандидатите обаче, той открои  един важен критерий – индустриалното сътрудничество, който по думите му отваря широко вратите за участие на българската индустрия в изпълнението на проекта. Друг важен критерий, който също ще даде възможност за участие на българската отбранителна индустрия в логистичната поддържка на новата техника е лицензионният трансфер, т.е. предоставянето на лицензионни права на Министерството на отбраната за модернизиране, доразвиване и надграждане на бойната платформа, посочи заместник-министърът на отбраната.  \r\nРъководството на Министерството на отбраната има воля да бъдат реализирани и други проекти, свързани с развиване на способностите на Българската армия, които могат да представляват интерес за българската отбранителна индустрия, съобщи заместник-министър Величков. Той посочи като пример намеренията за модернизиране на съществуващите на въоръжение в Сухопътните войски бойни бронирани машини (БМП-21) и  системите за реактивен залпов огън, както и модернизирането на авиониката на самолетите Су-25, които са на въоръжение във ВВС.", "date": "2018.09.20", "title": "Зам.-министър Анатолий Величков: Работим за създаването на условия българската отбранителна индустрия да се включи в проектите за модернизация на Въоръжените сили"}
{"url": "http://www.focus-news.net/news/2018/09/20/2569367/b92-sarbiya-vmesto-voenen-parad-srabskata-armiya-shte-provede-mashtabni-ucheniya.html", "text": "Президентът на Сърбия Александър Вучич призна, че военният парад, планиран в Белград за края на годината, едва ли ще се проведе. Но по всяка вероятност ще бъде организирано мащабно военно учение, в което армията на Сърбия ще представи своите възможности, предава столичното радио  B92 . \r\n„Вероятно няма да отидем на парад, а на мащабно военно учение, за да разберем на какво е способна армията, за да има някакъв смисъл, а не да се занимава с лакиране, с боядисване на над 100 танка и карането им през централните улици. Трябва да видим дали армията функционира и дали служи за възпиране на потенциален агресор\", поясни Вучич пред репортери. . Тереза Герова", "date": "2018.09.20", "title": "B92 (Сърбия): Вместо военен парад, сръбската армия ще проведе мащабни учения"}
{"url": "http://www.focus-news.net/news/2018/09/20/2569369/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "В предаването „Със славната 2-ра Тракийска дивизия – За честта на България“ по  Радио „Фокус”-Пловдив  днес отново ще си припомним Дойранската епопея и по-точно за края на сраженията, които българската армия води срещу Антантата през Първата световна война с помощта на военния историк доц.д-р Петър Ненков. Друга тема в предаването ни е 100-годишнината от края на Първата световна война, която в Карлово отбелязват с поредица от събития. Проявата се организира от Община Карлово, Военния клуб, Съюза на офицерите и сержантите от запаса и резерва и Историческия музей. Там вече бяха открити изложбите „Историята на поделенията от Карловския гарнизон от 1904 година до наши дни“ и „28 -ми Стремски пехотен полк във войните за национално обединение“. Ще чуем повече за това от директора на музея Мария Деянова. Ще чуем и о.з.Стефан Груев – секретар на Съюза на офицерите и сержантите от запаса и резерва (СОСЗР) в Карлово, който ще ни представи книгата си „История за запасното войнство в Карловски регион 1907-2017“. \r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.09.20", "title": "Акценти в предаването „Със славната 2-ра Тракийска дивизия – За честта на България“по Радио „Фокус”-Пловдив"}
{"url": "http://www.focus-news.net/news/2018/09/20/2569371/vitsepremierat-valeri-simeonov-vapreki-dazhdovnoto-lyato-se-otchita-rast-na-oborotite-s-nad-34-mln-leva-samo-za-severnoto-chernomorie.html", "text": "Въпреки дъждовното лято има ръст на оборотите с над 34 млн. лева само за Северното Черноморие. Това заяви във Варна вицепремиерът Валери Симеонов след среща с представители на институции и туристическия бранш, предаде репортер на  Радио “Фокус”-Варна . Валери Симеонов определи сезона като успешен. Той заяви, че МВР отчита сериозно намаляване на нарушенията и престъпленията по време на туристическия сезон. „Благодарение на активната дейност на служителите на министерството имаме намаляване както на административните актове, така и на общите престъпления“, заяви Валери Симеонов.  \r\nСпоред отчетите на МВР за летния сезон се отчита намаляване на грабежите и кражбите и повишаване на разкриваемостта с над 40% по постъпили сигнали за закононарушения. По отношение на патентните марки и нарушенията на интелектуалната собственост са отчита намаляване с 50% спрямо миналия сезон, като конфискуваните стоки са за около 1 млн. лева“, посочи Валери Симеонов. Положителни са резултатите и на Регионална дирекция „Пожарна безопасност и защита на населението“, каза Валери Симеонов. Приходната агенция отчита 34 млн. лева ръст на оборотите спрямо миналата година и 8% ръст на приходите от данъци. \r\nДиана СТОЕВА", "date": "2018.09.20", "title": "Вицепремиерът Валери Симеонов: Въпреки дъждовното лято се отчита ръст на оборотите с над 34 млн. лева само за Северното Черноморие"}
{"url": "http://www.focus-news.net/news/2018/09/20/2569372/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В асеновградското село Тополово днес бе отслужена заупокойна литургия и проведен военен ритуал по случай 100 години от края на Първата световна война. В предаването „Асеновград – Богоизбран пред портите на Родопите“ на  Радио „Фокус“ – Пловдив  днес ще чуем повече за участието на местните жители в тази война. Знае се, че 48 тополовци са загубили живота си по бойните полета през 1915-1918 г.. Техните имена са записани на паметна плоча в селото. Повече за това ще ни разкаже кметът на село Тополово Йордан Дичев. \r\nЩе чуете още каква ще е програмата в Шестото издание на традиционните празници на изкуствата, които започват тази вечер в Асеновград. Есенните празници на изкуствата ще продължат до 10 октомври с атрактивни изложби, джаз и фолклорни концерти, премиери на книги, посещение на музейни сгради и емблематични асеновградски църкви. Повече за тях ще ни разкаже Даниела Костова, от отдел „Култура“ към о. \r\nСъщо в Асеновград утре ще се проведе Нощ на музеите, по повод „Европейските дни на наследството в България”. Николета Костадинова, уредник в Историческия музей в Асеновград ще анонсира програмата в трите музейни сгради на територията на града. \r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Водещ на предаването е Цветана Тончева.", "date": "2018.09.20", "title": "Акценти в предаването „Асеновград – Богоизбран пред портите на Родопите“ по Радио „Фокус”-Пловдив"}
{"url": "http://www.focus-news.net/news/2018/09/20/2569366/vitsepremierat-valeri-simeonov-proveryavat-se-dohodite-na-302-ma-sobstvenitsi-na-luksozni-avtomobili-po-severnoto-chernomorie.html", "text": "В момента се проверяват доходите на 302-ма собственици и ползватели на луксозни автомобили по Северното Черноморие. Това коментира по време на посещението си във Варна вицепремиерът Валери Симеонов, предаде репортер на  Радио „Фокус“ – Варна . По думите му проверките се извършват със съдействието на полицията. Очаква се резултатите да станат ясни до седмица – две. „И за мен ще бъде интересно да научим колко от автомобилите отговарят на приходите на собствениците“, коментира вицепремиерът. След отчетна среща в Областна администрация за летен сезон 2018, той съобщи, че от звената на Националната агенция по приходите във Варна и Добрич имат повишени постъпления от ДДС спрямо периода от юни до август 2017 година. Симеонов отчете също, че по Северното Черноморие се отчита увеличение с 24 млн. лева на постъпленията от внесени осигуровки на заетите в туризма за трите месеца. Повишението от внесен данък върху доходите на физическите лица е с 8 млн. лева. \r\nДиана СТОЕВА", "date": "2018.09.20", "title": "Вицепремиерът Валери Симеонов: Проверяват се доходите на 302-ма собственици на луксозни автомобили по Северното Черноморие"}
{"url": "http://www.focus-news.net/news/2018/09/20/2569358/yordan-tsonev-dps-noviyat-zakonoproekt-za-sobstvenostta-na-mediite-ne-si-postavya-zadacha-da-regulira-mediynite-otnosheniya-v-obshtestvoto.html", "text": "Новият законопроект за собствеността на медиите не си поставя задача да регулира медийните отношения в обществото. Това каза народният представител от ПГ на ДПС Йордан Цонев по време на дискусия за законовите промени за собствеността на медиите, предаде репортер на  Агенция „Фокус“ .  \r\n„Предложеният от нас законопроект възниква като отговор на обществени очаквания. Той не си поставя задача да регулира медийни отношения в обществото. Чрез него целим да бъде ясно кой кой е – коя медия чия собственост е, как се разпространяват отделните издания, кои са собствениците на разпространителите мрежи и т.н. Знаехме, че това е много деликатна материя и много рядко народните представители се занимават с опити да очертаят кръг от проблеми, чието решение може да се случи чрез законопроект“, обясни Цонев. \r\nТой посочи, че законопроектът създава задължение за деклариране собствеността и начина на финансиране на различните медии. „Основната критика към законопроекта е, че не всички начини на финансиране се осветляват. Затова искам да кажа, че сме се съобразили с всичко, което излезе като предложение, ще го обобщим и ще излезе като предложение между първо и второ четене“, каза още Цонев. \r\nПо думите му чрез новия законопроект се разширява обемът на информация, който трябва да се декларира от собственика на дадена медия. „Той трябва да посочи дали заема публични длъжности, дали има влязла в сила присъда, както и информация за всяко получено финансиране от предходната календарна година“, обясни Цонев. \r\nЦветилена СИМЕОНОВА", "date": "2018.09.20", "title": "Йордан Цонев, ДПС: Новият законопроект за собствеността на медиите не си поставя задача да регулира медийните отношения в обществото"}
{"url": "http://www.focus-news.net/news/2018/09/20/2569370/ivan-nikolov-kits-bosilegrad-oskvernyavaneto-na-balgarskata-kostnitsa-v-nish-e-proyava-na-edin-teroristichen-natsionalizam-koyto-nevednazh-se-izliva-varhu-balgarskata-istoriya-kultura-i-pametnitsi.html", "text": "Оскверняването на българска костница в местността Ледена стена в Ниш не е нищо ново, това е проява на един терористичен национализъм, който неведнъж намира повод да се излее върху български паметници и българската история и култура. Това са едни изстъпления срещу българската армия и българските културни паметници. Това каза за  Агенция „Фокус“  председателят на Културно-информационен център на българското национално малцинство „Босилеград” в Сърбия. „Съжалявам и осъждам този акт на вандализъм, този краен национализъм и това послание, което се изпраща с него“, изтъкна Иван Николов. Според него това е една обичайна практика, която в тази част на Сърбия често се проявява. „Вие знаете колко много труд и усилия сме положили, за да поставим паметна плоча в чест на жертвите на Босилеградския погром. Тези войници са загинали заради освобождението“, обясни той.  \r\nПо думите му сръбската история често се разминава с факти от историческата истина. „Свидетели сме колко помпозно се отбелязва Топлишкото въстание, както и на доста пренадути цифри за броя на сръбските жертви в Първата световна война“, обясни още председателят на Културно-информационен център на българското национално малцинство „Босилеград. Той каза, че в училище „Никола Тесла“ в Босилеград все още стои  табела с надпис „Българската армия е избила 24 хиляди сърби.“ „Това се намира в двора на едно училище, може да си дадем сметка какво е образованието. Това при децата поражда чувство на отмъщение и омраза към българите“, коментира Николов.  \r\nДаяна ДЮЛГЕРОВА", "date": "2018.09.20", "title": "Иван Николов, КИЦ-Босилеград: Оскверняването на българската костница в Ниш е проява на един терористичен национализъм, който неведнъж се излива върху българската история, култура и паметници"}
{"url": "http://www.focus-news.net/news/2018/09/20/2569361/reuters-balgariya-obeshta-solidarnost-s-ungariya-v-spora-y-s-es.html", "text": "Авторитетната британска информационна агенция  Reuters  публикува материал под заглавие „България обеща солидарност с Унгария в спора й с ЕС“. Акцентът в статията е поставен върху изявлението на вицепремиера и министър на отбраната Красимир Каракачанов, според когото страните от Източна Европа трябва да се обединят в отношенията си с Брюксел. \r\nКаракачанов, съпредседател на младшия коалиционен партньор - партията „Обединени патриоти“, заяви, че българското правителство е единодушно за приемането на обща позиция срещу всякакви санкции срещу Унгария. „Смятаме, че това е нарушение на суверенитета на равноправен член на Европейския съюз\", цитира агенцията думите на Каракачанов, изречени пред репортери след заседание на кабинета.  \r\nКакто самият той отбеляза, „днес е Унгария, утре може да бъде Полш, а един ден - България Страните от Централна и Източна Европа трябва да действат солидарно и да си помагат, защото имат общи проблеми\". \r\nАгенцията припомня, че „България, макар и критикувана от Брюксел, че не е успяла ефективно да наложи строго върховенството на закона, не е изправена пред разследване“ като това срещу Унгария.  Тереза Герова", "date": "2018.09.20", "title": "Reuters: България обеща солидарност с Унгария в спора й с ЕС"}
{"url": "http://www.focus-news.net/news/2018/09/20/2569363/glavniyat-prokuror-sotir-tsatsarov-predlagame-vavezhdane-na-nakazatelna-otgovornost-za-proizvodstvo-na-stoki-bez-banderol-kakto-i-za-prigotovlenieto.html", "text": "Предлагаме въвеждане на наказателна отговорност за производство на стоки без бандерол, както и за приготовление за производство. Това каза главният прокурор Сотир Цацаров за нелегалното производство и разпространението на цигари на заседание на Комисията за наблюдение на приходните агенции и борба със сивата икономика и контрабандата, предаде репортер на  Агенция „Фокус“ . „Предлагаме да се помисли и за диференциране на наказателната отговорност“, обяви той. „Ако приемете, че трябва да има наказание и за производство, тя трябва да бъде далеч по-висока. Една степен по-ниска трябва да бъде за разпространение и държане“, обясни Сотир Цацаров. „Законът не предвижда наказуемост за самото производство. Този детайл е толкова смехотворен, толкова и реален“, коментира главният прокурор. „В момента няма наказание за производство на стоки без бандерол и за приготовление за такова. Има за продажба и за държане“, каза още той. \r\nБиляна ИВАНОВА", "date": "2018.09.20", "title": "Главният прокурор Сотир Цацаров: Предлагаме въвеждане на наказателна отговорност за производство на стоки без бандерол, както и за приготовлението"}
{"url": "http://www.focus-news.net/news/2018/09/20/2569373/sport-manchestar-siti-postavi-antirekord-v-shampionskata-liga.html", "text": "Шампионът на Англия Манчестър Сити стана първият отбор от тази страна, допуснал 4 поредни загуби в Шампионска лига. Това стана след  снощната домакинска загуба с 1:2 от Лион в турнира. Останалите три поражения са от миналогодишното издание на турнира. Тогава на реванша от осминафиналите, отново на “Етихад”, английският тим загуби с 1:2 от Базел, но продължи напред. На следващата фаза Сити претърпя две поражения с 0:3 като гост и 1:2 като домакин от Ливърпул. В последните си 6 срещи от турнира Сити има само една победа - 4:0 при гостуването си на Базел. Преди това, в последния двубой от груповата фаза, отборът губи с 1:2 визитата си на Шахтьор Донецк.", "date": "2018.09.20", "title": "Спорт: Манчестър Сити постави антирекорд в Шампионската лига"}
{"url": "http://www.focus-news.net/news/2018/09/20/2569377/silistra-prokuraturata-povdigna-obvinenie-na-narkoplasyor-zadarzhan-v-moment-na-prodazhba-na-heroin.html", "text": "В ареста за срок до 72 часа Окръжната прокуратура в Силистра задържа 65-годишния Манол К., след като го привлече като обвиняем за разпространение и държане на хероин с цел разпространение – престъпление по член 354а, ал. 2, т. 4 от НК, извършено при условията на опасен рецидив. Това съобщиха от  Апелативна прокуратура - Варна . \r\nОбвиняемият бил установен като наркопласьор в момент, в който продал на наркозависим доза с хероин за 10 лева. Полицейски служител станал очевидец на продажбата. Купувачът на дозата с хероин се опитал да избяга. Успял да разпръсне съдържанието, което било опаковано в обвивка от бонбон. Задържал бил и Манол, който заявил, че притежава в себе си наркотични вещества и ги предал доброволно. За доставчик посочил лице, което на 19 септември му предало общо 40 пакетчета хероин. \r\nВ условията на неотложност било извършено претърсване в дома му в силистренско село. Там били намерени и иззети 15 хартиени свитъка  в полиетиленова опаковка със съдържание кафяво прахообразно вещество, което реагирало на полевия тест като хероин.  \r\nОбвиняемият Манол К. е осъждан в Италия на 3 години и 2 месеца лишаване от свобода за участие в организирана престъпна група. Осъждан е и в България за теглене на пари от чужда банкова карта на 2 години условно. Престъплението, за което е обвинен сега, е извършено в изпитателния срок на тази присъда. \r\nОкръжната прокуратура в Силистра ще внесе искане в съда за вземане мярка за неотклонение „Задържане под стража“ спрямо 65-годишния обвиняем.", "date": "2018.09.20", "title": "Силистра: Прокуратурата повдигна обвинение на наркопласьор, задържан в момент на продажба на хероин"}
{"url": "http://www.focus-news.net/news/2018/09/20/2569379/ivan-nikolov-kits-bosilegrad-v-srabskite-medii-se-publikuvat-antibalgarski-poslaniya-i-falshifitsirani-talkuvaniya-za-balgarskata-istoriya.html", "text": "Непрекъснато в сръбските медии се публикуват антибългарски послания и фалшифицирани тълкувания на историята на самите българи. Това е част от ежедневието, в което живеем тук в Босилеград. Това каза за  Агенция „Фокус“  председателят на Културно-информационен център на българското национално малцинство „Босилеград” в Сърбия във връзка с информация за осквернената българска Костница в Ниш. „Ето на 9 септември в града беше отбелязан Ден на освобождението от българска фашистка окупация“. Тези прояви продължават да се демонстрират“, посочи той. „Ние българите казваме, че със сърбите сме братя по кръв, но аз не съм чул такива изказвания от тяхна страна“, изтъкна Иван Николов. Според него стереотипите за българите като окупатори, фашисти и хора, застрашаващи националните интереси на сърбите се разпространяват непрекъснато в публичното пространство, литературата, кинематофрацията и сръбската историческа наука. „Това е така, защото в културата на възпитанието непрекъснато се насажда този омраза“, каза той. Според него причината в тази народопсихология се крие в проповядване на концепция за създаване на Велика Сърбия и териториални претенции към България. „Преди две седмици един ежедневник излезе със становище за сръбски шопи в Северозападна България, дори за София. Това са претенции за териториалност и за изкривяване на историята, за застрашаване на България“, обясни още той. По думите му сръбската история няма нищо общо с историческата истина по отношение на България и Македония. Тяхната образователна и възпитателна система създава войници и офицери повече, от колкото активни граждани, които да бъдат толерантни към съседите, различията и културите“, посочи председателят на Културно-информационен център на българското национално малцинство „Босилеград” в Сърбия. По думите му това крие изключителна опасност. „Тази народопсихология доведе до войните в Хърватия, Босна и Косово. Много често тук се говори за прекосяване на граници, от колкото за европейски принципи и ценности за семейство и живот“, каза още той.  \r\nДаяна ДЮЛГЕРОВА", "date": "2018.09.20", "title": "Иван Николов, КИЦ-Босилеград: В сръбските медии се публикуват антибългарски послания и фалшифицирани тълкувания за българската история"}
{"url": "http://www.focus-news.net/news/2018/09/20/2569376/borislav-borisov-obshtinsko-predpriyatie-komunalstroy-nie-realizirame-vsichki-dobri-idei-na-rakovodstvoto-na-obshtina-grad-dobrich.html", "text": "Като общинско предприятие ние реализираме всички добри идеи на ръководството на Община град Добрич, свързани с подобряване на инфраструктурата. Това каза в предаването „Добрич – Блян вихрен, понесен над степ ековита…“ на  Радио „Фокус“  Борислав Борисов, директор на Общинското предприятие „Комуналстрой“. Дейностите са в посока на подобряване на движението по пътищата и най-вече на безопасността на участниците в него. По думите на специалиста ако едно премахване на тапи например не е съобразено и с безопасността на гражданите, само по себе си то е безцелно. „Тези неща трябва да се балансират, опитваме се да го правим. По-конкретно на нас ни се възлага от Общината дейност, свързана с инфраструктурата. Ние не сме някакво голямо, мащабно предприятие, което да покрива възможности за изграждане на големи инфраструктурни обекти. Нашата дейност е по-скоро чрез възложителя , ние сме на бюджет, да реагираме адекватно при форсмажорни обстоятелства, при текущи планови ремонти в малки участъци. Но да реагираме бързо и сигурно, тъй като на нас се разчита в тази област“, каза Борислав Борисов.  \r\nПо думите му поддръжката на пътната инфраструктура в града започва още през месец февруари. Полага се така наречения студен асфалт, който може да полага при почти всякакви атмосферни условия. Тази година около 28 тона ОП „Комуналстрой“ е вложило студен асфалт. Издръжливостта му е между 6 и 8 месеца. Използва се до полагане на топлия асфалт, който издържа с години. От февруари насам са ремонтирани частично бул. „Добричка епопея“, „Добруджа“ в посока кв. „Рилци“ в двете посоки, ул. „Максим Горки“ и редица други места с конфликтни ситуации. Основен акцент при ремонтите е паднал на ул. „Отец Паисий“. Между 70% и 75% от трафика в града се осъществява по тази централна улица, според направено наблюдение. Това е заради централното й разположение. Ремонтирана е с така наречените широки кръпки, които би трябвало да осигурят добро движение от 3 до 5 години. Следващата задача е била облекчаване на трафика по улицата и осигуряване на безопасност. Преместена е автобусната спирка пред бившия магазин „1001 стоки“, тъй като след създаването на кръговото кръстовище при Стоматологията тя е била причина за създаване на тапи. Спирката сега се намира пред сградата на БЧК, за удобство на гражданите е създаден навес благодарение на публично-частно партньорство. Премахната е също и пешеходната пътека, която също е пречела на движението по кръговото кръстовище. Гражданите са насочени да ползват подлеза на Централния кооперативен пазар и пешеходната пътека при ул. Полк. Дрангов“.  \r\nБорислав Борисов подчерта, че предприятието ще продължи с изграждането на нови автобусни спирки и поддържане на вече създадените. До края на този месец предстои да бъде изградена нова до бившата Резиденция. Ще бъде подновена и автобусната спирка в ЖК „Иглика“. Бе отправен апел гражданите да пазят това, което се създава, защото то е за тях. Стъклата, от които се изграждат автобусните спирки, са скъпи и подмяната им изисква допълнителен финансов ресурс. През последния месец Общината монтира две електронни табла – до спирка „Първомайска“ и в близост до старата туристическа спалня, които отчитат скоростта на движещите се автомобили непосредствени преди пешеходна пътека. Таблата са дарение от общински съветник, пожелал анонимност. До 50 км/ч скоростта се отчита в зелен цвят, над тази стойност – в червен. Идеята да се обърне внимание на водачите на МПС да спазват законовите норми и от гледна точка на безопасността на пешеходците. \r\nЖулиета НИКОЛОВА", "date": "2018.09.20", "title": "Борислав Борисов, общинско предприятие „Комуналстрой“: Ние реализираме всички добри идеи на ръководството на Община град Добрич"}
{"url": "http://www.focus-news.net/news/2018/09/20/2569368/glavniyat-prokuror-sotir-tsatsarov-v-balgariya-ima-ogromen-vtorichen-pazar-na-proizvodstvo-na-mashini-za-tsigari-koyto-e-napalno-bezkontrolen.html", "text": "В България съществува огромен вторичен пазар на производство на машини за цигари. Това каза главният прокурор Сотир Цацаров за нелегалното производството и разпространението на цигари на заседание на Комисията за наблюдение на приходните агенции и борба със сивата икономика и контрабандата, предаде репортер на  Агенция „Фокус“ . „Пазарът за машини за производство на цигари е напълно безконтролен“, обяви той. „Има огромен вторичен пазар на рециклиране на такива машини, както и огромен пазар на продажбата на машините във и извън страната“, заяви главният прокурор. „Малцина са хората, които свиват цигари любителски. Цигарите се правят от машини“, коментира той. „Заслужава си да се помисли за създаването на регистрационен или лицензионен режим за производство и търговия за такава техника“, каза още главният прокурор. \r\nБиляна ИВАНОВА", "date": "2018.09.20", "title": "Главният прокурор Сотир Цацаров: В България има огромен вторичен пазар на производство на машини за цигари, който е напълно безконтролен"}
{"url": "http://www.focus-news.net/news/2018/09/20/2569380/oblastniyat-upravitel-stoyan-pasev-zakonovi-spanki-prechat-na-ministerstva-obshtini-i-oblastni-upravi-da-kandidatstvat-za-privlichane-na-evrosredstva-za-bregoukrepvane-v-sadruzhie.html", "text": "Законови спънки пречат на министерства, общини и областни управи да кандидатстват за привличане на евросредства за брегоукрепване в съдружие. Това коментира по време на среща с вицепремиера Валери Симеонов областният управител на Варна Стоян Пасев, предаде репортер на  Радио „Фокус“ – Варна . Той посочи, че отново ще направи предложение за поемане на законодателни инициативи или създаване на агенция, която да може да кандидатства за пари от европрограмите. Стоян Пасев добави, че подобни функции може да изпълнява дори и „Геозащита“. Той обясни, че собствеността на плажовете по Северното Черноморие е поделена между пет различни министерства и институции. Именно това създава пречки за привличането на средства за брегоукрепване. Областният управител даде за пример свлачището между плажа „Панорама“ на „Златни пясъци“ и Кранево, което попада в две области. „Няма как две областни администрации да кандидатстват за средства, с които да се укрепи едно свлачище“ каза още той. \r\nДиана СТОЕВА", "date": "2018.09.20", "title": "Областният управител Стоян Пасев: Законови спънки пречат на министерства, общини и областни управи да кандидатстват за привличане на евросредства за брегоукрепване в съдружие"}
{"url": "http://www.focus-news.net/news/2018/09/20/2569381/a1-on-makedoniya-partiyata-na-erdogan-prizova-turtsite-zad-granitsa-za-aktivno-uchastie-v-politikata.html", "text": "Управляващата в Анкара „Партия на справедливостта и развитието“ (ПСР) на президента Реджеп Тайип Ердоган призова живеещите зад граница турци да се включат активно в политическия живот в страната, предава скопската електронна медия  A1 On . \r\n„Искаме нашите граждани, живеещи в чужбина, да участват по-активно в политиката в Турция и в районите, в които живеят\", подчерта вицепредседателят на ПСР Джевдет Йълмаз, като същевременно допълни: „Искаме те да участват в политическите партии и да бъдат кандидати за избори, независимо в коя страна\". \r\nСпоред Йълмаз, който отговаря за външната политика в ПСР, турците, живеещи в чужбина, са „огромна подкрепа\" за Анкара. „Турция винаги е подкрепяла интеграцията на турците, живеещи в чужбина. Ние обаче сме против асимилацията им“, поясни политикът на Анкара.   \r\nПовече от пет милиона души от турски произход живеят извън родината си. Повечето от тях са устроили живота си в европейски страни като Германия, Франция и Белгия. Тереза Герова", "date": "2018.09.20", "title": "A1 On (Македония): Партията на Ердоган призова турците зад граница за активно участие в политиката"}
{"url": "http://www.focus-news.net/news/2018/09/20/2569385/blagoevgrad-obshtinata-e-domakin-na-parvoto-izdanie-na-turnir-po-kulturizam-i-fitnes-skaptopara.html", "text": "Благоевград за първи път е домакин на турнира „Скаптопара“- състезание по фитнес и културизъм. Това съобщиха от пресцентъра на  общината . Спортното събитие ще се проведе в зала „Яворов“ на 22 септември. Официалното откриване ще бъде в 16:00 часа, а самата програма ще започне в 11:00 часа с регистрация на състезателите и теглене/измерване на участниците. В 12:00 часа ще се проведе техническа конференция, разясняваща правилата и регламента на състезанието. Участие, в първото издание на турнир „Скаптопара“, ще вземат над 60 състезатели от Благоевград, Стара Загора, Русе,  София, Пловдив, Самоков, Бургас, Варна, Сливен, Кюстендил. Специален гост- позьор ще бъде културистът Митко Димитров. Състезателите ще стигнат до финал, като бъдат разпределени на категории.  Първата е мъже физик до 179 см; втората – над 179 см. Ще има и класически бодибилдинг- опън категория. Жени бикини до 166 см и над 166 см; мъже бодибилдинг до 80 кг и над 90 кг и абсолютна категория.  Билети може да намерите в магазина „Тренербг“, който се намира на бул. „Св.св. Кирил и Методий“ №21 или на място, в зала „Яворов“ преди старта на състезанието. Турнир „Скаптопара“ се организира от СК „Тренербг- Благоевград“, съвместно с Община Благоевград и Българска бодибилдинг и фитнес федерация.  \r\nСъбитието е включено в Спортния календар на Община Благоевград и е част от добре водената политика от кмета д-р Атанас Камбитов за развитието на различни спортни дисциплини и условия  в града.", "date": "2018.09.20", "title": "Благоевград: Общината е домакин на първото издание на турнир по културизъм и фитнес  „Скаптопара“"}
{"url": "http://www.focus-news.net/news/2018/09/20/2569384/api-prez-noshtta-v-tunel-vitinya-na-am-hemus-shte-se-pravi-profilaktika-na-ventilatsionnata-sistema-shofyorite-da-karat-vnimatelno.html", "text": "От 22 ч. до 24 ч., ще бъде ограничено движението в посока Варна в участъка от 30-ти до 35-ти км на АМ „Хемус“ поради профилактика на вентилационната система в тунел „Витиня“. Това съобщиха от  Агенция „Пътна инфраструктура“ Предвидените дейности ще бъдат изпълнени през нощта, когато трафикът е по-слаб. Пътуващите за Варна ще се насочват по обходен маршрут от пътна връзка „Витинска река“ при км 30+450 на АМ „Хемус“, след това ще продължават по път I-1 Ботевград - София и включването в АМ „Хемус“ ще става при пътната връзка при км 35+480. \r\nОт 00.00 ч. до 02.00 ч. на 21 септември за профилактика на вентилаторите ще бъде ограничено движението в посока София. Трафикът ще бъде насочен по същия обходен маршрут. Отклоняването на движението ще става при км 35+480 на АМ „Хемус“, след това ще се продължава по пътя Ботевград - София и при пътна връзка „Витинска река“ при км 30+450 шофьорите ще се връщат на АМ „Хемус“.  \r\nНеобходимо е шофьорите да карат внимателно и със съобразена скорост, стриктно спазвайки пътната сигнализация.", "date": "2018.09.20", "title": "АПИ: През нощта в тунел „Витиня“ на АМ „Хемус“ ще се прави профилактика на вентилационната система, шофьорите да карат внимателно"}
{"url": "http://www.focus-news.net/news/2018/09/20/2569378/oblastniyat-upravitel-stoyan-pasev-dnes-zapochna-vtoro-vzemane-na-probi-za-afrikanska-chuma-ot-prasetata-v-selo-bozveliysko.html", "text": "Днес е започнало второ вземане на проби за африканска чума от прасетата в село Бозвелийско край Варна. Очаква се резултатите да станат ясни до дни. Това съобщи областният управител Стоян Пасев, предаде репортер на  Радио „Фокус“ – Варна . Той припомни, че от Европейската комисия е получена положителна оценка, че местните власти са успели да овладеят разпространението на африканска чума по свинете. Стоян Пасев допълни, че от Агенцията по храните препоръчаха стопаните в 3-километровата зона около първоначалното огнище на болестта в село Тутраканци да заколят животните си. \r\nДиана СТОЕВА", "date": "2018.09.20", "title": "Областният управител Стоян Пасев: Днес започна второ вземане на проби за африканска чума от прасетата в село Бозвелийско"}
{"url": "http://www.focus-news.net/news/2018/09/20/2569382/vitsepremierat-valeri-simeonov-agentsiyata-po-bezopasnost-na-hranite-otchita-seriozno-namalyavane-na-narusheniyata-po-severnoto-chernomorie.html", "text": "Агенцията по безопасност на храните отчита сериозно намаляване на нарушенията по Северното Черноморие. Това заяви във Варна вицепремиерът Валери Симеонов след среща с представители на институции и туристическия бранш, предаде репортер на  Радио “Фокус”-Варна . Валери Симеонов отбеляза, че не са допуснати групови натравяния и инфекции през летния сезон, които да се отразят негативно в туризма. Екипите са извършили над 1 600 проверки, като съставените актове са 35, докато през миналата година те са били с 10 повече при по-малък брой инспекции.  Тази година са конфискувани 300 кг храни при 400 кг спрямо същия период на миналата година. Тази година са затворени шест заведения срещу 16 за миналата година, което е с около три пъти по-малко в сравнение с 2017-та. По отношение на дейността на приходната агенция Валери Симеонов посочи, че са запечатани общо 64 заведения. От тях 33 са обжалвали наложената им мярка.  \r\n„За първите осем месеца на годината НАП-Варна  е внесла 135 млн. лева повече спрямо същия период на миналата година. Приблизително три пъти е намалял броят на административните нарушения за този период“, заяви Валери Симеонов. Анализирайки дейността на институциите Валери Симеонов отбеляза, че Агенция „Митници“ е конфискувала 7 тона алкохол при няколко осъществени проверки, но се отчита ръст в конфискуваните цигари без бандероли във вътрешността спрямо миналата година. Спад в констатираните нарушения отчитат и от Комисията за защита на потребителите, като са съставени 20 акта, свързани с туристически услуги в некатегоризирани обекти. По данни на здравната инспекция през този летен сезон няма установени завишения на допустимите изисквания за чистота на морската и питейната вода по Черноморието. Шумовото замърсяване на територията на областите Варна и Добрич е силно ограничено, отчита институциите. \r\nДиана СТОЕВА", "date": "2018.09.20", "title": "Вицепремиерът Валери Симеонов: Агенцията по безопасност на храните отчита сериозно намаляване на нарушенията по Северното Черноморие"}
{"url": "http://www.focus-news.net/news/2018/09/20/2569383/predsedatelyat-na-ns-tsveta-karayancheva-satrudnichestvoto-mezhdu-balgariya-i-azerbaydzhan-v-oblastta-na-obrazovanieto-i-kulturata-tryabva-da-se-razviva-sas-sashtite-tempove-kakto-ikonomicheskoto-i-politicheskoto.html", "text": "Сътрудничеството между България и Азербайджан в областта на образованието и културата трябва да се развива със същите темпове както икономическото и политическото, заяви председателят на Народното събрание Цвета Караянчева в публична лекция пред преподаватели и студенти от Бакинския славянски университет, съобщиха от пресцентъра на  Народното събрание . Председателят на българския парламент отбеляза огромния принос на университета и на неговия ректор проф. Нурлана Алиева за това българският език и култура да намират все по-широка аудитория и популярност в Азербайджан.  \r\nОбщи са желанието и стремежът на България и Азербайджан да превърнем географските преимущества на нашите две страни, да бъдем на кръстопътя между Азия и Европа, във възможности за задълбочаване на двустранните връзки в областта на търговията, енергетиката, транспорта, подчерта Цвета Караянчева. Тя добави, че това ще допринесе за икономическото развитие и просперитета на двете страни.   \r\nПредседателят на Народното събрание подчерта, че българските политици ще се стремят да работят за създаване на необходимите условия нашите два народа и младите хора да се сближават все повече, да опознават културата, традициите, природата, забележителностите, с които България и Азербайджан могат да се гордеят.  \r\nПредседателят на Народното събрание Цвета Караянчева беше посрещната в Бакинския славянски университет с българска народна песен и хоро. Цвета Караянчева беше приветствана от ректора на Бакинския славянски университет проф. Нурлана Алиева.  \r\nНа срещите в университета председателят на Народното събрание подчерта , че има активно сътрудничество и множество установени директни контакти между български и азербайджански висши училища. Цвета Караянчева изрази увереност, че съгласуваният меморандум за разбирателство в областта на образованието между министерствата на образованието на България и Азербайджан ще допринесе за интензифициране на сътрудничеството в тази област.  \r\nРекторът на Бакинския славянски университет проф. Нурлана Алиева посочи, че от създаването си през далечната 1946 г. до днес, ръководеното от нея висше училище, непрекъснато обогатява и разширява обема от изучавани дисциплини. Част от това е и взетото през 1996 г. решение в университета да се въведе изучаването на други славянски езици, подчерта тя и добави, че днес в Бакинския славянски университет функционират седем факултета и 25 катедри, като освен славянски езици (руски, български, чешки, полски, украински), студентите имат възможност да изучават и други езици (английски, немски, френски, турски, гръцки), а също така и азербайджански език и литература, международни отношения, журналистика и др.  \r\nБългарската парламентарна делегация, която е на посещение в Азербайджан по повод тържественото отбелязване на 100-годишнината на парламента на Азербайджан, посети и Центъра за български език и култура към Бакинския славянски университет. Той е открит през 2004 г. и работи за развитие на културните връзки между Азербайджан и България, за сближаване на младите хора от двете страни и за усъвършенстване на учебния процес по българистика.", "date": "2018.09.20", "title": "Председателят на НС Цвета Караянчева: Сътрудничеството между България и Азербайджан в областта на образованието и културата трябва да се развива със същите темпове както икономическото и политическото"}
{"url": "http://www.focus-news.net/news/2018/09/20/2569375/ministar-mladen-marinov-ima-znachitelni-rezultati-ot-rabotata-ni-za-protivodeystvie-na-nelegalnata-targoviya-s-naryazan-tyutyun.html", "text": "Не е за пренебрегване и търговията с нарязан тютюн, работим и в тази посока. Има значителни резултати. Това каза встъпилият в длъжност министър на вътрешните работи Младен Маринов на заседание на Комисията за наблюдение на приходните агенции и борба със сивата икономика и контрабандата, предаде репортер на  Агенция „Фокус“ . „Последното измерване, което вчера беше докладвано, показва, че противодействието ни дава резултат“, заяви той. По повод предложенията на главния прокурор Сотир Цацаров за въвеждане на наказателна отговорност за производство на стоки без бандерол, както и за приготовлението Младен Маринов коментира: „С предложенията, изведени от главния прокурор, ще бъдат дадени лостове за въздействие, които ще имат сериозен ефект“. \r\nБиляна ИВАНОВА", "date": "2018.09.20", "title": "Министър Младен Маринов: Има значителни резултати от работата ни за противодействие на нелегалната търговия с нарязан тютюн"}
{"url": "http://www.focus-news.net/news/2018/09/20/2569386/kyustendil-obshtinata-shte-osiguri-zaetost-na-25-dushi-s-trayni-uvrezhdaniya.html", "text": "Община Кюстендил ще осигури заетост на 25 души с трайни увреждания. Това съобщи на пресконференция председателят на Общинския съвет в Кюстендил Михаела Крумова, предаде репортер на  Радио „Фокус” – Кюстендил . На заседанието на Общински съвет, насрочено за 27 септември от 14.00 часа в залата на парк-хотел „Кюстендил”, ще се гласуват две предложения за сключване на договори с Агенцията за социално подпомагане. Единият договор е за осигуряване на заетост на 15 лица над 29-годишна възраст, които са с трайни увреждания. Другият договор е за наемане на 10 лица с трайни увреждания, но до 29-годишна възраст. И в двата случая лицата ще бъдат предварително подбрани от страна на Дирекция „Бюро по труда” – Кюстендил. Те трябва да са незаети и търсещи работа.  \r\nНаемането н безработните лица ще стане по проекти по Оперативна програма Оперативна програма „Развитие на човешките ресурси”. Проектните стойности са 250 000 лева и 180 000 лева. Съветниците трябва да одобрят и предложение действащият към момента Областен информационен център да продължи да съществува, като се предостави за безвъзмездно ползване на помещение в читалище „Братство”. „Срокът на действащия към момента Областен информационен център е до 31 декември 2018 година. Очаква се да бъде обявена нова процедура за директно предоставяне на безвъзмездна финансова помощ, директни бенефициенти ще бъдат общините”, каза Михаела Крумова. \r\nТя съобщи също, че заради включването на нови дейности се увеличава капацитетът на действащия Комплекс за социални услуги в Кюстендил. Предложението за увеличаване на капацитета на социалния център е внесено като докладна записка за насроченото за 27 септември заседание на съветниците в града. Комплексът за социални услуги е създаден през 2015 година, а с предходни решения на Общински съвет са добавени към него Център за временно настаняване и Дневен център за пълнолетни лица с увреждания. Предвижда се общият капацитет на комплекса да бъде 1291 потребители, а общата численост на персонала – 101 служители. Общинският съвет ще съгласува и правилника за дейността на Комплекса за социални услуги. На заседанието си съветниците трябва да гласуват внасяне на предложение в Министерски съвет за отпускане на персонална пенсия за две деца – Денис и Мария Симеонови, в чието семейство има тежък социален проблем. \r\nВенцеслав ИЛЧЕВ", "date": "2018.09.20", "title": "Кюстендил: Общината ще осигури заетост на 25 души с трайни увреждания"}
{"url": "http://www.focus-news.net/news/2018/09/20/2569388/obrazovatelniyat-ministar-i-kmetat-na-yambol-otkriha-obnovenata-baza-na-sredno-uchilishte-sv-kliment-ohridski.html", "text": "Министърът на образованието и науката Красимир Вълчев и кметът на Ямбол Георги Славов прерязаха днес лентата на обновената сграда на СУ „Св. Климент Охридски“ в Ямбол. Това съобщиха от пресцентъра на Община Ямбол. Учебната база бе изцяло реновирана по проект „Устойчиво и интегрирано развитие на образователната инфраструктура на община Ямбол“ по Оперативна програма „Региони в растеж 2014-2020“. „Изключително съм удовлетворен, че децата в най-голямото ямболско училище започнаха новата учебна година в напълно обновена среда“, сподели по време на откриването кметът на града. Той допълни, че мерките, реализирани в СУ „Св. Климент Охридски“, са пример за последователната политика с цел модернизиране на всички детски и учебни заведения в града. От своя страна министър Вълчев поздрави учениците и преподавателите като им пожела успешна нова учебна година.  \r\nПо-рано днес на заключителна пресконференция бяха представени изпълнените дейности и постигнатите резултати от реализацията на проекта. Освен комплексните мерки по ремонт на сградата на СУ „Св. Климент Охридски“, изцяло обновени са и три детски заведения в града: Детска ясла „Мечо Пух“, Детска градина „Свобода“ и сградата, ползвана от яслените групи на Детска градина „Пламъче“. И по четирите обекта бяха реализирани мерки по енергийна ефективност, подмяна на ел. и ВиК инсталации, ремонт на учебни кабинети и стаи, санитарни помещения, дворни пространства, изграждане на достъпна среда и др. \r\nПроект „Устойчиво и интегрирано развитие на образователната инфраструктура на община Ямбол“ се изпълнява от Община Ямбол и се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз, чрез Европейски фонд за регионално развитие и държавния бюджет на Р България. \r\nОбщата стойност на проекта е 6 617 380.00 лв., което е 100 процента безвъзмездна финансова помощ от ЕФРР и националния бюджет, без съфинансиране от страна на община Ямбол.", "date": "2018.09.20", "title": "Образователният министър и кметът на Ямбол откриха обновената база на Средно училище „Св. Климент Охридски“"}
{"url": "http://www.focus-news.net/news/2018/09/20/2569387/makfaks-makedoniya-sarbiya-i-turtsiya-obyaviha-satrudnichestvo-v-borbata-sreshtu-terorizma-i-organiziranata-prestapnost.html", "text": "Сърбия и Турция обявиха намерения за сътрудничество в борбата срещу тероризма и престъпността, предава македонската информационна агенция  „Макфакс“ . \r\nВ Белград министрите на вътрешните работи на двете страни Небойша Стефанович и Сюлейман Сойлу подписаха писмо за намерения в областта на сигурността, което ще допринесе за бърз и интензивен обмен на данни. Срещата им завърши със споразумение за засилено сътрудничество между двете ведомства в борбата срещу тероризма, организираната престъпност и контрабандата. \r\n„Целта е нашите две министерства да засилят сътрудничеството си и с общите сили да закрият пътищата на всички престъпни дейности\", подчерта Сойлу. \r\n„Ако искаме да бъдем по-бързи от престъпниците, се нуждаем от тясно и интензивно сътрудничество между двете страни. За нас е важно всеки престъпник, който заплашва сигурността на Сърбия и Турция, да знае, че няма да намери подслон в нито една от тези две страни\", заяви на свой ред Стефанович. Тереза Герова", "date": "2018.09.20", "title": "„Макфакс“ (Македония): Сърбия и Турция обявиха сътрудничество в борбата срещу тероризма и организираната престъпност"}
{"url": "http://www.focus-news.net/news/2018/09/20/2569390/d-r-krasimira-pancheva-rzi-kyustendil-kam-momenta-nyama-zaboleli-ot-brutseloza-hora-v-selo-vukovo.html", "text": "Към момента няма заболели от бруцелоза хора в село Вуково. Това съобщи за  Радио „Фокус” – Кюстендил  д-р Красимира Панчева, главен инспектор в Дирекция „Надзор на заразните болести” към Регионална здравна инспекция – Кюстендил. По думите й вече се предприемат мерки за извършване на подробно епидемиологично проучване на място. Целта е да бъдат установени всички хора, имали контакт със стадото от животни, в което е открито заболяване.  \r\n„Ще преценим, ще проверим за симптоми сред тези хора. Ще се вземат и кръвни проби за изследване, с цел да се провери дали няма заразени хора”, каза д-р Красимира Панчева. По думите й заболяването е с множествен механизъм на предаване, а симптомите могат да бъдат различни. Сред тях са висока температура, обща отпадналост, главоболи, ставни и мускулни болки. Могат да се засегнат дихателната и сърдечносъдовата системи. Най-често заразяването на хората става при консумация на необработени мляко и млечни продукти, както и при директен контакт с животните. \r\nВенцеслав ИЛЧЕВ", "date": "2018.09.20", "title": "Д-р Красимира Панчева, РЗИ-Кюстендил: Към момента няма заболели от бруцелоза хора в село Вуково"}
{"url": "http://www.focus-news.net/news/2018/09/20/2569392/haskovo-se-prisaedinyava-kam-initsiativata-neka-parviyat-im-zvan-izreche-dumata-mir.html", "text": "На 21 септември по повод Международния ден на мира, в 19.00 часа, камбаните на Камбанарията в град Хасково, парк Ямача, ще бият едновременно с тези в цяла Европа в рамките на инициативата на Федерална Република Германия под надслов „Нека първият им звън изрече думата „мир“ - Камбанен звън из цяла Европа\" и в чест на културното наследство. Това съобщиха от пресцентъра на  Община Хасково . Поканата за участие е изпратено до общината от Министерството на културата. В европейската култура камбанният звън обозначавал времето за работа, за почивка, за молитва. Камбаните възвестяват доброто и лошото, радостта и бедствието.", "date": "2018.09.20", "title": "Хасково се присъединява към инициативата „Нека първият им звън изрече думата „мир“"}
{"url": "http://www.focus-news.net/news/2018/09/20/2569394/zam-ministar-malina-krumova-razvitieto-na-publichno-chastnoto-partnyorstvo-shte-dade-vazmozhnost-za-postigane-na-po-visoko-kachestvo-na-infrastrukturata-i-publichnite-uslugi-v-stranata.html", "text": "Осигуряването и поддръжката на адекватна инфраструктура и съпътстващите я услуги, било то в областта на водоснабдяването и канализацията или по отношение на пътищата, са енергоемки и изискващи висока степен на мобилизация дейности. Това налага да ползваме всички възможности за привличане на финансов ресурс и експертиза. Постигането на ефективност в тези два отрасъла е неизменно свързано с перспективите за развитие на публично-частното партньорство у нас. Това заяви заместник-министърът на регионалното развитие и благоустройството Малина Крумова, която днес даде старта на втория ден от Международната практическа конференция на тема „Възможности и перспективи за развитие на публично-частното партньорство“, съобщиха от пресцентъра на  МРРБ .  \r\nФорумът се организира от Министерството на регионалното развитие и благоустройството и се провежда на 19 и 20 септември в град София.  \r\nВ събитието участват представители на Business Advisory Board (BAB) към Икономическата комисия за Европа на ООН. Целта на конференцията е да се представи международният опит в областта на публично-частното партньорство, както и да се обсъдят предизвикателствата и възможностите за по-широкото му приложение в контекста на бъдещи инвестиционни процеси в България.  \r\nВ изказването си пред участниците заместник-министър Крумова отбеляза предимствата на публично-частното партньорство, което по своята същност е дългосрочно сътрудничество, създавано с цел постигане на ускорено, по-качествено и ефективно предоставяне на публични услуги чрез оптимално разпределение на ресурси, рискове и възнаграждение за страните. В основата на публично-частното партньорство стои привличането на частен капитал за обществени ползи, което ускорява процеса на инвестиране и постигане на желаните цели. То е свързано с дългосрочно планиране, пренасяне на рисковите фактори към по-подготвени партньори и възможност за директно използване на уменията и експертизата на частния сектор, обясни заместник-министърът.  \r\n„В същото време, публично-частното партньорство не осигурява автоматично по-добра ефективност“, изтъкна Крумова и допълни, че ефективността изисква придобиването на умения, опит и добро управление на финансите. „Не всяка форма на ПЧП е универсална и работи при всички условия, затова е важно да се провеждат подобни форуми, които да дават трибуна на международния опит в областта и възможност да бъдат разбрани начините тези процеси да бъдат управлявани по-добре“, каза още регионалният заместник-министър.  \r\nПостигането на по-качествени услуги за обществото във ВиК отрасъла и пътната инфраструктура, където има сериозен финансов недостиг, изисква съществени капиталови вложения в следващите години, които могат да се осъществят чрез публично-частното партньорство, категорична бе Крумова.  \r\nВъв втория ден на събитието се включиха още и представители на Националното сдружение на общините в Република България, Столична община, Българска асоциация по водите, университети в страната и други заинтересовани организации и страни.", "date": "2018.09.20", "title": "Зам.-министър Малина Крумова: Развитието на публично-частното партньорство ще даде възможност за постигане на по-високо качество на инфраструктурата и публичните услуги в страната"}
{"url": "http://www.focus-news.net/news/2018/09/20/2569395/glavniyat-prokuror-sotir-tsatsarov-tryabva-da-se-vzemat-barzi-i-adekvatni-merki-za-kadrovo-osiguryavane-na-spetsializiraniya-sad.html", "text": "Трябва да се вземат бързи и адекватни мерки за кадрово осигуряване на Специализирания съд. Това каза пред журналисти в парламента главният прокурор Сотир Цацаров след заседание на Комисията за наблюдение на приходните агенции и борба със сивата икономика и контрабандата, предаде репортер на  Агенция „Фокус“ . „Тези мерки трябва да се вземат и от прокурорската колегия, която в огромната си степен ги направи“, коментира той. „Може би ще бъда упрекнат, че вземам отношение по въпрос, който не е от моята компетентност. Бих се обърнал към съдийската колегия с молба дълго отлаганият въпрос за кадровото укрепване на Специализирания съд най-после да бъде решен адекватно“, посочи Сотир Цацаров. „Имам уверението на министъра на финансите и на премиера, че сградният проблем и на съда, и на Прокуратурата най-после ще бъде решен радикално и на 100%. Ако изпълнителната власт направи това, и съдебната ще трябва да даде своя дан“, коментира главният прокурор. \r\nПо повод критиките на президента Румен Радев относно кандидатурата на Младен Маринов за вътрешен министър, главният прокурор каза: „Няма нищо необичайно, ненормално и лошо президентът да има мнение по тези въпроси и да го казва на глас. Трябва да свикнем с това. Няма и нищо лошо и ненормално това мнение да не се споделя от всеки“. „Оценката на президента за Младен Маринов е политическа, аз такива не давам и не мога да дам. С чиста съвест мога да кажа, че Младен Маринов е отличен професионалист“, заяви Сотир Цацаров. \r\nБиляна ИВАНОВА", "date": "2018.09.20", "title": "Главният прокурор Сотир Цацаров: Трябва да се вземат бързи и адекватни мерки за кадрово осигуряване на Специализирания съд"}
{"url": "http://www.focus-news.net/news/2018/09/20/2569397/prezidentat-rumen-radev-shte-vrachi-otlichiya-na-balgarski-mladezhi-postignali-zlatna-stepen-na-mezhdunarodnata-nagrada-na-hertsoga-na-edinburg.html", "text": "На 21 септември, петък, от 16.00 часа, в Музея за история на София президентът Румен Радев ще отличи младежи, постигнали за първи път у нас златно ниво в международната младежка програма „Награда на херцога на Единбург – България“. Това съобщиха от  прессекретариата на държавния глава .   \r\nНаградата на херцога на Единбург вече над 60 години е водеща международна младежка програма за личностно развитие и постижения. Млади хора -  ученици и студенти на възраст от 14 до 24 години, участват в програмата на три нива: бронз, сребро и злато.  \r\nДържавният глава Румен Радев е патрон на международната младежка програма „Награда на херцога на Единбург- България“.", "date": "2018.09.20", "title": "Президентът Румен Радев ще връчи отличия на български младежи, постигнали златна степен на Международната награда на херцога на Единбург"}
{"url": "http://www.focus-news.net/news/2018/09/20/2569398/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-minavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, минаващи по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.09.20", "title": "Кюстендил: Поради пропадане на пътното платно е въведен обходен маршрут за товарните автомобили, минаващи по пътя Смоличано – Пелатиково"}
{"url": "http://www.focus-news.net/news/2018/09/20/2569399/sport-dyakov-i-motsi-izravnyavat-topuzakov-po-broy-uchastiya-v-evroturnirite.html", "text": "Капитанът на Лудогорец Светослав Дяков и друг от лидерите на отбора Козмин Моци ще изравнят днес Елин Топузаков на второто място във вечната ранглистата за най-много участия за български отбор в евротурнирите. Бившият защитник и дългогодишен капитан на Левски има 65 мача, като всички те са със синия екип. Дяков и Моци имат по 64. Халфът е записал 63 срещи за разградчани и една за Локомотив София, докато всички 64 на румънеца са с Лудогорец. Той има 11 двубоя в кариерата си в Европа и за Динамо Букурещ – общо 75.  \r\nПърви в класацията е Христо Йовов, който има 66 мача – 50 с Левски и 16 с Литекс. Марселиньо има 62 двубоя и днес срещу Леверкузен ще запише среща № 63. До края на груповата фаза, която включва общо 6 мача, той, Дяков и Моци имат възможност да окупират първите позиции.", "date": "2018.09.20", "title": "Спорт: Дяков и Моци изравняват Топузаков по брой участия в евротурнирите"}
{"url": "http://www.focus-news.net/news/2018/09/20/2569389/otets-lyubomir-trayanov-arhiereyski-namestnik-tsarkvite-v-peshterskata-duhovna-okoliya-sa-obezpecheni-sas-signalno-ohranitelna-sistema-nabezi-nyama.html", "text": "Всички 16 църкви на територията на Пещерската духовна околия са обезпечени със сигнално-охранителна система от съображения за сигурност, каза за  Радио „Фокус“ – Пазарджик  отец Любомир Траянов, архиерейски наместник в Пещера. По думите му, за щастие, през последните години набези над православните храмове няма. „Всички църкви в нашата околия работят и се стопанисват много добре. 13 са и наличните свещеници към тях. Имаме и Неделно училище в Брацигово, където има 4 групи деца, в Батак – също с 2 групи и в Пещера, където засега има само една група от деца“, уточни отец Любомир. Той допълни ,че хората пристъпват към храмовете с различни подбуди, но по-често тези ,които страдат и имат проблеми се насочват към Бога и към вярата. „Бог ни се открива по различен начин, затова пътищата към него са различни“, коментира отец Любомир. \r\nАлбена ЖИЛЕКОВА", "date": "2018.09.20", "title": "Отец Любомир Траянов, архиерейски наместник: Църквите в Пещерската духовна околия са обезпечени със сигнално-охранителна система, набези няма"}
{"url": "http://www.focus-news.net/news/2018/09/20/2569401/verhad-islyamov-gerb-garmen-bsp-neprekasnato-kritikuva-gerb-che-razdava-pari-na-svoite-obshtini-a-tova-ne-e-vyarno.html", "text": "БСП непрекъснато критикува ГЕРБ, че раздава пари на своите общини, а това не е вярно. Това каза за  Радио „Фокус“-Пирин  Верхад Ислямов, общински ръководител на ПП ГЕРБ в Гърмен. Той обясни, че ако това беше истина, то тези 600 000 лв., които са отпуснати на Община Гърмен, са щели да се отразят и на населените места с кметове от ГЕРБ, а това не се е случило. „Друг е въпросът, че при определянето на мероприятията, които ще се извършват в Общината в рамките на тези 600 000 лв., нямаше съгласуване и коментар, така че да може общинските съветници и кметовете да преценят къде наистина са необходими средства. За две населени места са отделени по 230 000 лв., а можеше да са 200 000 лв. за едното населено място и по 30 000 за по-малките населени места. Средствата са разпределени по този начин абсолютно целенасочено, противопоставяйки кметовете и общинските съветници. Заложена е едва ли не бомба във всичко това“, допълни Ислямов.  \r\nСпоред него действията на кмета на Община Гърмен са абсолютно безотговорни и неадекватни, защото на балотажа на изборите през 2015 година ГЕРБ е била единствената партия, която официално е заявила своята подкрепа за независимия кандидат Минка Капитанова, но в последствие тя е излъгала избирателите и е преминала отново в ДПС. „Аз мисля, че въпросът, който засяга нашата декларация важи и в национален мащаб, защото това не е прецедент само за Община Гърмен, а се случва и в много други общини. Надявам се Правителството при решаване на такива въпроси да взема мнение и от областния управител, както и от общинските съветници, за да може да се насочват правилно средствата, които се отпускат от държавата“, каза още Верхад Ислямов. \r\nНатали СТЕФАНОВА", "date": "2018.09.20", "title": "Верхад Ислямов, ГЕРБ-Гърмен: БСП непрекъснато критикува ГЕРБ, че раздава пари на своите общини, а това не е вярно"}
{"url": "http://www.focus-news.net/news/2018/09/20/2569402/kyustendil-vneseno-e-predlozhenie-za-vatreshni-kompensirani-promeni-po-byudzheta-na-obshtinata-za-nastoyashtata-godina.html", "text": "Внесено е предложение за вътрешни компенсирани промени по бюджета на Община Кюстендил за настоящата година. Това съобщи на пресконференция председателят на Общински съвет – Кюстендил Михаела Крумова, предаде репортер на  Радио „Фокус” – Кюстендил . Ще бъдат отпуснати 7131 лева за закупуване на нов бойлер за нуждите на Дома за пълнолетни лица с физически увреждания „Ильо Войвода”. Променя се предвидената сума за изграждане на отоплителна инсталация към ученическото общежитие в село Раждавица. Ще се пренасочат още средства за реконструкция на резервоара за минерална вода от 50 куб. м. Съветниците трябва да одобрят и по-голяма сума, необходима за изграждане на отоплителна инсталация в Детска ясла „Радост”. В същото време се предвижда да се намалят средствата за изготвяне на инвестиционни проекти за нуждите на Община Кюстендил. В деловодството на Общински съвет са внесени и молби за финансово подпомагане на жители на общината, имащи остри социални или здравословни причини. От общинския бюджет ще бъдат отпуснати 500 лева, необходими за подпомагане на издаване на книгата „Село от слънце огряно” на Георги Стаменов. Съюзът на пенсионерите в Кюстендил ще получи 300 лева за провеждане, подготовка и награден фонд на традиционния преглед на художествената самодейност на пенсионерските клубове. \r\nВенцеслав ИЛЧЕВ", "date": "2018.09.20", "title": "Кюстендил: Внесено е предложение за вътрешни компенсирани промени по бюджета на Общината за настоящата година"}
{"url": "http://www.focus-news.net/news/2018/09/20/2569396/plamen-georgiev-kponpi-ogromen-trud-beshe-svarshen-v-ramkite-na-nyakolko-mesetsa-komisiyata-raboti-na-palni-oboroti-v-pochti-vsichki-sferi.html", "text": "Огромен труд беше свършен в рамките на няколко месеца - комисията работи на пълни обороти в почти всички сфери. Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев по време на изслушване на заседание на парламентарната комисия за борба с корупцията, конфликт на интереси и парламентарна етика, предаде репортер на  Агенция „Фокус“ . \r\n„Огромен труд беше свършен в рамките на няколко месеца. Тази комисия беше избрана през април, но още от 23 януари започнахме да работим“, каза Георгиев. Той обясни, че е подписано споразумение с главния прокурор за взаимодействие, което предстои да бъде обнародвана в „Държавен вестник“. „Приет е и етичен кодекс на КПКОНПИ, както и правила за назначаване на членове в комисията – кандидатстващите преминават през проверки за почтеност. Тези проверки са много стойностни и биха могли да бъдат използвани и от другите държавни органи“, обясни Георгиев. \r\nПо думите му в резултат на ефективно сътрудничество с другите ведомства КПКОНПИ има електронен достъп до всички регистри на държавни институции – до такова ниво, до което е възможно да има достъп и не представлява държавна тайна. „Сключихме сътрудничество и с УНСС – стартира магистърска програма „Антикорупция“ и около 30 студенти ще се обучават по нея, като наши експерти ще бъдат лектори. Очакваме да подпишем такова споразумение и с други учебни заведения. Подписахме споразумение и с БТА, с Агенция за държавна финансова инспекция, с Камарата на строителите и др. Подписахме меморандум и с БАН – те са ни много полезни особено за превенция на корупцията. Предстои подписване и на споразумения с много неправителствени организации“, каза още Георгиев и посочи, че КПКОНПИ има много сътрудничества. \r\n„Комисията вече работи на пълни обороти и в почти всички сфери“, каза Георгиев. \r\nЦветилена СИМЕОНОВА", "date": "2018.09.20", "title": "Пламен Георгиев, КПОНПИ: Огромен труд беше свършен в рамките на няколко месеца - комисията работи на пълни обороти в почти всички сфери"}
{"url": "http://www.focus-news.net/news/2018/09/20/2569364/evrokomisaryat-mariya-gabriel-83-ot-evropeytsite-opredelyat-falshivite-novini-kato-opasnost-za-demokratsiyata-no-samo-vsichki-zaedno-mozhem-da-se-preborim-s-tyah.html", "text": "83% от европейците определят фалшивите новини като опасност за демокрацията, но само всички заедно можем да се преборим с тях. Това каза еврокомисарят по цифрова икономика и общество Мария Габриел по време на дискусия за законовите промени за собствеността на медиите, предаде репортер на  Агенция „Фокус“ . \r\n„Днешният дебат показва, че когато се чуват различните гледни точки, това е пътят за взимане на най-правилното решение. Чрез днешната дискусия България ще допринесе за европейския дебат за свободата на словото, за борбата с фалшивите новини и за качествената журналистика“, каза още Габриел и посочи, че ако има качество на предоставената информация, ще има и доверие у хората.  \r\n„Всички на една маса с отговорност за желание за напредък да направим още една крачка напред към усъвършенстване на законодателството, която да гради най-важното – доверието у хората. Историята нееднократно ни е показвала, че когато сме обединени зад една кауза и диалогът е този, който води действията, една цел е достижима“, коментира още еврокомисарят. Габриел посочи, че предстоят много по-целенасочени мерки за онлайн рекламите.  \r\n„Защитата на личните данни за нас е ценност и за първи път предлагаме мерки, чрез които да осигурим сътрудничество в борбата с онлайн дезинформацията. Всичко това има една цел – доверието на европейските граждани. 83% от тях определят фалшивите новини като опасност за демокрацията, затова искаме да кажем, че с общ подход можем да се преборим с тях“, заяви Габриел. Тя посочи, че няма рецепта „чудо“ за борба с дезинформацията онлайн. „Никой не може да направи така ,че фалшивите новини да изчезнат, но заедно можем да вкараме този феномен в граници, които няма да ни влияят като граждани“, обясни Мария Габриел. Тя уточни, че в края на месеца предстои да бъде представен кодекс за борба с дезинформацията. \r\nЦветилена СИМЕОНОВА", "date": "2018.09.20", "title": "Еврокомисарят Мария Габриел: 83% от европейците определят фалшивите новини като опасност за демокрацията, но само всички заедно можем да се преборим с тях"}
{"url": "http://www.focus-news.net/news/2018/09/20/2569391/zam-glavniyat-prokuror-ivan-geshev-imushtestvoto-na-semeystvo-arabadzhievi-e-zaporirano.html", "text": "Със съответните актове на Специализирания наказателен съд е запорирано цялото имущество, което се води на семейство Арабаджиеви, каквато възможност позволява НПК. Това каза пред журналисти в парламента зам.-главният прокурор Иван Гешев, предаде репортер на  Агенция „Фокус“ . „Разследването на случая „Арабаджиеви“ продължава на пълни обороти. Разпитват се свидетели допълнително, назначават се експертизи“, заяви той. „Арабаджиеви са обявени за издирване. То е в ръцете на МВР и на съответните им чуждестранни партньори. Прокуратурата не осъществява издирвателна дейност, а правораздавателна“, коментира Иван Гешев. Попитан правени ли са опити от сем. Арабаджиеви за връзка с разследващи той посочи: „Нямам такава информация. Те в момента чакат ситуацията напълно да се изясни, да видят с какви доказателства разполага Прокуратурата. Тогава ще преценят какви действия да предприемат, това е традиционна политика по такива дела“. \r\nБиляна ИВАНОВА", "date": "2018.09.20", "title": "Зам.-главният прокурор Иван Гешев: Имуществото на семейство Арабаджиеви е запорирано"}
{"url": "http://www.focus-news.net/news/2018/09/20/2569405/balgarskiyat-poslanik-v-belgrad-radko-vlaykov-e-izrazil-ostar-protest-v-srabskoto-vanshno-ministerstvo-zaradi-porugavaneto-na-voenniya-pametnik-kostnitsa-ledena-stena-kray-nish.html", "text": "По указание на вицепремиера и министър на външните работи Екатерина Захариева, българският посланик в Белград Радко Влайков е изразил остър протест в Министерството на външните работи на Република Сърбия. Повод за него е възмущението на българската страна от поругаването на военния паметник-костница „Ледена стена” край Ниш. Това съобщиха от пресцентъра на  Министерство на външните работи . В мемориала почиват костите на 2 015 български войници, загинали за освобождението на Югославия в завършващата фаза на Втората световна война.  \r\nВ нотата, връчена от българския дипломат, се настоява за конкретни действия за незабавното заличаване на пораженията върху паметника, за незабавното разкриване на извършителите на поругаването, които да понесат отговорност в съответствие със законите на Република Сърбия, както и за категоричното разграничаване на официалните сръбски власти от подобни вандалски актове.  \r\nПо време на разговора в Министерството на външните работи на Република Сърбия, посланик Радко Влайков е изразил дълбоката убеденост на българската страна, че посегателството върху военния паметник е в пълно противоречие с отличния климат на двустранните отношения и личната ангажираност за тяхното развитие на президента на Република Сърбия Александър Вучич.  \r\nБългарският дипломат е акцентирал и върху особеното притеснение от факта, че оскверняването на паметника възражда говора на омразата и всява страх в навечерието на изборите за национални съвети на националните малцинства в Република Сърбия на 4 ноември 2018 г., включително на Национален съвет на Българското национално малцинство. Посланик Радко Влайков е посочил също, че този случай е поредното доказателство, че на местно ниво периодично изскачат рецидивите на миналото, тъй като до някои райони в Сърбия все още не е достигнала информацията, че на най-високите нива на двете държави и правителства се работи за историческо помирение.  \r\nОт страна на Министерството на външните работи на Сърбия е изразено съжаление от оскверняването на военния паметник-костница. Подчертано е, че вандалският акт е неприемлив и в дисонанс с отличните отношения между двете страни. По време на срещата е поет ясен ангажимент от сръбска страна за незабавно внимателно проучване и реакция по случая.", "date": "2018.09.20", "title": "Българският посланик в Белград Радко Влайков е изразил остър протест в сръбското външно министерство заради поругаването на военния паметник-костница „Ледена стена” край Ниш"}
{"url": "http://www.focus-news.net/news/2018/09/20/2569404/kyustendil-rilskata-sveta-obitel-e-vzela-neobhodimite-merki-za-ohrana.html", "text": "Рилската света обител е взела необходимите мерки за охрана. Това каза пред  Радио „Фокус” – Кюстендил  Адрианополският епископ Евлогий, игумен на Рилския манастир. Той окачестви криминалното посегателство в Роженския манастир като крайно неприятен случай. „Манастирът е взел съответните мерки, но не ги съобщаваме официално. Имаме жива охрана, има СОТ, както и камери. През последните години няма посегателства и инциденти”, каза Адрианополският епископ Евлогий. По думите му случилото се в Роженския манастир е отражение на състоянието на обществото – липса на вяра, липса на възпитание и на ценности. „Държавата си отглежда такива личности и няма какво да се учудваме”, каза Адрианополският епископ Евлогий. \r\nВенцеслав ИЛЧЕВ", "date": "2018.09.20", "title": "Кюстендил: Рилската света обител е взела необходимите мерки за охрана"}
{"url": "http://www.focus-news.net/news/2018/09/20/2569393/mariya-zaharova-tragediyata-s-il-20-iziskva-dopalnitelni-razyasneniya-ot-izrael.html", "text": "Трагедията със свалянето на руския разузнавателен самолет „Ил-20“ край бреговете на Сирия изисква допълнителни разяснения от страна на Израел. Това подчерта на брифинг директорът на Департамента за информация и печат към Министерството на външните работи на Руската федерация Мария Захарова, предава  TACC . \r\n„Очевидно, че случилата се на 17 септември трагедия изисква допълнително разследване и, разбира се, разяснение от израелската страна. Уверена съм, че такива ще последват в най-близко време“, подчерта руският дипломат. Тереза Герова", "date": "2018.09.20", "title": "Мария Захарова: Трагедията с „Ил-20“ изисква допълнителни разяснения от Израел"}
{"url": "http://www.focus-news.net/news/2018/09/20/2569409/glavniyat-prokuror-sotir-tsatsarov-zabavyaneto-na-sluchaya-tsvetan-vasilev-e-rezultat-ot-politichesko-vliyanie.html", "text": "С риск да бъда укорен ще кажа следното: забавянето на случая „Цветан Василев“ е резултат на съвсем друг тип влияние, различно от нормалното, и то е политическо. Това каза пред журналисти в парламента главният прокурор Сотир Цацаров след заседание на Комисията за наблюдение на приходните агенции и борба със сивата икономика и контрабандата, предаде репортер на  Агенция „Фокус“ . „При изключително коректните отношения със сръбската Прокуратура, мисля, че забавянето на случая „Цветан Василев“ е на моменти вън от техните правомощия и възможности“, коментира той. Според него забавянето, което виждаме в момента, е необичайно за който и да е случай на международната правна помощ. „Процедурите в съда продължават все още без решение по същество. Лично аз подобен случай на екстрадиция не съм виждал“, заяви главният прокурор. „Считам, че това е резултат не само на фактори, които са в сръбския наказателен закон“, каза още Сотир Цацаров. \r\nБиляна ИВАНОВА", "date": "2018.09.20", "title": "Главният прокурор Сотир Цацаров: Забавянето на случая „Цветан Василев“ е резултат от политическо влияние"}
{"url": "http://www.focus-news.net/news/2018/09/20/2569406/smolyan-prez-poslednite-12-g-godini-v-oblastta-nyama-konstatirani-sluchai-na-brutseloza.html", "text": "През последните години на територията на област Смолян няма констатирани случаи на бруцелоза.  За последно заболяването е констатирано на 7 юни 2006 г. в Златоград. Това съобщиха за  Радио „Фокус“ – Смолян  от Областна дирекция по безопасност на храните – Смолян. Във връзка с констатирано огнище на бруцелоза от изпълнителния директор на Българската агенция по безопасност на храните са издадени Заповед за обявяване на първично възникнало огнище на заболяването бруцелоза по дребни преживни животни в с. Вуково, общ. Бобошево, обл. Кюстендил, и Заповед за предприемане на съответните мерки във връзка с огнището. \r\nБруцелозата е остро заразно заболяване, което се причинява от микроорганизми (бруцели), които се отделят с урината, млякото, околоплодната течност и други секрети от заразени домашни животни (крави, кози, свине), гризачи и кучета. Бруцелите се съдържат и в месото, където попадат по кръвен път. С отделянията на болните животни се заразяват пасища, обори и водоеми. Човек може да се зарази чрез консумация на непреварено мляко, недостатъчно термично обработено месо, при пряк контакт с болни животни или замърсени от тях повърхности или чрез вдишване на заразен оборски прах.         Клиничното протичане на бруцелозата у човека е разнообразно поради сформирането на огнища в различни органи и системи – костно-мускулна, пикочно-полова, нервна система, сърдечно – съдова и други. Наблюдават се бронхити, миокардити, менингити и менингоенцефалити, ставни поражения. \r\nНадзорът и контролът на бруцелозата по едрите преживни животни (ЕПЖ) и дребните преживни животни (ДПЖ) в България се извършва съгласно Програма надзор и контрол на болестта бруцелоза в България през 2016 – 2018 г.  Съгласно програмата ежегодно се извършват: еднократно серологично изследване на всички ЕПЖ на възраст над 24 месеца; двукратно серологично изследване на всички абортирали ЕПЖ – непосредствено след аборта и 15-20 дни след това; бактериологично изследване на абортирани фетуси, плаценти или мъртвородени телета и малачета; двукратно серологично изследване на всички мъжки разплодни бици отглеждани в регионалните дирекции по селекция и репродукция към ИАСРЖ; серологични изследвания през два месеца на всички ЕПЖ, ДПЖ, свине, еднокопитни и кучета в населените места с констатирана бруцелоза;       еднократно серологично изследване на всички овце и кози навършили 6 месечна възраст, отглеждани в стадо с по-малко от 50 броя животни; еднократно серологично изследване на  25 % от овце и кози навършили 6 месечна възраст, отглеждани в стадо с повече от 50 броя животни; еднократно серологично изследване на всички некастрирани мъжки разплодни животни (кочове и пръчове) на възраст над шест месеца; двукратно серологично изследване на абортирали овце и кози при масови аборти – непосредствено след аборта и 15-20 дни след това; бактериологично изследване на абортирани фетуси при масови аборти или мъртвородени агнета и ярета; серологични изследвания през два месеца на всички ЕПЖ, ДПЖ, свине, еднокопитни и кучета в населените места с констатирана бруцелоза. \r\nВ стопанствата с открита бруцелоза се вземат следните мерки: при входа на помещенията за животни се поставя изтривалка, напоена с дезинфекционен разтвор, работи се с предпазно работно облекло, гумени ботуши, ръкавици и предпазни очила, които подлежат на дезинфекция, осигуряват се условия за дезинфекция и измиване на ръцете, не се допуска хранене и пушене, хората, работещи в предприятия за преработка на продукти от животински произход, доставяни от района в който се намира заразената ферма, се изследват серологично. \r\nПрофилактика на заболяването се осъществява чрез строг ветеринарен контрол, евтаназия на всички болни животни, граничен ветеринарен контрол, правилна обработка на млякото, млечните продукти,  месото и недопускане на консумация на млечни и местни продукти с неконтролиран произход. \r\nНели ГЕРГЬОВСКА", "date": "2018.09.20", "title": "Смолян: През последните 12 г. години в областта няма констатирани случаи на бруцелоза"}
{"url": "http://www.focus-news.net/news/2018/09/20/2569412/prezidentat-rumen-radev-udostoi-poslanika-na-polsha-u-nas-kshishtof-kraevski-s-orden-stara-planina-parva-stepen.html", "text": "Президентът Румен Радев удостои на церемония в Гербовата зала на „Дондуков“ 2 посланика на Полша у нас Кшищоф Краевски с орден „Стара планина“ първа степен. Висшето държавно отличие се връчва за заслугите на дипломата за задълбочаването и развитието на двустранните отношения между България и Полша. Това съобщиха от  прессекретариата на държавния глава . \r\nПрезидентът Радев отбеляза, че връченият най-висш държавен орден е израз на благодарност за дейността на посланик Краевски и на значението, което страната ни отдава на сътрудничеството с Република Полша. „Още от първите дни на назначаването на посланик Краевски в България през 2014 г. ние започнахме да работим заедно, тогава аз като командир на българските Военновъздушни сили“, каза Румен Радев.  \r\nПрезидентът допълни, че в резултат на конструктивната работа с полския дипломат са били постигнати високи резултати във военни учения, пребазирания на полските ВВС у нас, съвместна охрана на българското небе за продължителен период от време. „Тогава беше постигнато изключително ниво на сътрудничество и приятелски отношения не само между българските и полските летци и авиационни специалисти, но и между представителите на другите видове въоръжени сили“, заяви в речта си държавният глава.  \r\nПрезидентът Радев изрази задоволството си от активните двустранни връзки на най-високо политическо ниво, а така също и в областта на туризма, образованието, науката, културата. „Самият факт, че броят на полските туристи расте всяка година и вече е над четиристотин хиляди души, е достатъчно показателен“, заяви по време на церемонията президентът и допълни, че Полша е на първо място в Европейския съюз по брой студенти, които изучават български език в седемте водещи полски университета.  \r\nОт своя страна посланик Краевски започна речта си като рецитира на перфектен български език стихотворението на Ран Босилек „Я кажи ми, облаче ле бяло“. „Това стихотворение на българския поет ми беше известно още когато пристигнах тук като генерален консул на Полша, и въпреки че през последните двадесет години съм го чувал многократно, разбирам неговата същност едва днес, когато си тръгвам от България“, заяви полският дипломат по време на тържествената церемония  \r\nКшищоф Краевски заяви, че за него е голяма чест да получи висшето държавно отличие и посочи, че с края на мандата му като посланик у нас приключва един много важен етап от неговия живот. „Ще се сбогувам със страната, която се превърна в мой втори дом“, каза Кшищоф Краевски и допълни, че времето на престоя му у нас се е характеризирал с много висока динамика на двустранните отношения на високо ниво.  \r\n„По време на мандата ми Полша доказа, че е приятел на България като последователно подкрепяхме кандидатурата на България за членство в Шенгенското пространство, като сме и близки партньори в ЕС и НАТО“,  заяви още посланикът.  \r\nДипломатът завърши приветствието си като поднесе специални благодарности на своята съпруга и дъщеря за любовта и подкрепата им, която е получавал винаги от тях.", "date": "2018.09.20", "title": "Президентът Румен Радев удостои посланика на Полша у нас Кшищоф Краевски с орден „Стара планина“ първа степен"}
{"url": "http://www.focus-news.net/news/2018/09/20/2569413/varna-zavisheni-niva-na-fini-prahovi-chastitsi-sa-otcheteni-v-grada-prez-septemvri.html", "text": "През миналата година във Варна са отчетени доста добри показатели по отношение на замърсяването на въздуха с фини прахови частици, но през септември тази година има разминавания в резултатите. Това коментира Диана Кирчева, главен експерт в Дирекцията по инженерна инфраструктура в градската администрация, предаде репортер на  Радио „Фокус“ – Варна . Според нея превишенията са регистрирани през септември. Рискови са районите с ремонтни дейности, но влияние върху чистотата на въздуха оказват и старите автомобили, както и тези с дизелови двигатели. С цел набелязване на законосъобразни и изпълними действия за намаляване на нивата на замърсителите в атмосферния въздух предстои в града да се реализира проект „Подобряване качеството на атмосферния въздух  в община Варна“. Проектът, за който е осигурено финансиране в размер на 232 288 лева, трябва да приключи до 24 месеца.  \r\nСпоред Диана Кирчева, тъй като Варна се намира на брега на морето, бризовата циркулация значително влияе на чистотата на въздуха. „При определена скорост вятърът разсейва замърсителите, но когато скоростта му падне под определена стойност започват да се утаяват фини прахови частици. В друг момент се вдига прах от пътната настилка и затова много държим на почистване на регулите, както и миене на пътища и основни булеварди“, коментира още експертът. Тя припомни и данните на Министерството на околната среда и водите, според които от най-големите замърсители в градска среда е битовото отопление. По думите й помощите за отопление за социалнослабите граждани са вредни от гледна точка на екологията. Диана Кирчева отчете, че във Варна почти няма замърсявания от промишлени източници. Същевременно устройството на територията е много важно, като съединяване на блокове от миналото, вече не се препоръчва, тъй като дългите жилищни сгради възпрепятстват естествената вентилация. Според Диана Кирчева при набелязването на мерките трябва да се предвиди и увеличеният брой на лични автомобили, които град като Варна не може да поеме. Тя сподели за необичаен случай от преди няколко години, в който уредите в една от базовите станции за отчитане на данните, отразили завишено замърсяване на въздуха заради кебапчийница, която се намирала в близост. \r\nДиана СТОЕВА", "date": "2018.09.20", "title": "Варна: Завишени нива на фини прахови частици са отчетени в града през септември"}
{"url": "http://www.focus-news.net/news/2018/09/20/2569408/kmetat-na-stara-zagora-zhivko-todorov-shte-napravi-parva-kopka-za-ulitsa-p-zaharieva-v-kvzheleznik.html", "text": "В 15.30 часа на 21 септември кметът на Стара Загора Живко Тодоров ще направи първа копка за изграждането на ул. „Петкана Захариева“ в кв. „Железник“. Това съобщиха от пресцентъра на  Община Стара Загора . \r\nТой пое ангажимент пред жителите на квартала да бъде изградена улицата, която ще бъде дълга около 200 метра и широка 12 метра. Ще бъде направено проектиране, ще бъдат изградени и трототари с 2,5 м широчина. \r\nВ най-западния квартал на Стара Загора, който се разрасна много в последните години, се изградиха много нови жилищни кооперации. Там инфраструктура никога не е имало, а част от проблема е наличието на частни терени, които трябваше да бъдат отчуждени.  \r\nОбщината ще финансира дейностите по строителството, за което е проведена обществена поръчка и е избран изпълнител. Намерението е улицата да бъде завършена до края на годината.", "date": "2018.09.20", "title": "Кметът на Стара Загора Живко Тодоров ще направи първа копка за улица „П. Захариева“ в кв.„Железник“"}
{"url": "http://www.focus-news.net/news/2018/09/20/2569411/plovdiv-otkriha-pametna-plocha-na-d-r-ivan-vasilev-sabral-istoriyata-na-rodnoto-si-selo-topolovo-v-kniga.html", "text": "С официална церемония в село Тополово бе открита плоча на бележития представител на Село Тополовец д-р Иван Василев, съобщиха за  Радио „Фокус“-Пловдив  от Община Асеновград. Плочата се намира пред Народно читалище „Н. Й. Вапцаров”. На откриването бе заместник-кмета на Асеновград инж. Мария Вълканова. „Днес ние се прекланяме пред неговия труд  и в чест на тази негова любов към родния край  му благодарим. С поставянето на паметната плоча искаме да изразим нашата признателност за неговото дело.”, каза Вълканова. \r\nД-р  Иван Василев  е роден в с. Тополово. Завършва медицина във ВМИ-Пловдив през 1961 г. Придобива специалност „Рентгенология”. Работи като рентгенолог в районните болници в Златоград, Карлово и Асеновград. От 1981 г. работи в Санаториума за белодробни болести- гр. Чепеларе, като пулмолог, рентгенолог и главен лекар. \r\nИма над 200 публикации във вестници и сборници, издава книги и най-известната е „Село Тополово”. \r\n„Миналото на моя край винаги ме е привличало. Където и да съм бил, винаги  ми се е искало да видя селото, където съм роден.Това ме е карало жадно да търся и поглъщам всичко писано за него. Идеята да възкреся  миналото на своето родно място ме подтикна да посетя стотици хора в селото, областта и страната. Следователно може да се каже, че главният исторически извор бяха самите тополовци със своите разкази , биографии, песни, легенди. Давам си сметка, че не всичко съм успял да проуча и включа в труда си. Все пак считам, че съм уловил най-важното и най- интересното, станало в Тополово, за да остане то запазено за идните поколения. С това давам скромният си дар на моето родно село Тополово”, казва преди смъртта си д-р Василев.", "date": "2018.09.20", "title": "Пловдив: Откриха паметна плоча на д-р Иван Василев, събрал историята на родното си село Тополово в книга"}
{"url": "http://www.focus-news.net/news/2018/09/20/2569414/blagoevgrad-dvizhenieto-po-patya-blagoevgrad-simitli-sled-izhoda-ot-grad-blagoevgrad-v-posoka-simitli-se-osashtestvyava-v-edna-lenta-poradi-paten-intsident.html", "text": "Движението по път I-1 (E-79) Благоевград – Симитли след изхода от град Благоевград, в посока Симитли, при км 366, се осъществява в една лента поради ПТП. Това съобщиха от  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на „Пътна полиция“.", "date": "2018.09.20", "title": "Благоевград: Движението по пътя  Благоевград – Симитли след изхода от град. Благоевград в посока Симитли се осъществява в една лента поради пътен инцидент"}
{"url": "http://www.focus-news.net/news/2018/09/20/2569416/prof-todor-kantardzhiev-s-predstavenata-na-kragla-masa-v-parlamenta-natsionalna-programa-za-gripa-shte-bade-osigureno-reimbursirane-na-riskovi-grupi.html", "text": "С представената на кръгла маса в парламента национална програма за грипа ще бъде осигурено реимбурсиране на рискови групи. Това каза директорът на Националния център по заразни и паразитни болести и епидемиолог проф. д-р Тодор Кантарджиев в интервю за  Агенция „Фокус“   по повод провелата се кръгла маса за съвременните аспекти в профилактиката и лечението на острите респираторни заболявания. Той уточни, че програмата е представена от Министерство на здравеопазването по време на кръглата маса.  „Акцентът ѝ е осигуряване реимбурсирането на ваксина срещу сезонен грип за хората над 65-годишна възраст“, каза той. По думите му  доц. Лъчезар Иванов също се е спрял на четирите акцента на тази национална програма. „Подчерта, че тя е една стъпка за разширяване на имунизационния обхват. Има нещо, което е притеснително. България е единствената страна не само в ЕС, а и на Балканите, която не осигурява известно реимбурсиране на рисковите групи – пенсионери и възрастни срещу грип. Мисля, че с тази програма това ще бъде преодоляно“, коментира проф. Кантарджиев. Той поясни, че най-важното, което се е обсъдило на кръглата маса е било състоянието на системата на здравеопазването и нейната готовност за реагиране на следващия грипен сезон.  \r\nДеница КИТАНОВА Пълния текст на интервюто четете в „Мнение”", "date": "2018.09.20", "title": "Проф. Тодор Кантарджиев: С представената на кръгла маса в парламента национална програма за грипа ще бъде осигурено реимбурсиране на рискови групи"}
{"url": "http://www.focus-news.net/news/2018/09/20/2569400/glavniyat-prokuror-sotir-tsatsarov-ekstraditsiyata-na-dimitar-zhelyazkov-ochite-e-iztsyalo-v-ratsete-na-turskite-sadebni-vlasti.html", "text": "Екстрадицията на Димитър Желязков-Очите е изцяло в ръцете на турските съдебни власти. Това каза пред журналисти в парламента главният прокурор Сотир Цацаров след заседание на Комисията за наблюдение на приходните агенции и борба със сивата икономика и контрабандата, предаде репортер на  Агенция „Фокус“ . „Всички задължения, които е следвало да бъдат изпълнени от нас, от международния отдел на Прокуратурата и от Министерството на правосъдието, са изпълнени на 100%“, заяви той. „Нямам смелостта да заявя, че познавам турския закон. Освен това нямам смелостта да предвиждам действията на турските съдебни власти“, коментира Сотир Цацаров. „Това, което виждам е, че в съответствие с изпращаните ни документи, те действат адекватно“, обясни главният прокурор. „Що се отнася до времевия интервал, в който действат, не е нито в правомощията, нито във възможностите ни да им предписваме кога да си насрочват заседанията“, посочи Цацаров. „Имаше спекула в публичното пространство, че турците не били получили документите за Димитър Желязков-Очите. Ами като не са ги получили, великите адвокати да отидат и да го освободят от Истанбул, защото седи без основание“, каза още той. \r\nБиляна ИВАНОВА", "date": "2018.09.20", "title": "Главният прокурор Сотир Цацаров: Екстрадицията на Димитър Желязков-Очите е изцяло в ръцете на турските съдебни власти"}
{"url": "http://www.focus-news.net/news/2018/09/20/2569417/plovdiv-v-selo-topolovo-otbelyazaha-100-g-ot-kraya-na-parvata-svetovna-voyna.html", "text": "В село Тополово отбелязаха 100 г. от края на Първата световна война, съобщиха за  Радио „Фокус“-Пловдив  от Община Асеновград. „Тополово е дало на тази война 48 жертви. Поклон пред техния подвиг и на хилядите жертви във войната, оставила след себе си глад, болести и сълзи” – това каза в своето слово по случай отбелязването на 100 години от края на Първата световна война кметът на с. Тополово Йордан Дичев. Честването на годишнината започна пред паметната плоча на загиналите във войните с приемане на почетен строй от подполковник Стоичко Белишки, заместник-командир на 4-ти артилерийски полк. Слово за събитията от войната и участието на тополовци в нея изнесе кметът на селото Дичев. Ученици от местното училище „Отец Паисий” изнесоха поетичен рецитал и изчетоха имената на всичките 48 млади мъже, дали живота си за България. Отслужена бе заупокойна молитва за душите на бойците. От името на Община Асеновград инж. Мария Вълканова поднесе венец в памет на загиналите в Първата световна война.", "date": "2018.09.20", "title": "Пловдив: В село Тополово отбелязаха 100 г. от края на Първата световна война"}
{"url": "http://www.focus-news.net/news/2018/09/20/2569407/ministar-mladen-marinov-shte-napravya-vsichko-vazmozhno-mvr-i-administratsiyata-da-rabotyat-taka-che-da-izpalnyavat-osnovnite-si-zadachi.html", "text": "Ще направя всичко възможно от гледна точка на професионалния ми опит да направя така, че Министерството и администрацията да работят така, че да подсигурят основните задачи, които се очакват да бъдат изпълнени. Това каза министърът на вътрешните работи Младен Маринов по  БНР  за встъпването му в длъжност. Според него основните дейности на Вътрешното министерство са именно сигурността на гражданите и противодействието на престъпността. „Моята задача е тези неща да се решават на политическо ниво, а на професионално да давам гаранция на хората, че когато работят добре ще получат защита“, посочи Младен Маринов. Той отказа да коментира позицията на президента Румен Радев относно неговата кандидатура за министър на вътрешните работи, но като посочи, че президентът Радев има право на мнение по всичко политически въпроси, които касаят страната. „МВР изпълнява основната си дейности в пълен обем, които са обективни и се виждат от постигнатите резултати\", заяви той. По думите му често има усложняване на обстановката, като например тежкия инцидент с преобърналия се автобус край Своге. „Като цяло смятам, че работим добре, колегите са мотивирани и аз ще им дам сигурност да продължават да изпълняват работните си задължения в тази посока“, посочи новият министър на вътрешните работи.", "date": "2018.09.20", "title": "Министър Младен Маринов: Ще направя всичко възможно МВР и администрацията да работят така, че да изпълняват основните си задачи"}
{"url": "http://www.focus-news.net/news/2018/09/20/2569415/donald-tusk-targovskiyat-plan-na-tereza-mey-za-brekzit-nyama-da-stane.html", "text": "Председателят на Европейския съвет Доналд Туск предупреди в четвъртък след разговора си с британския премиер Тереза Мей, че планът на Великобритания за търговските отношения след излизането на страната от Европейския съюз, просто „няма да стане“, предава  AFP . \r\nСлед два дни преговори в австрийския град Залцбург, Туск заяви пред репортерите, че лидерите са на мнение, че планът на Мей ще подкопае единния пазар на ЕС. \r\nПревод и редакция:", "date": "2018.09.20", "title": "Доналд Туск: Търговският план на Тереза Мей за Брекзит няма да стане"}
{"url": "http://www.focus-news.net/news/2018/09/20/2569418/glavniyat-prokuror-sotir-tsatsarov-shte-ima-proverka-po-sluchaya-s-prostrelyaniya-politsay-v-sofiya-na-18-septemvri.html", "text": "Проверка на случая с простреляния полицай ще има. Това каза пред журналисти в парламента главният прокурор Сотир Цацаров за случая с 34-годишния полицай, който беше прострелян в главата от психично болен мъж в София на 18 септември, предаде репортер на  Агенция „Фокус“ . „По моя начална информация лицето е живяло известно време в чужбина. Това малко или много е дало отражение върху диагнозата“, посочи той. Попитан как ще коментира информацията, че в началото на август майката на психично болния мъж е подала сигнал, документиран в Районна прокуратура-София с удължен срок до октомври, че той трябва да се освидетелства главният прокурор посочи: „Не мога да отговоря, единственото, което мога да обещая е, че още утре може да имате резултати“. „В никакъв случай не отричам, че това, което казвате, е важно. Но да ви кажа нещо сега, означава да говоря неосведомено“, обясни Сотир Цацаров. \r\nВ отговор на въпрос ще се стигне ли и до искане за запориране на имущество на Миньо Стайков главният прокурор посочи: „Естествено, че ще се стигне“. „Срокът за това е законовоустановен“, допълни зам.-главният прокурор Иван Гешев. \r\nБиляна ИВАНОВА", "date": "2018.09.20", "title": "Главният прокурор Сотир Цацаров: Ще има проверка по случая с простреляния полицай в София на 18 септември"}
{"url": "http://www.focus-news.net/news/2018/09/20/2569420/plamen-georgiev-kponpi-raboti-se-po-ideyata-za-antikoruptsionno-obuchenie-koeto-da-bade-vavedeno-sled-8-klas-v-balgarskite-uchilishta.html", "text": "Работи се по идеята за антикорупционно обучение, което да бъде въведено след 8. клас в българските училища. Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев по време на изслушване на заседание на парламентарната комисия за борба с корупцията, конфликт на интереси и парламентарна етика, предаде репортер на  Агенция „Фокус“ . \r\n„Проведохме среща с министъра на образованието във връзка с тази идея. На 10 октомври организираме кръгла маса на високо ниво, където ще поканим лектори и от България, и от чужбина, които ще изнесат лекции за антикорупционно образование. Предстои изработване на конкретни учебни материали и листовки, които да се раздадат на децата и да бъдат внедрени в обучението“, каза още Георгиев и посочи, че това антикорупционно образование е предвидено да се въведе след 8 клас.  \r\n„С кмета на Перник проведохме и разговори за пилотно въвеждане на антикорупционно образование в детските градини – вероятно чрез песнички, игри и подобни похвати. Резултатите от това антикорупционно обучение ще се видят след доста години. Но виждаме, че има неразбиране в нашето общество относно понятието“, коментира председателят на КПКОНПИ. \r\nЦветилена СИМЕОНОВА", "date": "2018.09.20", "title": "Пламен Георгиев, КПОНПИ: Работи се по идеята за антикорупционно обучение, което да бъде въведено след 8. клас в българските училища"}
{"url": "http://www.focus-news.net/news/2018/09/20/2569421/nepalnoleten-mladezh-e-s-nalozheno-nakazanie-za-sklonyavane-na-detsa-kam-razvratni-deystviya-razprostranenie-i-darzhane-na-pornografski-material.html", "text": "Районна прокуратура – Враца е постигнала споразумение със защитата на непълнолетния подсъдим – А.И., привлечен към наказателна отговорност за извършени от него престъпления. Това съобщиха от пресцентъра на Апелативна прокуратура-София. \r\nНа 21 и на 22 юли 2016 г., чрез настолен компютър с използване на различни потребителски имена (акаунти) на програма „Скайп“, А.И. склонявал деца да участват в похотливо показване на полови органи. посредством уеб-камера. Момчетата били на девет и дванадесет години.  \r\nПодсъдимият И., в периода от 08.10.2016 г. до 29.12.2016 г., чрез използване на информационна технология, разпространил на няколко получатели порнографски материал – снимки, изобразяващи открито сексуално поведение.  \r\nОсвен това, на дисковото пространство на настолния си компютър, той държал тридесет и осем фотографски файла, за създаването на които са били използвани деца, видимо изглеждащи като ненавършили осемнадесетгодишна възраст.  \r\nЗа извършените от А.И. престъпления му е наложено едно общо наказание „Пробация“, включваща задължителна регистрация по настоящ адрес и периодични срещи с пробационен служител три пъти седмично за срок от десет месеца.", "date": "2018.09.20", "title": "Непълнолетен младеж е с наложено наказание за склоняване на деца към развратни действия, разпространение и държане на порнографски материал"}
{"url": "http://www.focus-news.net/news/2018/09/20/2569422/vratsa-dvama-sa-dadeni-na-sad-za-nezakonno-tarsene-na-arheologicheski-obekti-v-zemlishteto-na-s-kalen-obshtina-mezdra.html", "text": "Окръжна прокуратура - Враца е внесла за разглеждане в съда обвинителен акт срещу В.Д. и Ю.М., привлечени към наказателна отговорност за незаконно търсене на археологически обекти. Това съобщиха от  Апелативна прокуратура - София . На 14 март 2018 г. полицейски служители от РУ – Мездра извършвали обход на оперативен район. Около връх Косматица, в местността „Петте дървета“, в землището на с. Горна Кремена, те забелязали спрян в гората лек автомобил „Тойота“. Недалеч от колата те забелязали мъж с маталотърсач и лопата, който обхождал земята с уреда и периодично разкопавал нещо.  \r\nПолицаите го доближили, за да установят самоличността му и да извършат проверка на дейността му. Мъжът – В.Д., обяснил, че заедно с приятеля си – Ю.М., са „на разходка“. При обиск на място единият от тях предал пет монети, а в лекия автомобил били открити и иззети различни археологически предмети.  \r\nВ.Д. доброволно предал и носените от него металотърсач и лопата, като заявил, че ги е носел за издирване на метеорити, което обяснил с членуването си в съответна асоциация.  \r\nПриятелят му – Ю.М., който също държал в ръцете си металдетектор и лопата, казал на полицаите, че с тях „имитира дейност“.  \r\nОт заключението на изготвената по досъдебното производство съдебно-археологическа експертиза е видно, че част от откритите у единия обвиняем и в лекия автомобил археологически предмети притежават качества на движима културна ценност и са на обща стойност 181 лева.  \r\nУстройствата, които носели обвиняемите, са самоделно изработени металдетектори, с които може да се извършва звукова идентификация на метални обекти за дълбочинно търсене.  \r\nВпоследствие е било установено, че В.Д. и Ю.М. осъществявали незаконна дейност, тъй като не са подавали заявления за получаване на разрешение за извършване на теренни археологически проучвания. Обвиняемият В.Д., освен че нямал право за това, е бил привлечен към наказателна отговорност и за незаконно държане на повече от три археологически обекта. За тях не са постъпвали документи за вписването им в качество на културни ценности, съгласно Закона за културното наследство. През 2014 г. той вече е бил осъждан за същото престъпление.  \r\nПредстои насрочване на разпоредително заседание по делото.", "date": "2018.09.20", "title": "Враца: Двама са дадени на съд за незаконно търсене на археологически обекти в землището на с. Кален, община Мездра"}
{"url": "http://www.focus-news.net/news/2018/09/20/2569419/ministar-mladen-marinov-kato-glaven-sekretar-prioritet-mi-beshe-bezopasnostta-na-patya-shte-prodalzha-v-tazi-posoka-i-kato-ministar.html", "text": "Приоритет на работата на главния секретар на МВР е безопасността на пътя, тя е заложена и в програмата на правителството. Аз като министър на вътрешните работи ще продължа в тази посока. Това каза министърът на вътрешните работи Младен Маринов в интервю за предаването „Нещо повече“ по  БНР  след встъпването му в длъжност. Решението на проблема според него е ясно разпределение на отговорностите и добра комуникация между институциите. „Това се отнася до всичко проблеми, които касаят МВР - трябва да има професионален диалог между институциите,“ обясни той. По думите му работата на Министерството трябва да продължи в посока на модернизиране на полицейското оборудване и заменяне на физически контрол с технически средства за управление на трафика. „Още с указа на президента, с който бях назначен за главен секретар на МВР една от първите ми задачи беше да създам противодействие с груповата престъпност, отбелязваме 8% спад и значително увеличено полицейско присъствие в малките населени места“, посочи Младен Маринов. Той каза, че в момента липсата на главен секретар няма да спъне работата на МВР защото има зам.-главен секретар, който да организира нещата.", "date": "2018.09.20", "title": "Министър Младен Маринов: Като главен секретар приоритет ми беше безопасността на пътя, ще продължа в тази посока и като министър"}
{"url": "http://www.focus-news.net/news/2018/09/20/2569423/plamen-georgiev-kpkonpi-planirame-da-situirame-agenti-koito-na-mestno-nivo-da-otgovaryat-za-borbata-s-koruptsiyata.html", "text": "Планираме да ситуираме агенти, които на местно ниво да отговарят за борбата с корупцията. Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев по време на изслушване на заседание на парламентарната комисия за борба с корупцията, конфликт на интереси и парламентарна етика, предаде репортер на  Агенция „Фокус“ . „Защото се налага в много случаи да се пътува постоянно, а е хубаво да има хора на местно ниво – в Пловдив, във Варна, в Бургас, във Велико Търново. Там ще има такива агенти, които ще работят на място и ще могат по-лесно да откриват и източници. Ако има и други региони, за които има данни за засилена корупционна активност, ще ситуираме и там хора“, посочи Георгиев. По думите му в момента служителите на КПКОНПИ са само в София. \r\nГеоргиев обясни, че проблем е намирането на кадри, защото има високи изисквания за работа в Комисията. „И не всички успяват да се справят с тях, но няма как. Защото иначе рискуваме да бъдем неефективни или да има теч на информацията, която би провалило операциите“, обясни той. \r\nЦветилена СИМЕОНОВА", "date": "2018.09.20", "title": "Пламен Георгиев, КПКОНПИ: Планираме да ситуираме агенти, които на местно ниво да отговарят за борбата с корупцията"}
{"url": "http://www.focus-news.net/news/2018/09/20/2569427/v-agentsiya-patna-infrastruktura-shte-badat-otvoreni-ofertite-za-spasitelni-arheologicheski-prouchvaniya-po-traseto-na-mezdra-botevgrad.html", "text": "От 14.00 часа на 21 септември в Агенция „Пътна инфраструктура“ ще бъдат отворени офертите в открита процедура за определяне на изпълнител за извършване на археологически проучвания по трасето на път I-1 (Е-79), участъка Мездра – Ботевград от км 161+367 до км 194+122. Индикативната стойност на поръчката е 550 хил. лв. без ДДС.Това съобщиха от  Агенция „Пътна инфраструктура“ \r\nБъдещият изпълнител ще трябва да изпълни археологическо проучване на обекти в землището на с. Скравена от км 188+150 до км 188+450 и археологическо наблюдение на цялото трасе на участъка Мездра – Ботевград от км 161+367 до км 194+122.", "date": "2018.09.20", "title": "В Агенция „Пътна инфраструктура“ ще бъдат отворени офертите за спасителни археологически проучвания по трасето на Мездра - Ботевград"}
{"url": "http://www.focus-news.net/news/2018/09/20/2569429/ria-novosti-pred-sgradata-na-varhovnata-rada-e-imalo-sblasatsi-mezhdu-natsionalisti-i-politsiyata.html", "text": "В Киев пред сградата на Върховната рада е имало сблъсъци между протестиращи националисти и служители на правозащитните органи, предава  РИА Новости . \r\nВълненията са започнали на фона на изявлението в парламента на Петро Порошенко, който изнесе ежегодното си послание към депутатите. В своята реч украинският лидер засегна теми, като военното сътрудничество и санкциите срещу Русия и се застъпи за отмяна на депутатския имунитет. Той изказа и мнението си по повод ситуацията в Донбас. \r\nКакто се разбира от директното предаване на агенция „УНН“, членовете на партия „Национален корпус“ искат опростяване на процедурата по предоставяне на украинско гражданство на чужденци, участвали във военната операция в Донбас, отбелязва руската агенция. \r\nДемонстрантите са се опитали да пробият полицейския кордон и да влязат в сградата на парламента. В резултат органите на реда са употребили сълзотворен газ. По последните данни са пострадали двама полицаи. Единият има травма в крака, а другия – в ръката. \r\nСлед като на полицията е изпратено подкрепление, стълкновенията са прекратени. \r\nПартия „Национален корпус“ е създадена на базата на батальона „Азов“, срещу когото в Русия е възбудено наказателно дело. \r\nПревод и редакция:", "date": "2018.09.20", "title": "РИА Новости: Пред сградата на Върховната рада е имало сблъсъци между националисти и полицията"}
{"url": "http://www.focus-news.net/news/2018/09/20/2569425/plamen-georgiev-kpkonpi-dosega-v-komisiyata-sa-postapili-2-signala-ot-inspektoratite-na-dve-ministerstva.html", "text": "Досега в Комисията са постъпили 2 сигнала от инспекторатите на две министерства. Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев по време на изслушване на заседание на парламентарната комисия за борба с корупцията, конфликт на интереси и парламентарна етика, предаде репортер на  Агенция „Фокус“ . \r\n„Изнесохме серия от форуми по места на инспекторатите, на които им обяснихме нашата визия за това какво и как трябва да се проверява. Отделно в КПКОНПИ дойдоха страшно много питания – писма и телефонни разговори, като на всички сме дали указания как трябва да бъдат вършени проверките по места“, каза Георгиев. \r\nТой уточни, че Комисията работи много добре с Главния инспекторат. „Така че взаимодействието с инспекторатите е много сериозно. Сигналите от там на този етап са малко, но явно не са открити нарушения“, каза още Георгиев. \r\nЦветилена СИМЕОНОВА", "date": "2018.09.20", "title": "Пламен Георгиев, КПКОНПИ: Досега в Комисията са постъпили 2 сигнала от инспекторатите на две министерства"}
{"url": "http://www.focus-news.net/news/2018/09/20/2569428/blagoevgrad-16-godishno-momche-e-postradalo-pri-sbivane-v-uchilishte-v-grada-nyama-danni-za-seriozni-naranyavaniya.html", "text": "16-годишно момче е пострадало при сбиване в училище в Благоевград. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. Тя уточни, че не може да посочи в кое училище е станал инцидентът, тъй като работата по случая продължава. Момчето е транспортирано в Спешен център-Благоевград, няма данни за сериозни наранявания. Органите на реда в момента са на място. Не са известни причините за сбиването. \r\nНатали СТЕФАНОВА", "date": "2018.09.20", "title": "Благоевград: 16-годишно момче е пострадало при сбиване в училище в града, няма данни за сериозни наранявания"}
{"url": "http://www.focus-news.net/news/2018/09/20/2569430/plamen-georgiev-kpkonpi-148-litsa-ot-darzhavnata-vlast-ne-sa-podali-imushtestveni-deklaratsii-shte-im-bade-naznachena-proverka-za-nezakonno-pridobito-imushtestvo.html", "text": "148 лица от държавната власт не са подали имуществени декларации, ще им бъде назначена проверка за незаконно придобито имущество. Това каза председателят на Комисията за предотвратяване на корупцията и отнемане на незаконно придобито имущество (КПКОНПИ) Пламен Георгиев по време на изслушване на заседание на парламентарната комисия за борба с корупцията, конфликт на интереси и парламентарна етика, предаде репортер на  Агенция „Фокус“ . \r\n„Проверката за незаконно придобито имущество е изключително силна мярка, защото всичко се показва. А допреди това имаше само парична глоба и тогава лицата можеха да предпочетат да си платят една глоба и това е“, каза още Георгиев и посочи, че по този начин с новия закон се цели прозрачност. \r\n„Имаме изключително активно международно сътрудничество. В началото на октомври ще взема участие в Прищина, където се събират ръководителите на всички балкански антикорупционни органи. Там ще представим нашата работа, защото създадохме един уникален модел – такъв единен антикорупционен орган няма никъде в Европа, и трябва да покажем ползите му“, обясни Георгиев. Той посочи още, че български експерти постоянно са канени на различни форуми, на които да представят българския модел. \r\nЦветилена СИМЕОНОВА", "date": "2018.09.20", "title": "Пламен Георгиев, КПКОНПИ: 148 лица от държавната власт не са подали имуществени декларации, ще им бъде назначена проверка за незаконно придобито имущество"}
{"url": "http://www.focus-news.net/news/2018/09/20/2569431/blagoevgrad-dve-katastrofi-sa-stanali-na-glaven-pat-e-79-sled-izhoda-na-grada-v-posoka-simitli-nyama-postradali.html", "text": "ве катастрофи са станали на главен път Е-79 след изхода на Благоевград, в посока Симитли. Това съобщи за  Радио „Фокус“-Пирин  Йорданка Шаркова, говорител на Областна дирекция на МВР-Благоевград. И при двата пътни инцидента няма пострадали, щетите са само материални. Едната катастрофа е между два леки и един товарен автомобил, а другата – между две леки коли. Движението в участъка се осъществява в една лента временно, докато бъдат изтеглени автомобилите от пътното платно. Шофьорите да се движат с повишено внимание в района. \r\nНатали СТЕФАНОВА", "date": "2018.09.20", "title": "Благоевград: Две катастрофи са станали на главен път Е-79 след изхода на града, в посока Симитли, няма пострадали"}
{"url": "http://www.focus-news.net/news/2018/09/20/2569433/v-denya-na-nezavisimostta-balgarskata-armiya-predstavya-tehnika-i-vaorazhenie-v-sedemnadeset-grada-v-stranata.html", "text": "По случай 110–ата годишнина от обявяване на Независимостта на България по разпореждане на министъра на отбраната Красимир Каракачанов на 22 септември (събота) в седемнадесет български града ще бъдат показани военна техника, образци оръжие и екипировка. Инициативата е първа от поредицата изяви под наслов „Това сме ние“, с които Министерството на отбраната цели да популяризира военната служба. Това съобщиха от пресцентъра на  Министерство на отбраната . В София от 9.00 часа до 12. 00 часа пред парадния вход на Министерство на отбраната (ул. „Дякон Игнатий“ № 3) всички гости на празника ще могат да разгледат основни образци военна техника на Въоръжените сили - бронирана машина „Хамър”,  бойни бронирани колесни машини „Командо”, „Гардиан“ и „Пустинна котка“.  \r\nВсички интересуващи се от военната служба ще могат да получат информация за свободните места в армията, както и за условията за участие в курсове за начална и специална военна подготовка. \r\nГостите на инициативата ще могат да чуят и изпълненията на Представителния духов  оркестър на Сухопътните войски.  \r\nДенят на Независимостта ще бъде отбелязан със същата инициатива и в градовете Пловдив, Варна, Бургас, Стара Загора, Плевен, Сливен, Шумен, Смолян, Благоевград, Враца, Белене, Асеновград, Карлово, Казанлък, Хасково и Ямбол.", "date": "2018.09.20", "title": "В Деня на Независимостта Българската армия представя техника и въоръжение в седемнадесет града в страната"}
{"url": "http://www.focus-news.net/news/2018/09/20/2569426/unian-skandalat-s-izdavaneto-na-ungarski-pasporti-v-zakarpatieto-budapeshta-s-ryazko-izyavlenie-kam-ukrayna.html", "text": "Будапеща оценява изгонването на унгарския консул от град Берехове (украинската Закарпатска област) заради видеото, на което се вижда как той дава паспорт, като неприятелски акт от страна на Киев, заяви министърът на външните работи на Унгария Петер Сиярто, цитиран от  агенция УНИАН . \r\n„Тази мярка поставя отношенията между двете страни в друго измерение и няма да остане без отговор, но Министерството на външните работи и търговията не е получавало официално съобщение по този повод“, заяви Сиярто. \r\nПо неговите думи, видеоклипът, записан със скрита камера в консулството на Унгария в Берегова се използва в украинската избирателна кампания в опит да се спечелят гласове чрез антиунгарски настроения. \r\nСиярто заяви, че записът, най-вероятно, е направен и публикуван в интернет по нечия заповед. \r\nТой добави, че клетвата за гражданство, записана на видеото, отговаря на всички правила и, съответно, фактът, че външният министър на Украйна Павел Климкин е възразил против нея може да се обясни само с вътрешни политически съображения и предстоящите избори. \r\n„Двойното гражданство е обичайна практика в Европейския съюз и, съответно, украинските възражения показват, че Киев се отнася несериозно към европейската интеграция и влизането в НАТО“, заяви министърът. \r\n„Правителството няма да позволи на украинската администрация да влоши още повече положението на закарпатските унгарци и осъжда опитите за сплашването им в максимална възможна степен“, добави Сиярто. \r\nОсвен това той заплаши „още повече да забави“ движението на Украйна към ЕС заради паспортния скандал. Агенция „Фокус“ припомня: Консулството на Унгария в град Берехове, украинската Закарпатска област, издава паспорти на етническите унгарци, които живеят в района. Процедурата по предаването на документа се придружава от наздравица с шампанско в чест на второто гражданство и инструкции да не се съобщава за това на украинските власти, предава „Укринформ“, като се позовава на публикувано на уебсайта си видео от такава церемония. \r\nВ същото време, украински граждани, пише агенцията, високо се заклеват във вярност на Унгария. \r\n„Заклевам се да считам Унгария за своя родина. Ще бъда лоялен гражданин, ще защитавам и служа на Унгария. Господ да ми е на помощ“, се повтаря по три пъти от украинските граждани, като това се случва на фона на унгарско знаме, съобщава „Укринформ“. \r\nСлед хумна, притежателите на нови унгарски паспорти получават инструкции от унгарски дипломати. „Скрийте от правителствените институции на Украйна факта, че сте получили унгарско гражданство“, казва унгарският дипломат. \r\n„Укфинформ“ се е свързал с унгарското консулство в Берехове, откъдето до сега не са отговорили на въпросите, свързани с горепосочената информация. \r\nВ същото време, унгарското посолство в Киев, където е изпратено подобно искане, е потвърдило, че е получило писмото на украинската агенция, но е отказало да направи коментар по въпроса. \r\n„Изпратихме вашето искане до нашето министерство. Те може да ви отговорят, ако искат“, е отговорил служител на дипломатическото представителство на руски, като е подчертал, че не говори украински, отбелязва агенцията.  \r\nПревод и редакция:", "date": "2018.09.20", "title": "УНИАН: Скандалът с издаването на унгарски паспорти в Закарпатието: Будапеща с рязко изявление към Украйна"}
{"url": "http://www.focus-news.net/news/2018/09/20/2569435/utre-se-otvaryat-ofertite-za-tehnicheski-proekti-pri-remonta-na-nad-30-km-tretoklasni-patishta-v-oblast-burgas.html", "text": "От 14.00 часа на 21 септември се отварят офертите за изработването на технически проекти при основния ремонт на над 30 км третокласна пътна мрежа в област Бургас. Въз основа на проектите, които ще бъдат направени, ще се рехабилитират над 6 км от път III-6009 Каблешково - Ахелой, близо 8 км от път III-9061 Тънково - Слънчев бряг и 16 км от път III-7907 Дебелт - Братово. Това съобщиха от  Агенция „Пътна инфраструктура“ . През летните месеци отсечките Каблешково - Ахелой и Тънково - Слънчев бряг са част от алтернативния маршрут за Слънчев бряг и Ахелой, като се избягва преминаването през Бургас и Поморие. Третокласният път Дебелт - Братово свързва населените места около езеро Вая с второкласния път II-79 Бургас-Средец. Обществената поръчка е в 3 обособени позиции: В обособена позиция №1  са 6 км път III-6009 (Карнобат – Бургас) – Миролюбово – Изворище – Брястовец –Каблешково – Ахелой – (обходен път Слънчев бряг – Бургас. Пътят преминава през гр. Каблешково. В участъка няма големи съоръжения. Индикативната стойност за изработването на техническия проект е 44 200 лв. без ДДС, а срокът за изпълнение е 90 дни. \r\nВ обособена позиция №2 е път III-9061 (Оризаре – Каблешково) – Тънково – Слънчев бряг. Дължината на участъка е 7,8 км. В отсечката има 2 съоръжения, които предстои да бъдат основно ремонтирани - мост над р. Хаджийска, с дължина 63 м, и стоманобетонов мост, премостващ отводнителен канал, който е 10 м. Двата моста са изградени през 1938 г. Индикативната стойност за обособената позиция е 63 000 лв. без ДДС, а срокът е 90 дни. В обособена позиция №3  е път III-7907 Дебелт – Братово. Участъкът е с дължина над 16 км. Пътят преминава през град Дебелт, Тръстиково и Полски извор. В отсечката престои да бъдат рехабилитирани четири съоръжения - мост над дере с дължина 128,7 м, мост над р. Русокастренска /51 м/, мост над дере /8,6 м/ и мост над дере /11 м/. Индикативната стойност за тази обособена позиция е 130 000 лв. без ДДС, а срокът за изпълнение е 90 дни. \r\nБъдещите изпълнители на обществената поръчка ще трябва да направят геодезически измервания, конструктивно обследване на прилежащите съоръжения, инженерно-геоложки проучвания и изработване на инвестиционен (технически) проект. При изготвянето на техническите проекти за рехабилитация на трите пътни участъка ще бъдат предвидени мерки за възстановяване на транспортно-експлоатационните качества и носимо-способността на настилката, доброто отводняване на пътя и осигуряване на необходимите условия за безопасност на движението.", "date": "2018.09.20", "title": "Утре се отварят офертите за технически проекти при ремонта на над 30 км третокласни пътища в област Бургас"}
{"url": "http://www.focus-news.net/news/2018/09/20/2569436/v-gd-natsionalna-politsiya-shte-se-sastoi-brifing-vav-vrazka-s-predprietite-merki-vav-vrazka-s-predstoyashtite-praznichni-dni-i-ochakvaniyat-zasilen-trafik.html", "text": "От 11.00 часа на 21 септември на входа на ГД „Национална полиция“ ще се  състои брифинг. Това съобщиха от пресцентъра на  МВР . Поводът са предстоящите празнични дни и очакваният засилен трафик, както и мерките, които предприемат гранична, охранителна и пътна полиция.", "date": "2018.09.20", "title": "В ГД „Национална полиция“ ще се състои брифинг във връзка с предприетите мерки във връзка с предстоящите празнични дни и очакваният засилен трафик"}
{"url": "http://www.focus-news.net/news/2018/09/20/2569437/tass-indiya-e-provela-uspeshni-izpitaniya-na-takticheska-balistichna-raketa-prahaar.html", "text": "Ню Делхи. В четвъртък Индия е провела успешни изпитания на тактическа балистична ракета Prahaar, съобщи информационна агенция IANS, предава ТАСС. \r\nПо информация на агенцията, изстрелът на ракетата е произведен на полигона в източния щат Одиша с мобилни пускови установки. Изпитанията са преминали в условия на силен дъжд. \r\nТАСС отбелязва, че Prahaar е балистична твърдогоривна ракета, създадена от Индийската организация за военни изследвания и разработки. Планира се тази тактическа ракета да е способна да поразява цели, отдалечени на 150 км. \r\nПревод и редакция:", "date": "2018.09.20", "title": "ТАСС: Индия е провела успешни изпитания на тактическа балистична ракета Prahaar"}
{"url": "http://www.focus-news.net/news/2018/09/20/2569439/prof-svetla-bachvarova-neka-ne-sme-zriteli-a-rezhisyori-na-izgrazhdaneto-na-badeshteto-si.html", "text": "Проф. Светла Бъчварова: Нека не сме зрители, а режисьори на изграждането на бъдещето си. Това съобщиха от пресцентъра на  партията . Трябва да има сериозни държавни регулации за защита на българските производители и потребители.„Нека заедно бъдем не зрители, а сценаристи на изграждането на нашето бъдеще“. Това заяви народният представител от ПГ на „БСП за България“ проф. Светла Бъчварова при представянето на „Визия за България“  пред жителите на с. Бистра, Търговище.  Тя подчерта, че в своята Визия левицата залага на няколко основни приоритета, сред които е икономиката. По думите й България е пазарна икономика, но трябва да има сериозни регулации от страна на държавата.  Депутатът припомни, че цената на хляба се е вдигнала, а реакцията на управляващите е била- вместо да вземат мерки, да се молят на веригите да намалят своята печалба. „Нормално ли е този, който произвежда да получава само 35 ст, а търговецът да получава 45 ст. Няма развита държава, в която търговската надценка да е 50%“, каза тя. Проф. Светла Бъчварова подчерта, че държавата трябва да подпомогне българските производители. Тя коментира, че водата за напояване в българското земеделие е възможно най-скъпата и даде пример с Гърция, където  е безплатна.  „Без напояване България не може да развие земеделие, което да задоволява нашите потребности, а и да остава за износ“, поясни тя.  Бъчварова каза още, че страната ни е станала по-скоро вносител на плодове и зеленчуци и тази година, повече от месец, не е имало български плодове и зеленчуци на пазара у нас. По думите й трябва да има контрол от страна на държавата по отношение на условията за внос. Проф. Бъчварова подчерта, че има практики за двоен стандарт при храните в ЕС и попита: „Как ние произвеждаме мляко, изкупувано за 50 ст. на литър, а от Унгария идва сурово мляко за 25 ст.?“. Тя изтъкна, че всички храни трябва да се проверяват от Агенцията по храните и попита- ако суровото мляко трябва да пътува не повече от два дни и е прието от агенцията, то следва, че то е дошло на втория ден, което е почти невъзможно.  „Държавата, ако не застане на мястото си и не контролира всички тези процеси в защита на потребителя, няма да имаме никакви други възможности, освен да сме консуматори на нещо, което дори не знаем какво е и от къде идва. Точно това не искаме да се случи и затова търсим вашата подкрепа и мнение- как да го предотвратим“, заключи проф. Бъчварова.Събралите се на срещата граждани задаваха въпроси, свързани с дървата за огрев, възможността за облекчаване на ДДС за храните и лекарствата, повишаването на пенсиите за всички пенсионери, контролът върху качеството на произвежданото у нас и внасяните отвън стоки, цените на учебниците и учебните помагала и тяхното качество. Проф. Бъчварова проведе дискусия и с граждани на Търговище в клуб „Паисий Хилендарски“.  Присъстващите изтъкнаха диспропорциите между отделните региони на страната и неравномерното разпределение на средства по общини от страна на държавата, което ги задълбочава. Те се оплакаха, че им липсва достъп до качествено здравеопазване, образование и са лоши транспортните връзки в региона.", "date": "2018.09.20", "title": "Проф. Светла Бъчварова: Нека не сме зрители, а режисьори на изграждането на бъдещето си"}
{"url": "http://www.focus-news.net/news/2018/09/20/2569441/reuters-frenski-sad-otredi-marin-lyo-pen-da-predstavi-otsenka-za-psihiatrichnoto-si-sastoyanie.html", "text": "Фреснки съд отреди Марин льо Пен да представи оценка за психиатричното си състояние като част от разследването за нейното решение да публикува кадри от екзекуциите на „Ислямска държава“ в „Туитър“, съобщи самият лидер на десния „Национален фронт“ в четвъртък, предава  Reuters . \r\nРазследването е едно от многото срещу партията й, отбелязва британската агенция. То е свързано с три снимки на екзекуции, осъществени от „Ислямска държава“, които льо Пен сподели в „Туитър“ през 2015 година, като сред тях е и обезглавяването на американския журналист Джеймс Фоли. \r\nСъдът не е пожелал да потвърди, че е наредил оценяването на психиатричното състояние на политика, но е отбелязал, че подобни процедури са обичайна част от такива дела. \r\n„Мислех, че съм видяла всичко, но не! За това, че осъдих ужасите на „Даеш“ в „туитовете си“, „правосъдието“ ме изпрати да оценявам психиатричното си състояние! Докъде ще стигнат?“ – написа льо Пен в същата социална мрежа. „Това е НВЕВЕРОЯТНО“, добави тя. \r\nПревод и редакция:", "date": "2018.09.20", "title": "Reuters: Френски съд отреди Марин льо Пен да представи оценка за психиатричното си състояние"}
{"url": "http://www.focus-news.net/news/2018/09/20/2569424/ministar-mladen-marinov-nay-vazhniyat-printsip-v-mvr-e-priemstvenostta-za-tova-zalagam-na-nego.html", "text": "Залагам на приемствеността, защото когато се наруши този принцип, виждаме какви щети се нанасят в кадровия състав. Това е най-важното в Министерството на вътрешните работи. Това каза министърът на вътрешните работи Младен Маринов в интервю за предаването „Нещо повече“ по  БНР  за встъпването му в длъжност. „Аз съм човек, който налага бързо темпо на работа и искам по всеки сигнал да се действа незабавно, може би ще има някой, който няма да издържи на този начин на работа,“ коментира той, но добави, че според него не би трябвало да се правят резки кадрови промени, защото системата работи добре и има добра комуникация с прокуратурата и с представителите на местната власт. „Аз ще продължа срещите си с кметовете по райони и ще спазя процедурите, които се изискват по Конституция“, обясни той. Вътрешният министър Младен Маринов посочи, че ще очаква това, което е изисквал и до момента и държи да се поддържа едно активно темпо. „Смятам, че дори и да има спорове, всеки трябва да си отстоява мнението, защото така се взема правилното решение“, изтъкна той.", "date": "2018.09.20", "title": "Министър Младен Маринов: Най-важният принцип в МВР е приемствеността, за това залагам на него"}
{"url": "http://www.focus-news.net/news/2018/09/20/2569434/emanyuel-makron-planat-za-brekzit-na-tereza-mey-e-nepriemliv.html", "text": "Президентът на Франция Еманюел Макрон заяви в четвъртък, че предложенията на британския премиер Тереза Мей за икономическите отношения с ЕС след Брекзит са „неприемливи“, защото не се вписват в единния пазар, предава  AFP . \r\n„Днес е часът на истината“, заяви Макрон на пресконференция след срещата на върха на ЕС. Той посочи, че останалите 27 страни-членки на Съюза чакат „нови предложения от Великобритания през октомври“. \r\nПревод и редакция:", "date": "2018.09.20", "title": "Еманюел Макрон: Планът за Брекзит на Тереза Мей е неприемлив"}
{"url": "http://www.focus-news.net/news/2018/09/20/2569440/api-utre-ot-16-ch-do-20-ch-se-spira-dvizhenieto-na-kamionite-nad-12-t-po-nay-natovarenite-patishta.html", "text": "На 21 септември, последният работен ден преди трите почивни дни около Деня на Независимостта, от 16 ч. до 20 ч., се спира движението на камионите над 12 тона по автомагистралите и най-натоваренитe пътища. Това съобщиха от  Агенция „Пътна инфраструктура“ . Целта е повишаване на безопасността при пътуване и увеличаване на пропускателната способност на инфраструктурата. Необходимо е шофьорите да карат внимателно и със съобразена скорост, спазвайки въведените ограничения, пътната сигнализация и указанията на „Пътна полиция“, която следи и предприема необходимите действия за организацията на движението. \r\nВъв връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата. \r\nВ участъците, в които се извършват ремонти дейности е необходимо шофьорите да предвидят повече време за пътуване, поради по-ниската скорост на движение и въведените временни организации или да използват алтернативни маршрути.  \r\nВ момента на АМ „Хемус“ се извършва ремонт на долното строене на 4 виадукта - при 19-ти км (виадукт „Потоп“), 33-ти км (съоръжението при тунел „Витиня“), при 36-ти километър (виадукт „Коренишки дол“) и при 51-ви км (виадукт „Разлив“). На съоръжението при 9-ти км (в района на с. Яна) се подменят дилатационните фуги. Поради това движението в района на съоръженията при 9-ти, 33-ти, 36-ти км се извършва двупосочно в платното за Варна. На виадукта при 51-ви километър се ремонтира платното за Варна и там трафикът преминава двупосочно в платното за София. За улеснение на движението в последния почивен ден - на 24 септември, ще има две ленти за София и една за Варна. \r\nПоради извършващите се ремонтни дейности е ограничено движението на тежкотоварните камиони над 12 тона. Превозните средства се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. \r\nСтроително-монтажни работи се извършват и на две мостови съоръжения на АМ „Хемус“ на територията на област Шумен. Движението в участък от 853 метра - от жп надлеза при км 364+744 до надлеза при км 365+597, се осъществява двупосочно в платното за Шумен.  \r\nНа АМ „Тракия“ поради ремонтни дейности на съоръженията при 17-ти и 18-ти километър в посока Бургас движението се осъществява двупосочно в платното за София. На 21 септември (петък) ще има две ленти за Бургас и една за София. На 24 септември ще има една лента за Бургас и две за София. \r\nРемонтни дейности се извършват и на моста над р. Елшишка при 89-ти км на АМ „Тракия“. Движението се осъществява двупосочно в платното за Пловдив. Шофьорите могат да използват следните алтернативни маршрути:  \r\n• За пътуващите от София към Пловдив отбиването е при пътен възел „Церово“ на АМ „Тракия“ по път III-8402 Виноградец - Карабунар - Злокучене – Септември, път I-8 Лозен - Звъничево - Пазарджик - Мало Конаре - Говедаре, път III-8005 - с. Цалапица до пътен възел „Цалапица“ на АМ „Тракия“, и обратно за идващите от Пловдив към София; \r\n• от пътен възел „Церово“на АМ „Тракия“ се отбива по път III-8402 Виноградец – Карабунар, път III-3704 Бошуля - Пазарджик, път I-8 Пазарджик - Мало Конаре - Говедаре, път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София;  \r\n• от пътен възел „Калугерово“ на АМ „Тракия“ се отбива по път III-803 Динката - Драгор, път II-37 /Пазарджик/, път I-8 Пазарджик - Мало Конаре - Говедаре,  път III-8005 с. Цалапица до пътен възел „Цалапица“ на АМ „Тракия“, и обратно за идващите от Пловдив към София. \r\n На 21 септември (петък), от 16 ч. до 20 ч., ще е ограничено движението на моторните превозни средства над 12 тона по следните пътни направления: \r\n• автомагистралите; \r\n• път I-1 с. Ребърково - Ботевград, като движението се пренасочва по път II-16 Ребърково - Своге - София; \r\n• път I-1 - етапна връзка на лот 2 на АМ „Струма“ при Благоевград - ГКПП „Кулата“; \r\n• път I-4 п. в. „Коритна“ - Велико Търново - Шумен; \r\n• път I-5 Русе - Велико Търново; \r\n• път I-8 ГКПП „Калотина“ - София; \r\n• път I-9 Варна - Бургас; \r\n• път II-18 Околовръстен път на град София; \r\n• път II-99 Бургас - Царево. \r\nТежкотоварните превозни средства ще бъдат спрени и в последния почивен ден - 24 септември (понеделник), от 14 ч. до 20 ч. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика през Владая и повишаване на пътната безопасност има две ленти за излизащите от София по път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“. \r\nНа 24 септември (понеделник) от 10 ч. до 20 ч. в същия участък ще има две ленти за прибиращите се към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.", "date": "2018.09.20", "title": "АПИ: Утре от 16 ч. до 20 ч. се спира движението на камионите над 12 т по най-натоваренитe пътища"}
{"url": "http://www.focus-news.net/news/2018/09/20/2569442/siyka-surkova-kmet-na-selo-momchilovtsi-tsentarat-na-seloto-e-preobrazen-za-festivala-na-kiseloto-mlyako.html", "text": "Центърът на село Момчиловци е преобразен за Фестивала на киселото мляко, който ще се проведе за четвърти път в дните от 21 до 23 септември. Това каза за  Радио „Фокус“ – Смолян  кметът на селото, Сийка Суркова. По думите й шатрите на площада вече са построени, строи се сцената и центърът на селото е в съвършено различен вид. „Има нови и красиви елементи, които красят площадното пространство на Момчиловци. На входа на парка е емблемата на селото – атрактивна композиция от гега, която е символ на овчарството, голяма дървена лъжица, свързана с млякото и съд с мляко. Символът е измайсторен с подкрепата на китайската организация, която от 9 години произвежда кисело мляко с марка „Момчиловци“ в Шанхай. С тяхна помощ е направена и голяма карта на Момчиловци, в която са включени забележителностите, екопътеките, местата за настаняване и всичко, което човек може да види в селото“, поясни Суркова. Тя допълни, че специално за празника са аранжирани и композиции с цветя, които също са свързани с корените и традициите на селото. Кметът на родопското село посочи, че част от гостите за Фестивала вече са там. Сред тях са две китайски групи, като днес и утре се очакват още представители на азиатската страна. \r\nСуркова припомни, че Фестивалът започна с пленер и откриване на изложба-живопис на световно известни художници, които от една седмица са в Момчиловци и творят своите прекрасни картини в живописното село. „Те ще покажат това, които са направили на официалното откриване на фестивала на 21 септември от 15:00 часа. Очакваме много гости на селото, гости, ангажирани с фестивала и официални лица. Изложителите на млечни продукти тази година са много повече от миналата година. Всеки гост на селото в тези дни ще може да намери нещо за себе си. Освен всякакви млечни продукти, ще има и различни произведения на българските занаяти и много продукти, произведени чрез еко и биотехнологии“, обясни Суркова. Тя уточни, че фестивалната програма е богата. За титлата „Кралица на киселото мляко“ ще се борят 16 претендентки, а конкурсът ще се проведе на 22 септември от 20:00 часа в центъра на селото. Веднага след това за жителите и гостите на Момчиловци ще има концерт на група Б. Т. Р. В програмата са включени много фолклорни изпълнители, различни самодейни състави от околните села и Смолян. А в петък вечерта, Ансамбъл „Тракия“ ще весели гостите на фестивала, каза още Сийка Суркова. \r\nНели ГЕРГЬОВСКА", "date": "2018.09.20", "title": "Сийка Суркова, кмет на село Момчиловци: Центърът на селото е преобразен за Фестивала на киселото мляко"}
{"url": "http://www.focus-news.net/news/2018/09/20/2569432/kathimerini-nikos-kotsiyas-ochakva-dogovora-za-imeto-da-vleze-v-gratskiya-parlament-prez-yanuari-2019-godina.html", "text": "Договорът за името между Македония и Гърция е „историческа възможност“, „обърната към бъдещето“ на сигурността и растежа на Балканите, заяви гръцкият външен министър Никос Коцияс по време на съвместна пресконференция в Атина с германския си колега Хайко Маас, пише  електронното издание на вестник Kathimerini . \r\nГърция може да играе ключова роля в стабилизирането на Балканите и в „разсейването на напрежението“, заяви Коцияс и представи на Маас списък с инициативи на гръцкото правителство на дипломатическия фронт. \r\nГерманският външен министър, който беше в Скопие по-рано тази седмица, за да изрази подкрепата на Германия за договора за името, който трябва да бъде одобрен  на референдум на 30 септември, заяви, че се надява това „историческо споразумение да бъде приложено, тъй като допринася за помирението между два народа“. \r\nМаас заяви още, че се надява споразумението да получи широка подкрепа в Гърция, където, коментира изданието, той се сблъска с опозиция от редовете на управляващата коалиция, както и от всички опозиционни партии, включително основната – „Нова Демокрация“. \r\nСлед това Коцияс увери, че ако споразумението бъде приложено в Македония, то ще бъде ратифицирано и от гръцкия парламент. Той добави още, че очаква процедурата да бъде през януари. \r\nПревод и редакция:", "date": "2018.09.20", "title": "Kathimerini: Никос Коцияс очаква Договора за името да влезе в гръцкия парламент през януари 2019 година"}
{"url": "http://www.focus-news.net/news/2018/09/20/2569448/sofiya-vavezhda-se-vremenna-organizatsiya-na-dvizhenieto-vav-vrazka-s-provezhdane-na-sportno-sabitie.html", "text": "На 21, 22 и 23 септември от 17.30 часа до 23.00 часа се забранява движението и се разрешава паркирането на превозни средства в крайната дясна пътна лента на двете пътни платна на бул. „Асен Йорданов“ между бул.„Шипченски проход“ и „Площад на авиацията“, без да се засягат спирките на масов градски транспорт. Това съобщиха от пресцентъра на  Столична община .", "date": "2018.09.20", "title": "София: Въвежда се временна организация на движението във връзка с провеждане на спортно събитие"}
{"url": "http://www.focus-news.net/news/2018/09/20/2569446/pregled-na-mezhdunarodnite-novini-do-18-chasa-agentsiya-fokus.html", "text": "Председателят на Съвета на Федерацията на Русия Валентина Мавтиенко е казала на среща с председателят на Парламентарната асамблея на Съвета на Европа (ПАСЕ) Лилиан Мори Паские, че в Русия назрява желание да излезе от организацията, предава  РИА Новости . \r\n„Говоря искрено. Ако Съветът на Европа се смири с това, ако на него не му е ценно участието на Руската Федерация, е, значи, нека бъде така. Да продължаваме повече паузата е безсмислено“, заяви Матвиенко. \r\nПо нейните думи, редица решения на ПАСЕ, включително избора на съдии и комисар на Съвета на Европа е нелегитимен без участието на Русия. Тя добави, че оценява ситуацията в ПАСЕ като критична и противоречаща на „принципите на парламентаризма“. \r\nПолитикът напомни, че преговорите за статута на Русия в организацията се водят вече четири години „и всичко стои на мъртва точка“. \r\nВ началото на октомври трябва да се състои поредната сесия на ПАСЕ\r\n*** Фреснки съд отреди Марин льо Пен да представи оценка за психиатричното си състояние като част от разследването за нейното решение да публикува кадри от екзекуциите на „Ислямска държава“ в „Туитър“, съобщи самият лидер на десния „Национален фронт“ в четвъртък, предава  Reuters . \r\nРазследването е едно от многото срещу партията й, отбелязва британската агенция. То е свързано с три снимки на екзекуции, осъществени от „Ислямска държава“, които льо Пен сподели в „Туитър“ през 2015 година, като сред тях е и обезглавяването на американския журналист Джеймс Фоли. \r\nСъдът не е пожелал да потвърди, че е наредил оценяването на психиатричното състояние на политика, но е отбелязал, че подобни процедури са обичайна част от такива дела. \r\n„Мислех, че съм видяла всичко, но не! За това, че осъдих ужасите на „Даеш“ в „туитовете си“, „правосъдието“ ме изпрати да оценявам психиатричното си състояние! Докъде ще стигнат?“ – написа льо Пен в същата социална мрежа. „Това е НВЕВЕРОЯТНО“, добави тя. \r\n*** Президентът на Франция Еманюел Макрон заяви в четвъртък, че предложенията на британския премиер Тереза Мей за икономическите отношения с ЕС след Брекзит са „неприемливи“, защото не се вписват в единния пазар, предава  AFP . \r\n„Днес е часът на истината“, заяви Макрон на пресконференция след срещата на върха на ЕС. Той посочи, че останалите 27 страни-членки на Съюза чакат „нови предложения от Великобритания през октомври“. \r\n***  Договорът за името между Македония и Гърция е „историческа възможност“, „обърната към бъдещето“ на сигурността и растежа на Балканите, заяви гръцкият външен министър Никос Коцияс по време на съвместна пресконференция в Атина с германския си колега Хайко Маас, пише  електронното издание на вестник Kathimerini . \r\nГърция може да играе ключова роля в стабилизирането на Балканите и в „разсейването на напрежението“, заяви Коцияс и представи на Маас списък с инициативи на гръцкото правителство на дипломатическия фронт. \r\nГерманският външен министър, който беше в Скопие по-рано тази седмица, за да изрази подкрепата на Германия за договора за името, който трябва да бъде одобрен  на референдум на 30 септември, заяви, че се надява това „историческо споразумение да бъде приложено, тъй като допринася за помирението между два народа“. \r\nМаас заяви още, че се надява споразумението да получи широка подкрепа в Гърция, където, коментира изданието, той се сблъска с опозиция от редовете на управляващата коалиция, както и от всички опозиционни партии, включително основната – „Нова Демокрация“. \r\nСлед това Коцияс увери, че ако споразумението бъде приложено в Македония, то ще бъде ратифицирано и от гръцкия парламент. Той добави още, че очаква процедурата да бъде през януари. \r\n*** Будапеща оценява изгонването на унгарския консул от град Берехове (украинската Закарпатска област) заради видеото, на което се вижда как той дава паспорт, като неприятелски акт от страна на Киев, заяви министърът на външните работи на Унгария Петер Сиярто, цитиран от  агенция УНИАН . \r\n„Тази мярка поставя отношенията между двете страни в друго измерение и няма да остане без отговор, но Министерството на външните работи и търговията не е получавало официално съобщение по този повод“, заяви Сиярто. \r\nПо неговите думи, видеоклипът, записан със скрита камера в консулството на Унгария в Берегова се използва в украинската избирателна кампания в опит да се спечелят гласове чрез антиунгарски настроения. \r\nСиярто заяви, че записът, най-вероятно, е направен и публикуван в интернет по нечия заповед. \r\nТой добави, че клетвата за гражданство, записана на видеото, отговаря на всички правила и, съответно, фактът, че външният министър на Украйна Павел Климкин е възразил против нея може да се обясни само с вътрешни политически съображения и предстоящите избори. \r\n„Двойното гражданство е обичайна практика в Европейския съюз и, съответно, украинските възражения показват, че Киев се отнася несериозно към европейската интеграция и влизането в НАТО“, заяви министърът. \r\n„Правителството няма да позволи на украинската администрация да влоши още повече положението на закарпатските унгарци и осъжда опитите за сплашването им в максимална възможна степен“, добави Сиярто. \r\nОсвен това той заплаши „още повече да забави“ движението на Украйна към ЕС заради паспортния скандал. Агенция „Фокус“ припомня: Консулството на Унгария в град Берехове, украинската Закарпатска област, издава паспорти на етническите унгарци, които живеят в района. Процедурата по предаването на документа се придружава от наздравица с шампанско в чест на второто гражданство и инструкции да не се съобщава за това на украинските власти, предава „Укринформ“, като се позовава на публикувано на уебсайта си видео от такава церемония. \r\nВ същото време, украински граждани, пише агенцията, високо се заклеват във вярност на Унгария. \r\n„Заклевам се да считам Унгария за своя родина. Ще бъда лоялен гражданин, ще защитавам и служа на Унгария. Господ да ми е на помощ“, се повтаря по три пъти от украинските граждани, като това се случва на фона на унгарско знаме, съобщава „Укринформ“. \r\nСлед хумна, притежателите на нови унгарски паспорти получават инструкции от унгарски дипломати. „Скрийте от правителствените институции на Украйна факта, че сте получили унгарско гражданство“, казва унгарският дипломат. \r\n„Укфинформ“ се е свързал с унгарското консулство в Берехове, откъдето до сега не са отговорили на въпросите, свързани с горепосочената информация. \r\nВ същото време, унгарското посолство в Киев, където е изпратено подобно искане, е потвърдило, че е получило писмото на украинската агенция, но е отказало да направи коментар по въпроса. \r\n„Изпратихме вашето искане до нашето министерство. Те може да ви отговорят, ако искат“, е отговорил служител на дипломатическото представителство на руски, като е подчертал, че не говори украински, отбелязва агенцията.  \r\n***  Председателят на Европейския съвет Доналд Туск предупреди в четвъртък след разговора си с британския премиер Тереза Мей, че планът на Великобритания за търговските отношения след излизането на страната от Европейския съюз, просто „няма да стане“, предава  AFP . \r\nСлед два дни преговори в австрийския град Залцбург, Туск заяви пред репортерите, че лидерите са на мнение, че планът на Мей ще подкопае единния пазар на ЕС. \r\n***  Трагедията със свалянето на руския разузнавателен самолет „Ил-20“ край бреговете на Сирия изисква допълнителни разяснения от страна на Израел. Това подчерта на брифинг директорът на Департамента за информация и печат към Министерството на външните работи на Руската федерация Мария Захарова, предава  TACC . \r\n„Очевидно, че случилата се на 17 септември трагедия изисква допълнително разследване и, разбира се, разяснение от израелската страна. Уверена съм, че такива ще последват в най-близко време“, подчерта руският дипломат. \r\n***  Управляващата в Анкара „Партия на справедливостта и развитието“ (ПСР) на президента Реджеп Тайип Ердоган призова живеещите зад граница турци да се включат активно в политическия живот в страната, предава скопската електронна медия  A1 On . \r\n„Искаме нашите граждани, живеещи в чужбина, да участват по-активно в политиката в Турция и в районите, в които живеят\", подчерта вицепредседателят на ПСР Джевдет Йълмаз, като същевременно допълни: „Искаме те да участват в политическите партии и да бъдат кандидати за избори, независимо в коя страна\". \r\nСпоред Йълмаз, който отговаря за външната политика в ПСР, турците, живеещи в чужбина, са „огромна подкрепа\" за Анкара. „Турция винаги е подкрепяла интеграцията на турците, живеещи в чужбина. Ние обаче сме против асимилацията им“, поясни политикът на Анкара.   \r\nПовече от пет милиона души от турски произход живеят извън родината си. Повечето от тях са устроили живота си в европейски страни като Германия, Франция и Белгия. \r\n***  Президентът на Сърбия Александър Вучич призна, че военният парад, планиран в Белград за края на годината, едва ли ще се проведе. Но по всяка вероятност ще бъде организирано мащабно военно учение, в което армията на Сърбия ще представи своите възможности, предава столичното радио  B92 . \r\n„Вероятно няма да отидем на парад, а на мащабно военно учение, за да разберем на какво е способна армията, за да има някакъв смисъл, а не да се занимава с лакиране, с боядисване на над 100 танка и карането им през централните улици. Трябва да видим дали армията функционира и дали служи за възпиране на потенциален агресор\", поясни Вучич пред репортери. \r\n***  Министър-председателят на Косово Рамуш Харадинай потвърди, че от Нова година няма да има физически препятствия на границата с Албания, предава македонската информационна агенция  „Макфакс“ , като се позовава на местни медии. \r\nСъгласно разпространената информация, надеждите на Харадинай се основават на разговори и планове, направени съвместно с албанския премиер Еди Рама. \r\nПо-рано през лятото Прищина и Тирана обявиха плановете си от началото на следващата година да премахнат отворят границите си. \r\n***", "date": "2018.09.20", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2018/09/20/2569438/antoaneta-tsonkova-kpkonpi-do-momenta-komisiyata-e-spechelila-za-darzhavata-nad-10-mln-lv.html", "text": "До момента Комисията е спечелила за държавата над 10 млн. лв. Това каза пред журналисти Антоанета Цонкова - член на Комисията за предотвратяване на корупцията и отнемане на незаконно придобито имущество (КПКОНПИ), предаде репортер на  Агенция „Фокус“ . \r\n„До 20 септември са получени 145 искания до окръжните съдилища, които са допуснали обезпечителни мерки върху имущество в размер на над 262 млн. лв. Спечелени са 19 съдебни иска, като съдът е присъдил имущество в полза на държавата в размер на над 10 млн. лв.“, обясни Цонкова. \r\nТя посочи, че 58 недвижими имоти са присъдени на държавата, сред които 11 апартамента, 3 магазина, 2 офиса, 2 склада с прилежащо дворно място, 6 броя урегулирани поземлени имоти, 12 ниви, къща и стопански сгради. „Имаме присъдени и 23 броя МПС, лодка и златни накити“, обясни Цонкова. \r\nЦветилена СИМЕОНОВА", "date": "2018.09.20", "title": "Антоанета Цонкова, КПКОНПИ: До момента Комисията е спечелила за държавата над 10 млн. лв."}
{"url": "http://www.focus-news.net/news/2018/09/20/2569450/stara-zagora-vtora-grobnitsa-sled-kazanlashkata-sas-zapazen-kupol-no-bez-stenopisi-be-razkrita-kray-selo-rozovo.html", "text": "Втора гробница след Казанлъшката със запазен купол, но без стенописи бе разкрита край село Розово. Това каза за  Радио „Фокус“  доц. д-р Георги Нихризов от Националния археологически институт с музей при Българска академия на науките. Той поясни, че след иманярска инвазия в гробницата край Розово не е открит никакъв археологически материал. Открити са части от човешки скелет, включително черепът – разпилени на дъното на гробната камера. \r\n14 тухлени гробници са проучени вече и те се датират от периода на 3 век пр.Хр. Вероятно и гробницата край Розово датира от същия период. От известните гробници, намерени около Севтополис и Мъглиж, тази е най-миниатюрната и доста по-небрежно изпълнена. За разлика от Казанлъшката спойката на тухлите е от глина, а не от хоросан.  \r\nДоц. Нихризов поясни, че през 2010 г. иманяри разкриват в могилата тракийска гробница, като в голяма степен са унищожили част от нея. През 2018 г. Исторически музей „ Искра“ осигурява средства, за да започнат действителни разкопки. В екипа на доц. Нихризов е и археологът от ИМ „Искра“ Меглена Първин. Нихризов заяви, че екипът е изненадан приятно от това, което е открил – добре запазен паметник като гробна камера, но предгробното съоръжение е почти напълно унищожено. Доц. Нихризов поясни, че става дума за гробница от елинистическата епоха от типа на Казанлъшката, изградена от тухли, куполна гробница, с малко предгробно помещение. Това е втората такава напълно запазена куполна гробница, защото в Казанлъшката котловина са открити няколко при по-ранни разкопки, изградени от тухла, но запазени само в основата си. Още в древността те са разрушени и материалът е използван за други строежи. Гробницата при село Розово е най-малката от всички открити досега. Вътрешният диаметър на гробната камера е 2,16 метра, толкова е и височината ѝ. Куполът ѝ е покрит с каменна плоча. Изградена е от 23 реда печени тухли с различни размери и различна форма. Някои от тухлите са с голяма дебелина. „Вероятно всичко е пригаждано в зависимост от необходимостта. Наблюденията при разкопките показаха че тухлите са печени на място и подготвяни в зависимост от това, какво е било необходимо на строителя и архитекта“, каза доц. Нихризов. \r\nПред входното помещение на гробницата е имало навес покрит с керемиди – конски тип, солени, големи плоски керемиди. Според археолозите конструкцията на навеса е била дървена. Такива навеси са установени и при други гробници в Казанлъшко – Шушманец, Грифони, Хелвеция. Гробнцата е била облицована отвън с речни камъни, което укрепва съоръжението и помага за дренирането. \r\nКаква ще бъде съдбата на този паметник на културата ще реши министърът на културата. За тази цел в началото на месец октомври ще бъде съставена комисия, която ще му даде решение. Археолозите ще дадат научна оценка за паметника. За социализацията на гробницата са необходими близо 100 хиляди лева. \r\nСлавяна ГАЙДАРОВА", "date": "2018.09.20", "title": "Стара Загора: Втора гробница след Казанлъшката със запазен купол, но без стенописи бе разкрита край село Розово"}
{"url": "http://www.focus-news.net/news/2018/09/20/2569445/ria-novosti-valentina-matvienko-predupredi-za-vazmozhno-izlizane-na-rusiya-ot-saveta-na-evropa.html", "text": "Председателят на Съвета на Федерацията на Русия Валентина Мавтиенко е казала на среща с председателят на Парламентарната асамблея на Съвета на Европа (ПАСЕ) Лилиан Мори Паские, че в Русия назрява желание да излезе от организацията, предава  РИА Новости . \r\n„Говоря искрено. Ако Съветът на Европа се смири с това, ако на него не му е ценно участието на Руската Федерация, е, значи, нека бъде така. Да продължаваме повече паузата е безсмислено“, заяви Матвиенко. \r\nПо нейните думи, редица решения на ПАСЕ, включително избора на съдии и комисар на Съвета на Европа е нелегитимен без участието на Русия. Тя добави, че оценява ситуацията в ПАСЕ като критична и противоречаща на „принципите на парламентаризма“. \r\nПолитикът напомни, че преговорите за статута на Русия в организацията се водят вече четири години „и всичко стои на мъртва точка“. \r\nВ началото на октомври трябва да се състои поредната сесия на ПАСЕ\r\n \r\nПревод и редакция:", "date": "2018.09.20", "title": "РИА Новости: Валентина Матвиенко предупреди за възможно излизане на Русия от Съвета на Европа"}
{"url": "http://www.focus-news.net/news/2018/09/20/2569449/blagovesta-fakirova-sdruzhenie-na-kmetovete-i-kmetskite-namestnitsi-v-obshtina-veliko-tarnovo-vsyako-kmetstvo-v-obshtinata-nosi-otgovornost-za-ohranata-na-tsarkovnite-si-hramove.html", "text": "Всяко кметство на територията на община Велико Търново носи отговорност за охраната на църковните си храмове. Това каза за  Радио „Фокус“ – Велико Търново  Благовеста Факирова, председател на Сдружението на кметовете и кметските наместници в община Велико Търново „Янтра 2001”. Тя посочи, че в повечето от населените места от общината църквите се намират в центъра на селото, където са и кметството и читалището, което прави посегателствата върху тях по-трудни. В село  Балван пък са поставили алармена инсталация в храма си. Факирова посочи, че в повечето села през седмицата, когато църквата не е отворена, членовете на църковното настоятелство или кметът минават сутрин през храма , за да проверят дали всичко е наред. „Гледаме да не се държат средства в църквите, въпреки че то няма и кой знае какви суми в тях. Там са по-важни иконите. Има икони на по 170 години. Например иконата на „Св. Иван Рилски“ в село Балван е на повече от 135 години. В църковния грам най-ценни са олтарите и иконите“, посочи Благовеста Факирова. Тя допълни, че най-старите църкви в населените места от общината са тези в селата Хотница, Плаково и Въглевци. Те са на по 160-180 години. Другите храмове са на по 120-130 години. \r\nФакирова съобщи също, че църквата в село Ветринци се нуждае от основен ремонт. Храмът е единственият нефункциониращ на територията на общината. Църквата „Св. Димитър“ е построена през 1840 година и вече има над 180-годишна история. Постройката е почти срутена. „Църквата е много стара, но са необходими пари и голям ентусиазъм от  църковното настоятелство, за да обедини хората и да се изработи един проект, който да бъде представен пред  Дирекцията по вероизповеданията. Жителите трябва да разберат, че държавата може да помогне, но преди всичко трябва да си помогнат миряните“, посочи Благовеста Факирова. Тя отбеляза, че преди две години е бил изготвен проект за църквата, но специалистите не успели да стигнат до консенсус как тя да бъде укрепена. Председателят на Сдружението на кметовете и кметските наместници допълни, че преди 3-4 години, по инициатива на кметския наместник, в гробищния парк на селото е изграден параклис, в който да се извършват тъжните ритуали. \r\nФакирова информира още, че четири великотърновски села са спечелили проекти за ремонт на църковни храмове. Тя уточни, че средства от Дирекцията по вероизповеданията са отпуснати за ремонт на църквите в селата Вонеща вода, Балван, Никюп и Пушево. Средствата отпуснати за ремонт на храма „Св. Иван Рилски“ в село Балван бяха на стойност 5000 лева. Ремонтите приключиха на храмовия празник – 18 август. Завършиха и дейностите в храм „Света Богородица“ в село Пушево. 10 000 лева са отпуснати от Дирекцията по вероизповеданията за храма „Св. Георги Победоносец“ в село Вонеща вода. Предвижда се  да се постави изолация и обков на кубето, както и да се монтира кръст. Благовеста Факирова съобщи, че има разработени проекти и за църквите в Беляковец, Самоводене и Килифарево. „По принцип църквите в нашите села са добре поддържани. Независимо, че един поп отговаротпусная за 3-4 населени места, се отслужват литургии, кръщенета и се правят тъжни ритуали. Първият проект, предаден на Дирекцията по вероизповеданията от нашата община, бе за село Балван – преди 20 години. Оттам вече тръгнаха да правят проекти и  останалите кметства. Но често тези 5000 лева, които се отпускат са недостатъчни. От митрополията други средства не предоставят. Затова се търси помощ и от благодетели. Това е отговорност на кмета на населеното място и на  църковното настоятелство“, посочи Благовеста Факирова. \r\nНадежда КРЪСТЕВА", "date": "2018.09.20", "title": "Благовеста Факирова, Сдружение на кметовете и кметските наместници в община Велико Търново:  Всяко кметство в общината носи отговорност за охраната на църковните си храмове"}
{"url": "http://www.focus-news.net/news/2018/09/20/2569454/aktsenti-v-sutreshniya-blok-dobro-utro-balgariya-na-21-septemvri.html", "text": "В спора между ЕС и Унгария България ще застане на страната на Будапеща – решение, което не остана незабелязано от медиите на Стария континент, включително и на Балканите. Печели или губи България с решението си да подкрепи Унгария? Гост в сутрешния блок „Добро утро, България“ на Радио „Фокус“ ще бъде Любомир Кючуков, директор на Института за пазарна икономика и международни отношения. \r\nТри нови имена в кабинета „Борисов“ 3. За политиките и първите обещания на министрите ще разговаряме с политическия психолог Антоанета Христова.  \r\nТутракан отбелязва своя празник. Повече ще научим от интервюто на Деница Китанова от Агенция „Фокус“ с кмета на града д-р Димитър Стефанов. \r\nФолклорен танцов ансамбъл „Веселие“ – Симитли отбелязва 20-годишен юбилей тази година. По темата работи Натали Стефанова от Радио „Фокус“ – Пирин. \r\nСкаутски клуб „Морски Вълк” във Варна кани младежи на възраст от 12 до 29 години да се включат в конкурс на тема „Младите хора и Глобалните цели за устойчиво развитие на ООН” – Марияна Валентинова от Радио „Фокус“ – Варна ще ни разкаже повече. \r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.09.20", "title": "Акценти в сутрешния блок „Добро утро, България“ на 21 септември"}
{"url": "http://www.focus-news.net/news/2018/09/20/2569452/sofiya-organizatsiya-na-dvizhenieto-za-sabitie-na-posolstvoto-na-republika-polsha.html", "text": "До 20. 30 часа се забранява престоят и паркирането на пътни превозни средства, с изключение на автомобилите на гостите поканени на приема на:  ул. „Хан Крум” между бул. „Евлоги и Христо Георгиеви” и ул. „Любен Каравелов”;  ул. „Любен Каравелов” между ул. „6-ти септември” и ул. „Хан Крум”. До 20.30 часа  се забранява влизането на пътни превозни средства в двете посоки, с изключение на автомобилите на гостите поканени на приема само при необходимост и по преценка на отдел „Пътна полиция” при СДВР по:  ул. „Хан Крум” между бул. „Евлоги и Христо Георгиеви” и ул. „Любен Каравелов”, ул. „Любен Каравелов” между ул. „6-ти септември” и ул. „Хан Крум”.", "date": "2018.09.20", "title": "София: Организация на движението за събитие на посолството на Република Полша"}
{"url": "http://www.focus-news.net/news/2018/09/20/2569447/otets-sevastiyan-arhiereyski-namestnik-na-burgas-nyama-svedenie-za-posegatelstvo-varhu-hramovete-v-nashiya-rayon-do-tozi-moment.html", "text": "Няма сведение да има посегателство върху храмове в нашия район, до този момент. Това каза за  Радио „Фокус“ – Бургас  отец Севастиян  Йорданов, архиерейски наместник на Бургаската духовна околия, по повод последния случай на посегателство в Роженския манастир. По думите му решенията за предприемане на допълнителни мерки за охрана се взимат от епархийски съвети към съответните митрополии. „Към момента не сме получавали решение от нашия епархийски съвет за това как да постъпим“, каза още отец Севастия. По думите му големите храмове са оборудвани със СОТ система и в случай на необходимост охраната веднага пристига на място, за да провери случая, като в някои по-малки градчета също има такава сигнализация. „Ние се осланяме и на вярата на хората. Това е място, което не е случайно. Ако някой човек е решил да предприеме подобно действие и да влезе в църквата, е въпрос на възпитание, вяра и отговорност. Голяма част от хората имат респект от Божия дом и няма да влязат и да безчинстват, или каквото и другото да правят“, добави архиерейският наместник. Според него хората, които са направили това деяние в Роженския манастир, са страничен контингент и вероятно извършвали и друг род престъпления. \r\nДеница ДИМИТРОВА", "date": "2018.09.20", "title": "Отец Севастиян, архиерейски наместник на Бургас: Няма сведение за посегателство върху храмовете в нашия район, до този момент"}
{"url": "http://www.focus-news.net/news/2018/09/20/2569455/odbh-smolyan-brutselozata-pri-horata-se-lekuva-prodalzhitelno-a-zabolelite-zhivotni-se-unishtozhavat-pri-usloviya-koito-izklyuchvat-razprostranenie-na-zarazata.html", "text": "Заболяването бруцелоза представлява зооноза, което означава, че се развива у хора и у животни. Това съобщиха за  Радио „Фокус“ – Смолян  от Областна дирекция по безопасност на храните (ОДБХ) – Смолян. Естествен резервоар и източник на зараза при бруцелозата са основно крави, кози и овце, както и свине. При козите болестта протича безсимптомно. Животните са най-заразни по време на аборт (мъртвораждане). Причинителите се отделят със заразения плод, околоплодните води, влагалищните секрети, урината. С отделянията им се заразяват пасища, обори, водоеми. Бруцелите се съдържат в млякото и в месото на болните животни. Отделянето на причинителя в млякото може да бъде много продължително – до няколко години, което има важно епидемиологично значение. \r\nКлиничната картина се обуславя от пораженията в местата на локализация. Наблюдават се треска, аборти, метрит, плацентит, мастит, тендинит, бурзит, артрит и абсцези по крайниците. Клинико-епизоотологичните данни могат да насочат за болестта, но сигурна диагноза се поставя чрез бактериологични и серологични изследвания. Изпращат се за комплексна разработка кръв, мляко, маточен секрет, абортирал плод и др. Всички крави се изследват задължително един път годишно . \r\nКлиничната картина при човека може да започне остро или постепенно. Разнообразните симптоми са както общи (температура, обща отпадналост, главоболие, болки в мускулите и ставите), така и органно специфични (със засягане на дихателната система, сърдечно-съдовата система, опорно-двигателния апарат, нервната система, пикочо-отделителната система, черен дроб, слезка, лимфни възли, очи, нехарактерен обрив, склонност към кървене и др.). Характерни са температурните пристъпи (покачване на температурата, с последващо спадане и започване на нова температурна вълна). Ако не се лекува, бруцелозата може да хронифицира. Болните с бруцелоза задължително се хоспитализират в Инфекциозни отделения. Лечението на бруцелоза е продължително, като се провежда с поне 2 антибиотика.  Болните животни не се лекуват, а се унищожават при условия, които изключват разпространение на заразата. \r\nНели ГЕРГЬОВСКА", "date": "2018.09.20", "title": "ОДБХ - Смолян: Бруцелозата при хората се лекува продължително, а заболелите животни се унищожават при условия, които изключват разпространение на заразата"}
{"url": "http://www.focus-news.net/news/2018/09/20/2569456/stolichnata-obshtina-razshiryava-sistemata-za-razdelno-sabirane-na-otpadatsi.html", "text": "София ще събира разделно и текстилните отпадъци. Столичната община разширява системата за разделно събиране на отпадъци чрез включването на нова група – текстилните отпадъци към системата за разделно събиране. В момента в София разделно се събират 12 потока отпадъци като хартия, пластмаса, стъкло, метал, зелени и био отпадъци и др. В ход е работата по пилотен проект за разделно събиране и на текстилни отпадъци. Това обсъдиха на съвместна среща във Виена Ерих Валентин - общински съветник, председател на комисията по екология и комунални предприятия и кметът на София Йорданка Фандъкова. На срещата присъстваха и зам.-кметът на София по екология Йоана Христова, Николай Стойнев, зам.-председател на Столичния общински съвет, съобщиха от пресцентъра на  Столична община .  \r\nВиенската система за разделно събиране на отпадъци е развита и доказана като една от най-добрите. Кметът Йорданка Фандъкова посочи, че през последните години София активно си сътрудничи с Виена в работата по управението на отпадъците, която включва и развитието на системата за разделно събиране, рециклиране и термична обработка на битовите отпадъци. Виена е обявена за най-добър град за живеене и за нас е важно сътрудничеството с австрийската столица, каза също Фандъкова. Виена работи и разрива системата си за управление на отпадъците от 50 години и за София този опит е важен за постигането на по-бързи и ефективни резултати, каза също Фандъкова.  \r\nНа срещата бе обсъдено и включването на гражданите в процеса на управление на отпадъците. За една седмица чрез пилотния проект на Столична община и Столичен инспекторат само в 4 контейнера бяха събрани 2 тона текстилни опадъци, каза зам.-кметът Йоана Христова. Общо 2% от всички отпадъци са текстилните. Нашата цел е да предпиемем стъпки и да увеличим количеството на отпадъците, които могат да бъдат събрани разделно и да бъдат оползотворени и рециклирани, каза Йоана Христова.  \r\nКампанията за събиране на текстилни отпадъци ще продължи и след почивните дни. Информация къде и как да изхвърляте разделно може да се намери на -  \r\nВ четвъртък кметът на София Йорданка Фандъкова посети две от инсталациите за термична обработка на отпадъците във Виена – „Пфафенау“ и „Шпителау“.", "date": "2018.09.20", "title": "Столичната община разширява системата за разделно събиране на отпадъци"}
{"url": "http://www.focus-news.net/news/2018/09/20/2569458/shumen-vazstanoveno-e-dvizhenieto-po-patya-smyadovo-veselinovo-v-mestnostta-tsonkova-baraka.html", "text": "Възстановено е движението по път II-73 Смядово - Веселиново в местността Цонкова барака в област Шумен. Това съобщиха от  Агенция „Пътна инфраструктура“", "date": "2018.09.20", "title": "Шумен: Възстановено е движението по пътя Смядово - Веселиново в местността Цонкова барака"}
{"url": "http://www.focus-news.net/news/2018/09/20/2569459/shumen-priklyuchiha-hix-republikanski-sastezaniya-na-mladezhkite-protivopozharni-otryadi-mlad-ogneborets.html", "text": "Приключиха ХIX Републикански състезания на младежките противопожарни отряди „Млад огнеборец”. Това съобщиха от пресцентъра на   общината . В комплексното класиране купата спечели отрядът на 9-то ОУ „Панайот Волов”, гр. Шумен. През двата състезателни дни на XIX Републикански състезания на младежките противопожарни отряди „Млад огнеборец” – Албена 2018 г. учениците показаха завиден спортен дух и много добри технически умения. Надпреварата беше между достойни противници, които демонстрираха сили, знание и възможности за справяне с препятствията. С резултат от 98.77 точки в дисциплината “400 м щафетно бягане с препятствия” първо място извоюваха младежите от ЦПЛР-ЦУТНТ, гр.Разград. На по-малко от 2 точки от първенеца остана отборът на 8-мо ОУ „Св. Св. Кирил и Методий”, гр. Перник. Бронзовото трето място в тази дисциплина зае отрядът на СУ „Никола Вапцаров”, гр. Хаджидимово. Вчера до победата в дисциплината “Бойно разгръщане на състезателна пътека” стигнаха учениците от 9-то ОУ „Панайот Волов”, гр. Шумен. Второто място завоюваха младежите от ЦПЛР-ЦУТНТ, гр.Разград, а трети останаха представителите на СУ „Д-р Петър Берон”, гр. Свиленград. В комплексното класиране купата спечели отрядът на 9-то ОУ „Панайот Волов”, гр. Шумен. Младите огнеборци от ЦПЛР-ЦУТНТ /Център за подкрепа на личностното развитие – Център за ученическо, техническо и научно творчество/, гр.Разград заслужено взеха сребърните медали. Трето място зае отрядът от СУ „Д-р Петър Берон”, гр. Свиленград. Всички участници получиха предметни награди и грамоти.", "date": "2018.09.20", "title": "Шумен: Приключиха ХIX Републикански състезания на младежките противопожарни отряди „Млад огнеборец”"}
{"url": "http://www.focus-news.net/news/2018/09/20/2569461/ministar-nikolina-angelkova-provede-rabotna-sreshta-s-n-pr-hasan-ulusoy-poslanik-na-republika-turtsiya-v-balgariya.html", "text": "Министърът на туризма Николина Ангелкова разговаря в работен порядък с Н. Пр. Хасан Улусой, посланик на Република Турция в България. Двамата набелязаха напредък по организацията за създаване на работна група с експерти на двете държави, чиято цел е да набележи мерки за стимулиране на двустранните инвестиции в областта на туризма и сътрудничество при обучение на кадри за туризма, съобщиха от пресцентъра на  Министерство на туризма . В дейността на работна група ще бъде и съвместното популяризиране на двете съседни държави пред далечни пазари. Създаването на  съвместния орган за сътрудничество бе договорено по време на срещата на високо ниво на министрите с ресор туризъм, която се проведе в София през февруари рамките на Българското председателство на Съвета на ЕС.  \r\nМинистър Ангелкова и посланик Улусой обсъдиха и подготовката на второто издание на „Международния конгрес на световните цивилизации и древните маршрути“ (International Congress on World Civilizations and Ancient Routes), което ще се проведе в средата на ноември в София. Събитието се организира съвместно от Министерството на туризма и Световната организация по туризъм и ще е с участието на CNN. Турският дипломат изказа благодарност от името на министъра на туризма Мехмет Ерсой за поканата да се включи в международния  форум.  \r\nТурция е водещ пазар за входящ туризъм у нас и се радвам, че имаме  много ползотворно сътрудничество, коментира министър Ангелкова. Двамата обсъдиха и възможности да се организират събития, на които да бъде обсъден потенциала на круизния туризъм.  \r\nТурция е в топ 10 на пазарите за входящ туризъм за България. В периода януари-юли 2018 г. тя е на 4-о място, като близо 380 хил. турски граждани са посетили страната ни, като ръстът е 7% спрямо същия период на 2017 г. През миналата година туристическите посещения от Турция у нас  са повече от 636 хил. и се наблюдава увеличение от 12,5% спрямо предходната година.", "date": "2018.09.20", "title": "Министър Николина Ангелкова проведе работна среща с Н. Пр. Хасан Улусой, посланик на Република Турция в България"}
{"url": "http://www.focus-news.net/news/2018/09/20/2569460/reuters-iran-othvarli-predlozhenieto-na-sasht-za-pregovori-zashtoto-vashington-e-izlyazal-ot-predishnoto-sporazumenie.html", "text": "Иран отхвърли предложението на САЩ за преговори в четвъртък, като заяви, че Вашингтон е нарушил условията на последното голямо  поразумение, което са сключили – ядрената сделка от 2015 година, предава  Reuters . \r\nПрезидентът на САЩ, припомня британската агенция, извади Вашингтон от Съвместния всеобхватен план за действие (СВПД) за иранската ядрена програма през май. \r\nСпециалният представител на Съединените щати за Иран Браян Хуук заяви в сряда, че Вашингтон иска да преговаря за споразумение, в което да бъдат включени програмата за балистични ракети на Техеран и поведението му в региона на Близкия Изток. \r\nМинистърът на външните работи на Иран Мохамед Джавад Зариф написа в „Туитър“: „САЩ нарушиха задълженията си по договора също... Очевидно, САЩ само се подиграва с призивите за мир“, добави той. \r\nПревод и редакция:", "date": "2018.09.20", "title": "Reuters: Иран отхвърли предложението на САЩ за преговори, защото Вашингтон е излязъл от предишното споразумение"}
{"url": "http://www.focus-news.net/news/2018/09/20/2569451/pazardzhik-vsichki-10-pravoslavni-hrama-v-obshtina-panagyurishte-se-ohranyavat-sas-signalno-ohranitelna-tehnika.html", "text": "Всички 10 православни храма на територията на община Панагюрище се охраняват със сигнално-охранителна техника, каза за  Радио „Фокус“ – Пазарджик  протоиерей Атанас Манолов, архиерейски наместник в Панагюрище. По думите му действащите църкви са 10.  \r\n„Ние винаги сме били много притеснени, защото има хора ,които са неблагоразумни и посягат на църковната утвар. Преди около половин година в църквата „Света Богородица“ в Панагюрище имаше опит за кражба посред бял ден и само благодарение на служителите на храма, бе предотвратен. Ние имахме желание  полицията да ни охранява, но на този етап това е невъзможно. Селските църкви най-често са нападани от хора, които крадат свещници и ги предават в пунктовете за скрап. Църквата „Света Богородица“ в Панагюрище е над 200-годишна и всичко в нея е ценно и от духовна, и от културно-историческа и от финансова гледна точка, затова сме притеснени да не стане обект на набези“, коментира протоиерей Атанас.  \r\nТой допълни, че  продължава да има недостиг на свещеници в малките населени места и че един отец отговаря за няколко църкви, но увери, че религиозните потребности на всеки един мирянин са удовлетворени.  Очаква се съвсем скоро мъж от село Баня да покрие норматив от познания в Духовната семинария и да бъде ръкоположен за свещеник в родното си място. \r\nАлбена ЖИЛЕКОВА", "date": "2018.09.20", "title": "Пазарджик: Всички 10 православни храма в община Панагюрище се охраняват със сигнално-охранителна техника"}
{"url": "http://www.focus-news.net/news/2018/09/20/2569444/petko-dimitrov-zarnoproizvoditel-ot-pazardzhik-poskapvaneto-na-pshenitsata-e-edva-s-2-stotinki.html", "text": "Поскъпването на пшеницата е едва с 2 стотинки, а изкупната цена е около 30 стотинки, каза за  Радио „Фокус“-Пазарджик  Петко Димитров, зърнопроизводител  от Пазарджик. Той заяви, че поскъпването  на хляба не е основателно и то на два пъти през тази година, защото повишението не е толкова фрапантно, макар че много от производителите се оправдават с поскъпването на електроенергията и горивото през тази година.“ Добро качество на пшеницата имаше преди дъждовете и след това рязко падна съдържанието на глутен, заради дъждовете и имаше около 5% покълване на корен в класа на пшеницата , като това влоши качеството и голям процент от нея се наложи да се използва за фураж, въпреки това добивът тази година  е 420 кг , което е добре за среден добив на пшеница“, посочи Димитров. \r\nРадослава МУРДЖЕВА", "date": "2018.09.20", "title": "Петко Димитров, зърнопроизводител  от Пазарджик: Поскъпването на пшеницата е едва с 2 стотинки"}
{"url": "http://www.focus-news.net/news/2018/09/20/2569464/gabrovo-usloviyata-za-patuvane-v-regiona-sa-dobri.html", "text": "Поради намален габарит на пътното платно е ограничено движението на товарни автомобили над 10 тона по пътя между село Крамолин и Велико Търново. Забраната е въведена в участъка от км 22+129 до км 28+380, а срокът за приключване на ремонта е края на октомври. От Областно пътно управление – Габрово съобщиха за  Радио „Фокус“ – Велико Търново , че условията за пътуване в региона са добри. Пътните настилки са сухи, времето – слънчево. Трафикът в края на работния ден е интензивен.  \r\nОграничено е движението и по път III-5004 Чехлевци – Велчевци от км 10+940 до км 11+829 съвпадащ с ул. „Малина“ в град Габрово. Причината е извършване на строителни дейности. Движението се осъществява през улици в урбанизирана територия Габрово. Поставена е необходимата сигнализация, а ремонтите ще продължат до края на септември. Отворен за движение е прохода Шипка, но там все още е в сила забраната за ТИР-ове над 12 тона. Строително-монтажни дейности текат и по път II-44 Севлиево – Драгановци. Нека водачите карат внимателно в участъка  от км 0+000 до км 14+600. Срокът за приключване на работата е 22 юни 2019 година. Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите ще продължат до края на октомври. Пропаднал участък затруднява движението между Габрово и село Стоманеците. Свлачището е при км 7+060 , където шофьорите трябва да карат с повишено внимание. Една от лентите за движение е стеснена, като е поставена необходимата сигнализация. Ремонтът отново ще продължи до края на октомври. \r\nЛуиза ТРАНЧЕВА", "date": "2018.09.20", "title": "Габрово: Условията за пътуване в региона са добри"}
{"url": "http://www.focus-news.net/news/2018/09/20/2569463/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево е ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През деня не са постъпвали сигнали за произшествия по пътищата в областта. \r\nПо график се осъществява движението по пътя Смолян – Мадан, в района на срутището край Тикале. Движението в участъка се регулира със светофарна уредба, а скоростта е ограничена до 20 км/ч. Трафикът се пропуска в най-натоварените часове от 6:30 ч. до 9:00 ч., от 12:00 ч. до 13:00 ч. и от 16:30 ч. до 18:30 ч. В останалото време от денонощието превозните средства преминават по обходните маршрути, тъй като в района на срутището продължават укрепителните дейности на откоса със стоманени профили и изграждането на анкерната система. Необходимо е шофьорите да карат внимателно и да спазват стриктно пътната сигнализация. Обходният маршрут за превозните средства до 12 т е по път ІІ-86 Смолян – Средногорци, а в района на свлачище при 109-ти км се осъществява по изградения обходен общински път между с. Влахово, отклонението за с. Тикале и път II-86. За превозните средства над 12 т маршрутът е Смолян – с. Чокманово – с. Смилян – гр. Рудозем – с. Средногорци и обратно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.09.20", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/09/20/2569457/a1-on-makedoniya-liderat-na-nova-demokratsiya-e-potvardil-pred-hayko-maas-che-shte-glasuva-protiv-dogovora-za-imeto.html", "text": "Позициите на основната гръцка опозиционна партия „Нова Демокрация“ по отношение на Договора за името и решението, че тя няма да гласува за ратификацията му, когато споразумението стигне до парламента са представени от председателя й Кириакос Мицотакис пред министъра на външните работи на Германия Хайко Маас, който е на посещение в Атина, предава  македонският портал „А1 Он“ . \r\nНемският министър се срещна с Мицотакис малко след срещата си със своя колега Никос Коцияс, отбелязва изданието. \r\n„Господин Мицотакис повтори позициите на „Нова Демокрация“ и постави акцента върху трите елемента – име-език-националност, а освен това потвърди, че партията няма да гласува за Договора от Преспа, когато и той да стигне до парламента“, съобщиха от основната гръцка опозиционна партия. \r\nПревод и редакция:", "date": "2018.09.20", "title": "„А1 Он“ (Македония): Лидерът на „Нова Демокрация“ е потвърдил пред Хайко Маас, че ще гласува против Договора за името"}
{"url": "http://www.focus-news.net/news/2018/09/20/2569443/dimitar-bakalov-hleboproizvoditel-sashtestvuva-uvelichenie-na-tsenata-na-hlyaba-v-blagoevgradska-oblast-i-to-shte-prodalzhi-dokato-ne-spre-povishavaneto-na-tsenata-na-brashnoto.html", "text": "Съществува увеличение на цената на хляба в Благоевградска област и то ще продължи, докато не спре повишаването на цената на брашното. Това каза за  Радио „Фокус“-Пирин  Димитър Бакалов, производител на хляб, тестени и сладкарски изделия. „Цената на брашното три пъти се увеличава по 40 лв. Сега съществува пазарна икономика, като някои искат да пробият малко повече на пазара и е много трудно да се каже до кога ще продължи това увеличение. Когато суровината се вдига, се увеличава и продукцията“. Той коментира, че искат  5% ДДС за хляба, но ДДС- то е много малко в хляба, защото 80 % от малките фирми не са регистрирани по ДДС. „Законът е такъв, че те нямат такъв голям оборот. Това означава, че пак големите фирми ще спечелят“, отбеляза Бакалов. По думите му малките фирми нямат оборот от 50 000 лева и няма как да бъдат принудени да се регистрират. Трябва да се промени закона и всеки производител на хляб и хлебни изделия, включително на мляко и месо, да се регистрира по ДДС, независимо от броя на произведените хлебни изделия. Според Бакалов всички фурни по селата, в които работят по един или двамата души, нямат такъв голям оборот, а даже и да имат, няма да го обявят. \r\nЛора КАЛЧЕВА", "date": "2018.09.20", "title": "Димитър Бакалов, хлебопроизводител: Съществува увеличение на цената на хляба в Благоевградска област и то ще продължи, докато не спре повишаването на цената на брашното"}
{"url": "http://www.focus-news.net/news/2018/09/20/2569467/gd-granichna-politsiya-intenziven-e-trafikat-na-tovarni-avtomobili-na-gkpp-dunav-most-ruse-kapitan-andreevo-i-lesovo-na-izhod-ot-stranata-a-na-kulata-i-v-dvete-posoki.html", "text": "Интензивен е трафикът на товарни автомобили на ГКПП \"Дунав мост-Русе\" на българо-румънската, ГКПП \"Капитан Андреево\" и ГКПП \"Лесово\" на българо турската граница на изход от страната, а на ГКПП \"Кулата\" на границата с Турция - и в двете посоки, по данни към 18.00 часа. Това съобщиха от пресцентъра на  Главна дирекция (ГД) \"Гранична полиция\" . \r\nНа българо-сръбската и българо-македонската граница трафикът е нормален на всички контролно-пропускателни пунктове.", "date": "2018.09.20", "title": "ГД \"Гранична полиция\": Интензивен е трафикът на товарни автомобили на ГКПП \"Дунав мост-Русе\", \"Капитан Андреево\" и \"Лесово\" на изход от страната, а на \"Кулата\" - и в двете посоки"}
{"url": "http://www.focus-news.net/news/2018/09/20/2569468/ministarat-na-vatreshnite-raboti-mladen-marinov-shte-se-sreshtne-s-predstaviteli-na-sindikalnite-organizatsii-v-mvr-na-21-septemvri.html", "text": "В петък, 21 септември, в 10.00 часа министърът на вътрешните работи Младен Маринов ще се срещне с представители на синдикалните организации в МВР. Това съобщиха от пресцентъра на  МВР . След срещата се очакват кратки изявления.", "date": "2018.09.20", "title": "Министърът на вътрешните работи Младен Маринов ще се срещне с представители на синдикалните организации в МВР на 21 септември"}
{"url": "http://www.focus-news.net/news/2018/09/20/2569469/stara-zagora-s-reditsa-proyavi-istoricheski-muzey-iskra-i-hudozhestvena-galeriya-kazanlak-shte-se-vklyuchat-v-initsiativata-evropeyskite-dni-na-nasledstvoto.html", "text": "С редица прояви Исторически музей „ Искра“ и Художествена галерия – Казанлък ще се включат в инициативата Европейските дни на наследството, каза за  Радио „ Фокус“  директорът на музея Момчил Маринов. Той поясни, че  тази година инициативата преминава под мотото „ Културното наследство – изкуството да споделяш“. За безплатни посещения през целия ден на 22 септември, събота, в часовете от 9.00 до 24.00 часа ще бъдат отворени постоянните експозиции на Галерията и на Музей „Искра”, както и временните изложби в залите: изложба живопис на Валентин Асенов – Хъкъла „Следи”; изложба постери „Християнство и култура” и гостуващата изложба от Етнографски комплекс „ Етъра“ – „Конят в бита на балканджията”. В Нощта на наследството от 17.30 часа ще бъде открита изложба по повод 110 години от обявяването на Независимостта на България. Постерната част от изложбата разказва със снимки и документи за обществено-политическите процеси, протекли в навечерието, по време и след акта на българската независимост. Ще бъдат показани артефакти от фонд „Нова история“ на Исторически музей „ Искра“, свързани с независимостта и Казанлък, отношението на неговите граждани към това най-забележително събитие от новата история на България. „ Така от септември 1908 г. да началото на Междусъюзническата война през 1913 г. идва най-високата степен на българското присъствие в балканската и европейската политика“, каза Момчил Маринов. От 19. 00 часа ще се състои концертът „Колко високо е луната на Павел Цонев – пиано и Надя Тончева – вокал, а от 22.00 часа за посетителите на музея и галерията ще бъде представен музикалният проект на групите „Ом“ и „ Оратница“. \r\nСлавяна ГАЙДАРОВА", "date": "2018.09.20", "title": "Стара Загора: С редица прояви Исторически музей „ Искра“ и Художествена галерия – Казанлък ще се включат в инициативата Европейските дни на наследството"}
{"url": "http://www.focus-news.net/news/2018/09/20/2569453/ministar-mladen-marinov-ne-moga-da-tarsya-smetka-na-prezidenta-za-komentarite-a-i-ne-biva.html", "text": "Не мога да търся сметка на президента за коментарите, а и не бива. Това каза новият министър на вътрешните работи Младен Маринов в предаването „Лице в лице” по  БТВ  по повод критиките на президента Румен Радев по негов адрес. Той заяви, че ще направи всичко възможно, за да има добър диалог между МВР и всички институции. \r\nПо-рано през деня президентът заяви, че Маринов се назначава на мястото на Валентин Радев, въпреки „мърлявата работа” на ведомството. Тя на свой ред зависела именно от Маринов, докато заемал поста главен секретар. „Не мога да коментирам и не бива да коментирам защо президентът смята така. Премиерът и правителството са решили – предложили са ме. От мен може да се очаква диалог и съвместна работа”, каза Маринов. \r\nНовият вътрешен министър заяви, че задочните скандали между „Дондуков 1” и „Дондуков 2” по негов адрес не са го разколебали. „Увереността ми идва от това, че знам какъв екип съм ръководил до вчера”, каза Маринов. Той допълни, че статистиката ясно показвала, че в качеството му на главен секретар на МВР „добре организирал” и колегите му добре изпълнявали своите задължения. Маринов коментира, че проблемите в МВР по-скоро били в кадровия състав, който трябва да бъде укрепен. Въпреки това посочи, че от началото на „Борисов 3” са назначени 1700 полицаи, а са напуснали близо 600 – статистика, която до скоро била в обратната посока. \r\n„Много е трудно да се избере главен секретар, тъй като всички директори на областни дирекции са добри. Който и да бъде избран, няма да бъде грешка”, коментира Маринов. Той не последва примера на предшественика си Валентин Радев, който в студиото на „Лице в лице” обяви своята номинация за главен секретар на ведомството (което доведе до назначението на Младен Маринов на поста). \r\nНа въпрос дали Христо Терзийски, шефът на Националната полиция, или Ивайло Спиридонов, шеф на ГДБОП, ще бъдат номинирани за поста, Маринов не пожела да отговори – „Както беше модерно едно време – нито да, нито не”.", "date": "2018.09.20", "title": "Министър Младен Маринов: Не мога да търся сметка на президента за коментарите, а и не бивa"}
{"url": "http://www.focus-news.net/news/2018/09/20/2569471/predstoyashti-sabitiya-v-stranata-za-21-septemvri-agentsiya-fokus.html", "text": "*** \r\nОт 16.00 часа в Музея за история на София президентът Румен Радев ще отличи младежи, постигнали за първи път у нас златно ниво в международната младежка програма „Награда на херцога на Единбург – България“. \r\n*** \r\nОт 09.00 часа ще започне заседание на Народното събрание. \r\n***  \r\nОт 10.00 часа министърът на вътрешните работи Младен Маринов ще се срещне с представители на синдикалните организации в МВР. \r\n*** \r\nОт 10.00 часа министърът на образованието и науката Красимир Вълчев ще се срещне с директори на детски градини и училища в Сливенска област. След това министър Вълчев ще посети ОУ „Св. св. Кирил и Методий“ в кв. „Речица“, Сливен, ОУ „Н. Прокопиев“ в с. Сборище, община Твърдица, началния етап в СУ „Иван Вазов“ и СУ „Христо Ботев“ в Нова Загора. \r\n*** \r\nОт 10.00 часа в конферентната зала на хотел „Мериан Палас“ министърът на правосъдието Цецка Цачева ще връчи сертификати на магистрати, полицейски служители и социални работници, които завършват обучение на тема „Права на децата, специализация по младежко правосъдие за професионалисти в България: Обучение за специалисти, провеждащи изслушвания на деца\".  \r\n*** \r\nОт 09.00 часа в митрополитската катедрала „Св. Вмца Неделя“ Белоградчишкият епископ Поликарп ще отслужи  Архиерейска света Литургия, с която ще бъде отбелязана 40-та годишнината от рождението на епископа. \r\n*** \r\nОт 09.30 часа 15-и състав на Специализирания наказателен съд ще заседава по делото срещу Добрин С., Георги П. и др., на които са повдигнати обвинения за организиране и ръководене на организирана престъпна група. \r\n*** \r\nОт 09.30 часа 4-ти състав на Специализирания наказателен съд ще заседава по делото срещу Юлиян Т., Христо С. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 12-и състав на Специализирания наказателен съд ще заседава по делото срещу Гриша Г., Данаил Г. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 7-и състав на Специализирания наказателен съд ще заседава по делото срещу Поля П., Спасена Г. и др., на които са повдигнати обвинения за организиране и ръководене на организирана престъпна група. \r\n*** \r\nОт 10.00 часа 9-и състав на Специализирания наказателен съд ще заседава по делото срещу Илиян О., Емил М. и др., на които са повдигнати обвинения за образуване и ръководене на организирана престъпна група. \r\n*** \r\nОт 10.00 часа 3-ти състав на Специализирания наказателен съд ще заседава по делото срещу Иван К. и Димитър Г., на които са повдигнати обвинения за изнудване. \r\n***  \r\nОт 11.00 часа на входа на ГД „Национална полиция“ ще се  състои брифинг за предприетите мерки във връзка с предстоящите празнични дни и очаквания засилен трафик. \r\n*** \r\nОт 11.00 часа в сградата на Министерство на младежта и спорта ще се състои церемонията по награждаване на участниците в „Спортувай с послание“. Участие в събитието ще вземе и министър Красен Кралев. \r\n*** \r\nОт 11.00 часа на гроба на поета Иван Вазов Националният литературен музей ще отбележи с поклонение 97-ата годишнина от смъртта му. \r\n*** \r\nОт 11.00 часа 11-и състав на Специализирания наказателен съд ще заседава по делото срещу Иван Д. и Милкана В., на които са повдигнати обвинения за образуване и ръководене на организирана престъпна група. \r\n*** \r\nОт 11.30 часа пред Паметника на незнайния войн ще бъдат отбелязани Правото на мир и седемдесетата годишнина от приемането на Всеобщата декларация за правата на човека на ООН. \r\n*** \r\nОт 12.00 часа 2-ри състав на Софийски градски съд ще разгледа искане за условно предсрочно освобождаване, подадено от британеца Колин Такър, осъден на 12 г. затвор за изнасилване на 6-годишно момиче в с. Ново градище, община Стражица.  \r\n*** \r\nОт 13.00 часа 9-и състав на Специализирания наказателен съд ще заседава по делото срещу Галина Ц., Красимир Н. и др., на които са повдигнати обвинения за организиране и ръководене на организирана престъпна група. \r\n*** \r\nОт 14.00 часа при протестната палатка пред служебния вход на Народното събрание ще се проведе брифинг на инициативата „Системата ни убива“. Темата е „Зависима независимост“.  \r\n*** \r\nОт 14.00 часа 5-и състав на Специализирания наказателен съд ще заседава по делото срещу Илчо И., Станко Ж. и др., на които са повдигнати обвинения за образувне и ръководене на организирана престъпна група. \r\n***  \r\nОт 14.00 часа в Агенция „Пътна инфраструктура“ ще бъдат отворени офертите за технически проекти при ремонта на над 30 км третокласни пътища в област Бургас, както и за спасителни археологически проучвания по трасето на Мездра – Ботевград. \r\n*** \r\nОт 15.00 час в пресцентъра на зала „Арена Армеец“ ще бъде представена на книгата-фотоалбум за Любо Ганев „ Любо Ганев – Светът от високо“. \r\n*** \r\nОт 17.00 часа в парк „ Военната Академия“ ще бъде открито третото издание на единствения по рода си фестивал „живият огън на традициите“ под надслов „Символ и ритуал“. \r\n*** \r\nОт 18.30 часа в  концертна зала ОКИ „Надежда“ ще се състои  концерт на „Симфониета „София“ с гост-диригент Георги Димитров. \r\n*** \r\nОт 19.00 часа в литературен клуб „Перото“ ще бъде представена книгата на Стоян Тачев „1885. Спомени на съвременници“. \r\n*** . \r\nОт 20.00 часа в Нощта на музеите ще има безплатен музеен тур из трите музейни сгради и емблематични църкви. \r\n*** \r\nОт 09.30 часа е конферентната зала на хотел „Монте Кристо“ ще се проведе журналистически семинар, организира от Европейския парламент в България. \r\n*** \r\nНа 21 и 22 септември ще се проведе The Brava Balkan Fest. \r\n*** \r\nОт 10.30 часа в двора на Дома за пълнолетни лица с деменция ще бъде отбелязан Световният ден за подкрепа на хората с болестта на Алцхаймер и деменция. \r\n*** \r\nОт 14.00 часа в читалище „Братя Миладинови“ РИОСВ – Благоевград ще проведе образователна програма за Европейската седмица на мобилността. \r\n*** \r\nОт 11.00 часа в кабинета на директора на УМБАЛ Бургас ще бъде представен проект за превенция на исхемичния мозъчен инсулт. \r\n*** \r\nОт 14.30 часа в спортна зала „Бойчо Брънзов“ ще се проведе практическо обучение в рамките на кампанията за сигурност на децата в интернет пространството  „Кой стои срещу мен в мрежата“. \r\n*** \r\nОт 13.30 часа на пл. „Екзарх Йосиф I” ще се проведе лекоатлетическото състезание по щафетно бягане „Бяла Рън 2018“. \r\n***  \r\nОт 14.30 ч в залата на Областна администрация Бургас ще се проведе брифинг за представителите на медиите по повод срещата на зам.министър председателя Валери Симеонов с кметовете на черноморските общини и представители на регионалните дирекции във връзка с приключването на летния сезон. \r\n*** \r\nОт 10.00 часа в района на ВВМУ „Н. Й. Вапцаров” ще се проведе тържествен ритуал по провеждане на военна клетва от курсантите от „Випуск 2023” за Военноморските сили и „Випуск 2024“ за Военномедицинска академия – София. \r\n*** \r\nОт 11.30 часа в Регионалния пресклуб на БТА ще се проведе пресконференция на сдружение „Младежи за развитие на Лясковец” във връзка с реализацията на международен проект по Еразъм+. \r\n***  \r\nОт 16.30 часа  по улица „Васил Левски“, пред Община Велико Търново, ще се проведе Дефилир и откриване на Международен фестивал на военните оркестри.  \r\n***  \r\nОт 17.30 часа в Изложбени зали „Рафаел Михайлов“ ще бъде открита Представителна изложба на национален проект  „Аз съм Българка” на Радослав Първанов. \r\n***  \r\nОт 18.00 часа в Изложбени зали „Рафаел Михайлов“ ще бъде открита „Историческата памет в цветове и багри” – изложба гоблени, автор Росица Бакалова.  \r\n***  \r\nОт 18.30 часа на крепостта Царевец ще бъдат отбелязани Европейски дни на наследството: Изложба „Звънът - миналото среща бъдещето” и включване в европейската инициатива „Нека първият им звън изрече думата „мир“. \r\n***  \r\nОт 19.00 часа в Художествена галерия „Борис Денев“ ще бъде прожектирана „Открий камбаната в галерията“ – анимация за деца и възрастни във връзка с Дните на Европейското културно наследство.  \r\n***  \r\nОт 20.00 часа ДКС „Васил Левски“ „Осмото чудо“ – концерт-спектакъл на Фолклорен ансамбъл „Българе“.  \r\n*** \r\nОт 11.00 часа в Регионалния пресклуб на БТА във Видин ще бъде представен  трансграничният проект  „Живи човешки съкровища на трансграничния регион“, проектен код ROBG- 581.  \r\n*** \r\nОт 19.00 часа в градската концертна зала ще се състои концерт на „Симфониета Враца“. \r\n***  \r\nОт 18.00 часа при Паметен знак на загиналите във войните горнооряховчани ще бъде отбелязан Денят на Независимостта на България. \r\n*** \r\nОт 17.00 часа в Дом-паметник „Йордан Йовков“ ще бъде представена временна изложба „Книжовното наследство на Добруджа през Възраждането“.  \r\n*** \r\nОт 16.00 часа в хотел „Шипка“ ще бъде открит Националният многожанров фестивал на есперантското слово и песен за хора с увреждания „Интеграция без граници”. \r\n*** \r\nОт 15.00 часа в Художествена галерия „Кирил Петров“ ще се проведе кръгла маса с ученици в Х клас от средните училища в Монтана на тема „За цената на независимостта – преди 110 години и сега … или „Защо лошият мир е много по-добър и от най-добрата война?!“. \r\n*** \r\nОт 18.00 часа в Народно читалище „Развитие“ Комплексът за социални услуги за деца и семейства в Пазарджик ще представи благотворителната театрална постановка „Скици от малкия град“. \r\n*** \r\nОт 09.00 до 16.00 часа Центърът за управление на трафика в Пловдив ще отвори врати за посещение на граждани. \r\n*** \r\nОт 10.00 часа пред храм ,,Св. Свети Константин и Елена’’ в  Стария град ще се открие Есенният панaир на занаятите с  Пленер  ,,Кукли”. \r\n*** \r\nОт 18.00 часа в Регионалния етнографски музей ще бъде открита изложбата „Гривни дрънкат под възглаве”. \r\n***\t . \r\nОт 19.30 в Дома на културата “Борис Христов” ще бъде открит фестивалът ONE DANCE WEEK 2018. \r\n*** \r\nОт 09.30 часа Комплексният онкологичен център в Русе ще проведе информационна среща за превенцията на рака на гърдата в шивашко предприятие „Антоан Вил” в Русе. От 10.30 часа ще се проведе беседа в управлението на Пристанищен комплекс – Русе ЕАД, на улица „Пристанищна” 22. \r\n*** \r\nОт 11.30 часа на Дамарския мост началникът на сектор „Пътна полиция”-Сливен главен инспектор Илиян Николов ще даде брифинг за състоянието на пътния травматизъм  в региона.  \r\n***  \r\nОт 10.00 часа на градския стадион на футболен клуб „Сливнишки герой“ ще се проведе приятелска футболна среща между представителните отбори на сухопътните войски на Република България и Република Сърбия. \r\n*** \r\nОт 16.00 часа в изложбените зали на Регионален исторически музей „Стою Шишков“ - Смолян ще бъде открита временната изложба „Родопски чанове и тюмбелеци“, по повод  Европейските дни на наследството. \r\n*** \r\nОт 19.00 до 19.15 часа  в Регионален исторически музей „Стою Шишков“ - Смолян ще звучат магичните звуци на родопските чанове, а в този час камбани във всички европейски страни да забият в чест на културното наследство. \r\n*** \r\nОт 14.00 часа на паркинга между Мултифункционалната спортна площадка на стадион „Смолян” ще бъде даден старта на състезание по Дуатлон /велосипеди и бягане/, организирано от община Смолян по повод Европейската седмица на мобилността от 16 до 22 този месец. \r\n*** \r\nОт 15.30 часа кметът на Стара Загора Живко Тодоров ще направи първа копка за улица „П. Захариева“ в кв.„Железник“. \r\n*** \r\nОт 18.30 часа в Регионална библиотека „ Захарий Княжески“ ще се проведе концерт на група „GloBalKan“. \r\n*** \r\nОт 15.00 часа в зала „Хасково“ ще се проведе среща с президента на Международната писателска гилдия Лада Баумгарден. \r\n***  \r\nОт 19.00 часа камбаните на Камбанарията в град Хасково, парк Ямача, ще бият едновременно с тези в цяла Европа в рамките на инициативата на Федерална Република Германия под надслов „Нека първият им звън изрече думата „мир“ - Камбанен звън из цяла Европа\" и в чест на културното наследство. \r\n***  \r\nОт 9.00 часа в зала 203 на общината ще заседава постоянната комисия „Бюджет и финанси”.  \r\n***  \r\nОт 11.00 часа в зала 203 на общината ще заседава постоянната комисия „Европейски проекти, международно сътрудничество и взаимодействие с НПО”. \r\n***  \r\nОт 14.00 часа в зала 203 на общината ще заседава постоянната комисия „Правна и опазване на обществения ред”. \r\n***  \r\nОт 15.30 часа в зала 203 на общината ще заседава постоянната комисия „Териториално развитие и селищно устройство”. \r\n***  \r\nОт 16.30 часа във Военния клуб в Шумен ще бъде открита изложбата „Освобождението на Добруджа по време на Първата световна война 1916-1917 г.“.", "date": "2018.09.20", "title": "Предстоящи събития в страната за 21 септември (Агенция „Фокус“)"}
{"url": "http://www.focus-news.net/news/2018/09/20/2569465/ea-daily-kishinev-i-kiev-obsazhdat-izvezhdaneto-na-ruskite-voyski-ot-pridnestrovieto.html", "text": "Проблемът около разрешаването на приденстровската ситуация бе обсъден от представители на Молдова и Украйна, предава  руската агенция EA Daily . \r\nНа среща между секретаря на Съвета за национална сигурност и отбрана на Украйна (СНБО) Александър Турчинов и вицепремиера по въпроса на реинтеграцията на Молдова Кристина Лесник е обсъждан, конкретно, въпросът за демилитаризация и извеждането от региона на руското въоръжение, съхранявано във военни складове в село Колбасна, отбелязва агенцията. \r\nПартньорите са отделили внимание на организирането на контрол от международни наблюдатели над тези хранилища, разположени на територията на Приднестровието, на около 1,5 км от украинската граница, които се охраняват от военнослужещи към Оперативната група на руските войски. \r\n„Руската Федерация грубо наруши ангажиментите, които пое за извеждане на боеприпасите и оръжията, намиращи се в руската военна база и държи незаконно там свой военен контингент, който е център на дестабилизацията в региона“, заяви Александър Турчинов. По неговите думи, Украйна е подкрепяла и ще продължи да подкрепя в бъдеще Молдова, с която има „един евроинтеграционен път“. \r\n„Република Молдова се застъпва за европейските ценности и смята Киев за надежден партньор и затова е заинтересована в още по-голяма интензификация на сътрудничеството, включително и по въпросите за демилитаризацията на Приднестровието и неговата по-нататъшна интеграция в Молдова“, заключи Кристина Лесник. \r\nПревод и редакция:", "date": "2018.09.20", "title": "EA Daily: Кишинев и Киев обсъждат извеждането на руските войски от Приднестровието"}
{"url": "http://www.focus-news.net/news/2018/09/20/2569466/tass-donald-tramp-podpisa-ukaz-za-zatyagane-na-prilaganeto-na-sanktsionniya-rezhim-sreshtu-rusiya.html", "text": "Президентът на САЩ Доналд Тръмп подписа изпълнителен указ, целящ да затегне прилагането на санкционния режим на Вашингтон по отношение на Русия, като текстът на този документ бе разпространен от пресслужбата на Белия Дом в четвъртък, предава  ТАСС . \r\nКакто следва от указа, не става дума за въвеждане на допълнителни ограничителни мерки срещу Русия, отбелязва руската агенция. \r\n„Подписаният от мен изпълнителен указ ще затегне прилагането на тези санкции посредством предоставянето на допълнителни пълномощия ... на министъра на финансите (на САЩ Стивън Мнучин), за да може той да предприема определени действия по отношение на тези санкции, както и чрез предаваме на министерствата и ведомствата (на федералното правителство) разпореждания да предприемат всички нужни мерки в пределите на техните пълномощия, за да осигурят пълното прилагане на тези санкции“, се казва в текста на посланието от името на Тръмп. То е изпратено на председателя на Палатата на представителите в Конгреса Пол Райън и председателя на Сената, който по конституция е вицепрезидентът на САЩ Майк Пенс. \r\nПревод и редакция:", "date": "2018.09.20", "title": "ТАСС: Доналд Тръмп подписа указ за затягане на прилагането на санкционния режим срещу Русия"}
{"url": "http://www.focus-news.net/news/2018/09/20/2569470/lokalno-makedoniya-kosovski-deputat-poiska-ot-hashim-tachi-da-podpishe-dogovor-s-liderite-na-preshevskata-dolina-za-tova-che-shte-ya-prisaedini-kam-kosovo.html", "text": "Депутатът от опозиционното Движение „Самоопределение“ (на алб. – Ветевендосие (ВВ)) Либурн Алиу поиска от президента на Косово Хашим Тачи да подпише договор с представителите на албанските политически субекти в Южна Сърбия относно Прешевската долина, с който формално да се обвърже да работи за присъединяване на този регион към Косово, пише  скопското електронно издание „Локално“ . \r\nКакто предаде кореспондентът на МИА от Прищина, депутатът от ВВ смята, че селд договорите със Сърбия в миналото е време Тачи да сключи договор и с Долината. \r\n„Хашим Тачи, като президент на Косово, трябва да сключи писмен договор с политическите и легитимните представители на Прешево, Медведжа и Буяновац за обединение на Източно Косово (Прешевската долина) с Косово. Президентът Тачи е сключвал договори със Сърбия в миналото и показа готовност за нови договори в бъдеще. Но, сега е време, когато държавният глава трябва да вложи всичките си способности за подписването на договор с Прешево, Медведжа и Буяновац“, написа Алиу във „Фейсбук“. \r\nПревод и редакция:", "date": "2018.09.20", "title": "„Локално“ (Македония): Косовски депутат поиска от Хашим Тачи да подпише договор с лидерите на Прешевската долина за това, че ще я присъедини към Косово"}
{"url": "http://www.focus-news.net/news/2018/09/20/2569473/ministar-lilyana-pavlova-germaniya-e-vazhen-strategicheski-partnyor-za-balgariya.html", "text": "„Германия е важен стратегически и търговски партньор на България“, заяви днес министър Лиляна Павлова по време на приветствието си към Германо-българската индустриално-търговска камара (ГБИТК) за нейния 25-годишен юбилей. „Това е най-голямата търговска камара в България, която представлява над 550 компании“, посочи още министър Павлова пред президента на ГБИТК г-н Тим Курт, немския посланик у нас Н. Пр. Херберт Салбер, заместник-главния управител на Асоциацията на германските външнотърговски камари д-р Фолкер Трайер и управителя на Германската държавна агенция за икономическо развитие „Germany Trade and Invest“ д-р Робърт Херман, както и пред гостите в емблематичната зала „Джон Атанасов“ в София Тех Парк по повод събитието: „25 години германска икономика в България – Икономика 4.0“. Това съобщиха от пресцентъра на  Министерство за Българското председателство на Съвета на ЕС 2018 .„В годините, когато се налагаше, ГБИТК беше медиаторът, който подпомагаше и партнираше на немските инвеститори в България. Това даде ефект, затова и инвестициите постоянно се увеличават. Доказват го числата - за първото шестмесечие на годината инвестициите от Германия у нас възлизат на над 130 милиона евро“, подчерта в приветствието си министърът за Българското председателство на Съвета на ЕС Лиляна Павлова. Тя изказа благодарност към ГБИТК за силното партньорство по време на нашето първо ротационно председателство на Съвета на ЕС. „Благодаря и на „Аурубис“ в България, тъй като заедно проведохме много събития, а така можахме да дадем своя принос за развитието на европейската индустриална стратегия. Вярвам, че работихме за целите си да създадем една по-конкурентна икономика, която създава работни места“, посочи министър Павлова.  \r\nТя припомни, че сред основните приоритети на Българското председателство беше „Дигиталната икономика“. „Това е тема, по която работихме с много от вас и заедно ще продължим да развиваме и разширяваме. Защото дигиталната трансформация е реалност, тя вече не е въпрос на избор. Животът ни е пречупен по един различен начин през нея, затова и образованието като цяло, и начинът, по който функционира администрацията и бизнесът, трябва да бъде променен. Така Европа ще е по-конкурентоспособна, а не догонваща останалите икономики“, заяви още министър Павлова. Пред аудиторията тя подчерта, че държавата, институциите и бизнесът могат да работят заедно. А така - да се развият нови възможности, да се увеличат германо-българските партньорства, да се разширят инвестициите в ИТ сектора. „По този начин ще върнем у нас младите образовани българи от чужбина, за да работят и да се развиват именно в сектора на новите технологии“, добави министър Павлова. В края на приветствието си тя заяви: „Днес правим равносметка на изминалите 25 години съвместна работа, но и днес очертаваме възможностите как да насърчим развитието и перспективите, по които да работим оттук нататък“.", "date": "2018.09.20", "title": "Министър Лиляна Павлова: Германия е важен стратегически партньор за България"}
{"url": "http://www.focus-news.net/news/2018/09/20/2569474/washington-examiner-mayk-pompeo-napadna-dzhon-keri-izglezhda-ne-mozhe-da-razbere-che-veche-ne-e-na-stsenata.html", "text": "Държавният секретар на САЩ Майк Помпео даде интервю в сряда вечерта (американско време), в което осъди предшественика си Джон Кери за това, че си разменя лична кореспонденция с официални лица от Иран и заяви, че бившия държавен секретар на Барак Обама „изглежда не може да разбере, че вече не е на сцената“, пише  вестник Washington Examiner . \r\nКери Призна, че се е срещал с иранския външен министър Мохамед Джавад Зариф на няколко пъти, след като е напуснал поста си в Държавния департамент, припомня изданието. Президентът Доналд Тръмп и някои конгресмени Републиканци обвиниха Кери, че води „сенчеста дипломация“ и работи срещу текущите външнополитически интереси на САЩ. \r\n„Секретар Кери изглежда не може да разбере, че вече не е на сцената, а трябва да го направи“, заяви Помпео пред Fox News. „Когато аз съм бившият секретар, ще се махна. Всички предишни бивши секретари са правили същото“. \r\nКоментарите на Помпео идват няколко дни, след като той обвини Кери в „активно подкопаване“ на политиката на администрацията на Тръмп спрямо Иран, след като бившият държавен секретар миналата седмица намекна, че е посъветвал Техеран да изчака президентството на Тръмп преди тотално да се откаже от ядрената сделка от 2015 година, договорена именно от Джон Кери, отбелязва Washington Examiner. \r\n„Мисля, че всички по света говорят, че чакат президентството на Тръмп да свърши“, заяви Кери пред Fox News по-рано в сряда, като добави, че, когато се е срещнал с иранците, „политиката на Съединените щати все още беше свързана с ядрената сделка, защото президентът все още не беше решил и не се беше оттеглил“. \r\nОсвен това, в интервюто си Помпео отговори на призивите на сенатор Марко Рубио към Министерството на правосъдието да разследва срещите на Кери с представители на Иран. Държавният секретар заяви, че планира да остави „правните действия на други“. \r\n„Те не само не са от помощ, но и правят неща, които отчасти са вредни за постигането на това, което е най-добро за американския народ“, посочи той, визирайки Кери и други служители в администрацията на Обама. „Това е моята критика. Спрете. Откажете се. Вие имахте своя момент“. \r\nПревод и редакция:", "date": "2018.09.20", "title": "Washington Examiner: Майк Помпео нападна Джон Кери: „Изглежда не може да разбере, че вече не е на сцената“"}
{"url": "http://www.focus-news.net/news/2018/09/20/2569475/nimh-utre-vremeto-shte-e-predimno-slanchevo-maksimalnite-temperaturi-shte-sa-mezhdu-25-i-30.html", "text": "Утре времето ще е предимно слънчево, максималните температури ще са между 25° и 30°. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Боряна Маркова. Атмосферното налягане ще остане без съществена промяна и ще е малко по-високо от средното за месеца. През нощта ще е предимно ясно и почти тихо. Минималните температури ще са между 8° и 13°. Ще духа слаб, в Източна България  до умерен вятър от изток-североизток. Максималните температури ще са между 25° и 30°. По Черноморието ще бъде предимно слънчево. Ще духа до умерен североизточен вятър. Максимални температури на въздуха: 22-24°. Температурата на морската вода е 24°. Вълнението на морето ще бъде 2-3 бала. \r\nВ планините ще бъде предимно слънчево с временни увеличения на облачността. Ще духа слаб до умерен вятър от изток-югоизток. Максимална температура на височина 1200 метра около 20°, на 2000 метра – около 14°. \r\nВ събота ще преобладава слънчево време. Температурите слабо ще се повишат и максималните ще бъдат между 26° и 31°. През нощта срещу неделя и в неделя вятърът ще се ориентира от северозапад и временно ще се усили, в Източна България по-късно през деня ще стане североизточен. Облачността ще се увеличи и на места, главно в Североизточна България, ще превали, в отделни райони ще има и гръмотевична дейност. Температурите ще се понижат, повече в Северна и Източна България. В понеделник ще има повече слънчеви часове, от югозапад  температурите временно ще се повишат.", "date": "2018.09.20", "title": "НИМХ: Утре времето ще е предимно слънчево, максималните температури ще са между 25° и 30°"}
{"url": "http://www.focus-news.net/news/2018/09/20/2569477/blagoevgrad-vazstanoveno-e-dvizhenieto-po-pat-i-1-blagoevgrad-simitli-pri-km-366-v-posoka-simitli.html", "text": "Възстановено е движението по път I-1 /E-79/ Благоевград – Симитли след изхода от гр. Благоевград, в посока Симитли, при км 366. Това съобщиха от пресцентъра на   Агенция „Пътна инфраструктура“", "date": "2018.09.20", "title": "Благоевград: Възстановено е движението по път I-1 Благоевград – Симитли при км 366 в посока Симитли"}
{"url": "http://www.focus-news.net/news/2018/09/20/2569480/pazardzhik-v-peshtera-se-provede-rabotna-sreshta-vav-vrazka-sa-remonta-na-okolovrastniya-pat.html", "text": "В Пещера се проведе работна среща във връзка са ремонта на околовръстния път, съобщиха за  Радио „Фокус“ – Пазарджик  от Oбщината. В срещата участваха представители на общинската администрация и бизнеса, като бе осъден следващият етап от ремонта. По време на дискусията бяха изяснени и различните аспекти на ремонта и как той да бъде по-щадящ за бизнеса. Проектът за реконструкция на ул.“Хан Пресиян“ предвижда да се изгради нова пътна конструкция, подмяна на уличното осветление, изграждане на тръбна канална мрежа по цялата дължина и частична подмяна на водопровод и канал.Ще се изградят нови тротоари и достъпна среда. Средствата за цялостния ремонт на Околовръстния път, които възлизат на около 4 милиона лева,  бяха отпуснати на два транша с постановления на Министерски съвет. \r\nАлбена ЖИЛЕКОВА", "date": "2018.09.20", "title": "Пазарджик: В Пещера се проведе работна среща във връзка са ремонта на околовръстния път"}
{"url": "http://www.focus-news.net/news/2018/09/20/2569478/agresiya-humannost-kino-e-temata-na-esennata-akademiya-2018-organizirana-ot-mezhdunarodniya-festival-na-chervenokrastkite-i-zdravni-filmi.html", "text": "„Агресия – хуманност - кино“ е темата на Есенната академия 2018, която Международният фестивал на червенокръстките и здравни филми организира от 4 до 7 октомври под патронажа на Илияна Йотова, вицепрезидент на Република България. Това съобщиха от  БЧК-Варна . Официалното откриване на Есенна академия 2018, със специалното участие на г-жа Илияна Йотова, вицепрезидент на Република България и патрон на Фестивала ще се състои на 4 октомври от 09.30 часа, в залата на Център „Юрий Гагарин“, СОК „Камчия“. Програмата на Академията включва: 15 игрални и документални филма с вход свободен в залата на Център „Юрий Гагарин“,  СОК „Камчия“, и Пленарна зала на Община Варна, като част от филмите ще бъдат представени пред варненската публика лично от техните автори; дискусионен форум с участието на изявени дейци на Червения кръст и седмото изкуство, социолози, психолози, журналисти и общественици – отворен и за публиката; обучителен модул за дейци и активисти на БЧК „Ефективно представяне пред обществеността на  дейността на Червения кръст и червенокръстките идеи“. \r\nСъздаден през далечната 1965 г., провеждал се в гр. Варна до 1989 г. и междувременно удостоен с най-престижната кинофестивална категория А – като световноизвестните филмови форуми в Кан, Венеция и Берлин, през 1991 г. Международният фестивал на червенокръстки и здравни филми е преместен в София и … преустановен. През 2014 г., след повече от две десетилетия пауза, Националният съвет на Българския Червен кръст - в лицето на своя председател акад. Христо Григоров, д-р. х. к., Медицинският университет – Варна, представляван от ректора си проф. д-р Красимир Иванов, и Илия Раев – председател на Областния съвет на БЧК - Варна и директор на фестивала, го възстановиха. \r\nЕсенна академия 2018 г. ще представи на екран селекция от 15 документални и игрални филмови заглавия, изследващи задълбочено и с пристрастие най-наболелите проблеми на съвременността. Тематично те очертават кръга от нерешени въпроси, пред които човечеството се изправя всеки ден – бежански вълни и последвали хуманитарни кризи, религиозно и етническо противопоставяне, бедност, наркомании, корупция, насилие над личността, отчуждение… Сблъскваме се с тях ежедневно - на живо или в новините, дори ни е омръзнало. Но погледът на големия творец – Андрей Звягинцев, Вим Вендерс, Фатих Акин или Илдико Енеди, винаги изненадва зрителя с неочакван ъгъл на гледната точка, с изострени сетива за най-същественото, с прозрение. За художествената значимост на избраните за Академията филми недвусмислено говорят над 30-те международни награди, с които са отличени и които от своя страна очертават кръга на най-престижните кинофоруми на планетата: Кан, Берлин, Лондон, „Сънданс“, Европейските филмови награди, „Оскар“, „Златен глобус“, „Сезар“…  \r\nГолемият акцент на Академията е провежданият в нейните рамки дискусионен форум, където зададените и от екрана, и най-вече от самото общество теми в общия фокус „Агресия – хуманност – кино“, се разискват от изявени дейци на Червения кръст и седмото изкуство, от водещи в своята област социолози, психолози, журналисти и общественици, от публиката. Отправна точка за дискусиите на Академия 2018 ще дадат нейните авторитетни лектори: д-р Пламен Димитров - председател на Управителния съвет на Дpyжеството на пcиxолозите в Бългаpия; Десислава Георгиева - сертифициран авиационен и кризисен психолог; Татяна Дончева -общественик, юрист, народен представител в 38-ото, 39-ото и 40-ото Народно събрание на Република България; Митко Новков – писател, журналист и кинокритик; проф. Иво Христов – доктор по социология на правото; отец Боян Саръев – свещеник в църквата „Св. Успение Богородично“, Кърджали; проф. д-р Веселина Раева – преподавател по сценична реч и актьорско майсторство в НАТФИЗ „Кр. Сарафов”, Националната музикална академия „Панчо Владигеров” и Нов български университет; Уляна Пръмова – журналист,  директор на дирекция „Информация“ в БНТ. А сред темите са: насилие и хуманитарни кризи, агресията в политиката, вербалната агресия, отговорността на медиите за агресията в обществото, ролята на изкуството като катализатор или прекъсвател на обществената и индивидуалната агресия. В дискусионния форум ще се включи и вицепрезидентът на Република България Илияна Йотова. Дискусиите са отворени и за публиката, а целта на организаторите е гражданската позиция, изказана в тях, да стане достояние на най-широката общественост.  \r\nИменно да предизвика съпричастността на най-широката общественост с червенокръстките идеи е основната кауза на Международния фестивал на червенокръстките и здравни филми. На тази цел е посветен и третият основен модул на Есенна академия 2018 – обучителният. В него изтъкнати специалисти в сферата на медиите, връзките с обществеността и информатиката ще обучават служители и активисти на Червения кръст да представят ефективно пред обществото дейността и акциите на своите дружества и червенокръстките идеи със средствата на визуалните изкуства и медиите. Лектори ще бъдат Василка Вацева - изпълнителен директор на Асоциацията на регионалните медии; Елина Големанова - директор „Връзки с клиенти“ в APRA PN Balkans Communication Group; Александра Цветкова – мениджър „Връзки с обществеността“ в Ню Бояна Филм Студиос; доц. д-р инж. Милена Карова - преподавател във варненския Технически университет.  \r\nОбучителният модул е единственият с ограничен достъп - само за участници от Българския Червен кръст, в рамките на Академията. \r\nФилмовите прожекции ще се провеждат с вход свободен в две дестинации – Център „Юрий Гагарин“ в СОК „Камчия” и Пленарна зала на Община Варна. Дискусиите – също с вход свободен, ще бъдат в залата на Център „Юрий Гагарин”. \r\nЗа улеснение на варненската публика, Фестивалът организира безплатен автобусен превоз Варна-Камчия-Варна два пъти дневно от 4 до 7 октомври, в съответствие с програмата на Академията. Тръгването от Варна е преди обед в 8.30 часа за дискусиите и следобед в 16.00 часа за прожекциите, от входа на Историческия музей на ул. „Антим I”. Връщането е съответно в 13.30 часа и в 20.30 часа, след края на втората прожекция, от Център „Юрий Гагарин“.", "date": "2018.09.20", "title": "„Агресия – хуманност - кино“ е темата на Есенната академия 2018, организирана от Международния фестивал на червенокръстките и здравни филми"}
{"url": "http://www.focus-news.net/news/2018/09/20/2569472/tass-komandvashtiyat-vvs-na-izrael-e-v-moskva-kadeto-shte-predade-na-rusiya-dannite-za-svalyaneto-na-il-20.html", "text": "Командващият военновъздушните сили (ВВС) на Израел Амикам Норкин е в Москва, където пристигна в четвъртък, за да предаде информация за свалянето на руския самолет Ил-20 в Средиземно море, съобщи пред кореспондент на ТАСС официалният представител на Армията за отбрана на Израел (АОИ) Джонатан Конрикус, предава  ТАСС . \r\n„Да, мога да потвърдя“, заяви той в отговор на съответстващ въпрос. \r\nВ сряда вечерта АОИ съобщи, че Норкин ще пристигне в Москва в четвъртък, за да представи данни по инцидента от 17 септември с руския самолет Ил-20, включително и основните заключения от разследването на произшествието. Командващият е съпровождан в Москва от ръководителя на подразделението за международно сътрудничество към ВВС на Израел бригаден генерал Ерез Мейсел и офицери от разузнавателните служби и оперативното командване. \r\nТАСС припомня още, че прессекретарят на руския президент Дмитрий Песков съобщи, че във вторник Владимир Путин в разговор с премиера на Израел Бенямин Нетаняху се е съгласил делегация от експерти, начело с главнокомандващия ВВС на Израел да донесе в Москва своите данни за свалянето на Ил-20. Той каза още, че руският лидер в ситуацията със самилета се ръководи от данните на Министерството на отбраната на Русия, но добави, че информацията на еврейската държава ще бъде изучена от руски експерти. \r\nПревод и редакция:", "date": "2018.09.20", "title": "ТАСС: Командващият ВВС на Израел е в Москва, където ще предаде на Русия данните за свалянето на Ил-20"}
{"url": "http://www.focus-news.net/news/2018/09/20/2569476/kpkonpi-e-spechelila-za-darzhavata-nad-10-mln-lv-obzor.html", "text": "Комисията за предотвратяване на корупцията и отнемане на незаконно придобито имущество (КПКОНПИ) е спечелила за държавата над 10 млн. лв. до този момент. Toва съобщи ръководството на Комисията по време на представяне на доклад за дейността ѝ пред парламентарната комисия за борба с корупцията, конфликт на интереси и парламентарна етика.   \r\nЗа периода от създаването на КПКОНПИ през април тази година до 20 септември са получени 145 искания до окръжните съдилища, които са допуснали обезпечителни мерки върху имущество в размер на над 262 млн. лв. Спечелени са 19 съдебни иска, като съдът е присъдил имущество в полза на държавата в размер на над 10 млн. лв.  \r\nБлагодарение на работата на КПКОНПИ, 58 недвижими имоти са присъдени на държавата, сред които 11 апартамента, 3 магазина, 2 офиса, 2 склада с прилежащо дворно място, 6 броя урегулирани поземлени имотa, 12 ниви, къща и стопански сгради. Има присъдени и 23 броя МПС, лодка и златни накити. \r\nПредседателят на КПКОНПИ Пламен Георгиев посочи, че 148 лица от държавната власт не са подали имуществени декларации и ще им бъде назначена проверка за незаконно придобито имущество. „Тази проверка е изключително силна мярка, защото всичко се показва. А допреди това имаше само парична глоба и тогава лицата можеха да предпочетат да си платят една глоба и това е“, каза още той и посочи, че по този начин с новия закон се цели прозрачност. \r\nГеоргиев обясни, че Комисията работи изключително добре и с различните инспекторати. „Досега при нас са постъпили само 2 сигнала от инспекторатите на две министерства. Но имаме страшно много питания – писма и телефонни разговори, като на всички сме дали указания как трябва да бъдат вършени проверките по места“, каза още Георгиев. Той съобщи още, че в момента се работи по вариант за създаване на антикорупционно обучение, което да бъде въведено след 8 клас в българските училища, както и по идеята в различни градове на страната да се ситуират агенти, които на местно ниво да отговарят за борбата с корупцията. \r\nОт своя страна, зам.-председателят на КПКОНПИ Антон Славчев обяви, че 450 сигнала, съдържащи информация за корупция за лица, заемащи висша публична длъжност, са постъпили в Комисията от създаването ѝ. „Над 330 от сигналите са проверени, като по част от тях действително са установени данни за престъпления, за които са уведомени органите на прокуратурата“, каза още той. \r\nОт доклада стана ясно още, че КПКОНПИ има изключително силно международно присъствие. „В началото на октомври ще взема участие в Прищина, където се събират ръководителите на всички балкански антикорупционни органи. Там ще представим нашата работа, защото създадохме един уникален модел – такъв единен антикорупционен орган няма никъде в Европа, и трябва да покажем ползите му“, обясни Георгиев. Той посочи още, че наши експерти постоянно са канени на различни форуми, на които да представят българския модел за предотвратяване на корупцията. \r\nЦветилена СИМЕОНОВА", "date": "2018.09.20", "title": "КПКОНПИ е спечелила за държавата над 10 млн. лв. (ОБЗОР)"}
{"url": "http://www.focus-news.net/news/2018/09/20/2569482/burgas-obshtina-pomorie-vnese-proekta-za-vtoriya-etap-na-izgrazhdane-na-ribarsko-pristanishte-pomorie.html", "text": "Община Поморие успешно внесе проектното предложение „Реконструкция и модернизация на рибарско пристанище Поморие – II етап” по мярка 1.8 „Рибарски пристанища, кейове за разтоварване, рибни борси и покрити лодкостоянки” от Програмата за морско дело и рибарство 2014-2020, съобщиха от пресцентър на  Общината . \r\nС изпълнението на втория етап от проекта за модернизация и реконструкция на съществуващото Рибарско пристанище – Поморие, освен предвидените строително-монтажни работи по изграждане на западен предпазен мол и понтони, ще бъдат закупени материални и нематериални активи, подпомагащи дейността на пристанището. \r\nПредвидените в проекта инвестиции включват: локална бензиностанция за осигуряване на гориво на корабите и лодките, метално хале/работилнмница за рибарски съдове, закупуване на мобилен кран, спасително ремонтно корабче и сервизна лодка. Преработката  и съхранението на отпадъците ще се извършва посредством  закупуване на мото-метачка, контейнери за събиране на отпадъци и съдове за компостиране. \r\nВторият етап на мащабния проект ще осигури над 10 корабни места за риболовни кораби над 18 м. Към момента в пристанището могат да акостират 12 плавателни съда с дължина до 18,50 м или 8 пл. съда с дължина до 25,50 м, или комбинация от тях. \r\n„Успяхме да подготвим и внесем проектното си предложение първи. Това е важно, защото успяхме да си свършим работата навреме, като  задълбочено обмислихме всяка една възможност за подобряване дейността на пристанището и заложихме най-вече на ползите за поморийските рибари. Услугите, които ще предлага Рибарско пристанище – Поморие, вече ще станат комплексни – осигуряване на гориво, лед, вода и електричество и  подобряване на условията, при които рибните продукти се разтоварват, преработват, съхраняват в пристанището и се продават. Освен всички изброени нови инвестиции, в проекта сме предвидили и закупуването на хладилен камион, шок-замразител и вертикален фризер, за използване от рибарите и за съхранение на нежелания улов. За повишаване на контрола и проследяемостта на продуктите на риболова ще бъде изградена система за цялостно видеонаблюдение – софтуер и хардуер”, каза кметът Иван Алексиев.", "date": "2018.09.20", "title": "Бургас: Община Поморие внесе проекта за втория етап на изграждане на Рибарско пристанище – Поморие"}
{"url": "http://www.focus-news.net/news/2018/09/20/2569484/andrey-raychev-sotsiolog-sblasakat-mezhdu-prezidenta-i-premiera-e-dramatichen-zashtoto-postavya-vaprosa-istinata-ili-polzata-e-po-vazhna-za-stranata-ni.html", "text": "Сблъсъкът между президента и премиера е драматичен, защото поставя въпроса истината или ползата е по-важна за страната ни, каза социологът Андрей Райчев в обзорното предаване „Това е България“ на  Радио „Фокус“ . Според него скандалите между двамата всъщност са малка част от скандалите в управлението на България. „От както ГЕРБ за трети път е на власт, с изключение на много малък период по време на председателството, влизаме от скандал в скандал. Това не е ефект на сбиване между премиера Бойко Борисов и президента Румен Радев, а новата ситуация на ГЕРБ, в която имат силна опозиция и дори алтернатива. Драмата е в съвсем друго нещо. Последния случай с Унгария е демонстрация на това. Имаме два принципно различни вида политика, но не мога да кажа, че едното е добро, а другото лошо“ каза той. \r\nСпоред Райчев по отношение на позицията ни за Унгария Борисов смята, че с Европа трябва да се  работи така, за да се използват ресурсите, които тя предлага. ГЕРБ гласува против наказанието на Унгария на Европейския съвет. Това решение няма практическа стойност, а само символическа, каза още Райчев. Той допълни, че премиерът води политика на изгода, но именно тази политика е извадила България от дъното на ЕС.", "date": "2018.09.20", "title": "Андрей Райчев, социолог: Сблъсъкът между президента и премиера е драматичен, защото поставя въпроса истината или ползата е по-важна за страната ни"}
{"url": "http://www.focus-news.net/news/2018/09/20/2569486/pazardzhik-bchk-pazardzhik-e-obuchila-1303-kandidat-vodachi-na-mps-33-sluzhiteli-na-firmi-i-10-chlenove-na-dobrovolni-formirovaniya-za-parvoto-shestmesechie-na-godinata.html", "text": "БЧК-Пазарджик е обучила 1303 кандидат-водачи на МПС, 33 служители на фирми и 10 членове на доброволни формирования за първото шестмесечие на годината. Организацията на БЧК – Пазарджик е провела мерки и инициативи във връзка с безопасността на движение в областта  през първото полугодие на 2018 година, съобщи за  Радио „Фокус“ – Пазарджик  Светлан Карталов, главен секретар на Областна администрация-Пазарджик. По думите му,  едно от стратегическите направления за осигуряване безопасността на движението в Националната стратегия за подобряване безопасността на движението по пътищата на Република България за периода 2011 – 2020 г. е подобряване на образованието и уменията на участниците в движението, както и подобряване на услугите за спешната помощ и грижите за намаляване последствията от ПТП – усъвършенстване на системата за оказване на долекарска помощ. „За първото шестмесечие на тази година от БЧК – Пазарджик са обучени по  1303 кандидат-водачи на МПС, 33 работници и служители на фирми и 10 членове на доброволни формирования. Млади доброволците от БМЧК са изнесли 7 лекции в училищата, като са обхванати 160 ученика. Целта на тези обучения е придобиване на знания и практически умения за прилагане на подходящи мерки при възникнали произшествия. През месец февруари 2018г. младежите от БМЧК са обучили 18 доброволеца по ПДП. По време на „Лятната академия за доброволци на БМЧК“ са обучени още 14 младежи по програма „Хелфи“. Тази програма включва 13 теми по Първа помощ и е предназначена за ученици от началните училища. Световния ден на първата помощ тази година е отбелязан за осемнадесети пореден път под мотото “Първи действия при пътнотранспортно произшествие“, уточни Карталов. Той припомни, че  целия месец септември ще е обявен за месец на първата помощ и пътна безопасност. \r\nАлбена ЖИЛЕКОВА", "date": "2018.09.20", "title": "Пазарджик: БЧК-Пазарджик е обучила 1303 кандидат-водачи на МПС, 33 служители на фирми и 10 членове на доброволни формирования за първото шестмесечие на годината"}
{"url": "http://www.focus-news.net/news/2018/09/20/2569487/veliko-tarnovo-nad-100-hilyadi-turisti-se-ochakvat-v-grada-za-denya-nezavisimostta-na-balgariya.html", "text": "Над 100 хиляди туристи се очаква да пристигнат в старата столица за Деня Независимостта на България. Прогнозата е на  Общинската туристическа агенция „Царевград Търнов“ . От там уточниха за  Радио „Фокус“ – Велико Търново , че през миналата година почивните дни около 22 септември гостите на старопрестолния град са били между 80 и 100 хиляди. Тогава годишнината беше 109, а идната събота предстои да бъдат отбелязани 110 години от обявяването на Независимостта на България. Националните чествания, по традиция, ще са съсредоточени във Велико Търново, поради което се очакват и повече посетители. Освен това и прогнозите за времето са благоприятни. Общината е подготвила богата програма, която стартира още утре / 21 септември / с откриването на фестивала Нощ на Самоводската чаршия и Дефилир на участниците в ХІІ Международен фестивал на военните оркестри. Фестивалът се провежда за седма поредна година. Борислав Йорданов, директор на ОП „Царевград Търнов“ посочи, че през миналата година то е било посетено от над 30 000 туристи. Пълната програма от всички предстоящи инициативи, можете да откриете на интернет сайта на местната администрация. \r\nЛуиза ТРАНЧЕВА", "date": "2018.09.20", "title": "Велико Търново: Над 100 хиляди туристи се очакват в града за Деня Независимостта на България"}
{"url": "http://www.focus-news.net/news/2018/09/20/2569488/to-vima-gartsiya-viziyata-za-srednata-klasa-na-kiriakos-mitsotakis.html", "text": "Председателят на основната гръцка опозиционна партия Кириакос Мицотакис, в неговата реч и прескофнеренция на Международния панаир в Солун, се обърна главно към това, което се смята за средна класа, пише електронното издание на  вестник „То Вима“ . \r\nТой се обърна към гражданите, които са консервативни, в широкия смисъл на думата и които помнят хубавия живот – тези, които искат спокойствие, сигурност и прилични училища за своите деца и които са привлечени повече към отворено, продуктивно общество, с по-ниски данъци и по-малък публичен сектор, който презира династичната държава, която изтощава фунцкиите си с увеличение на данъците и които търсят по-големи възможности за себе си в частния сектор, а не в редиците на държавната администрация, отбелязва изданието. \r\nТой, продължава „То Вима“, искаше да задоволи патриотичните настроения на средната класа, която се прекланя на традициите и беше наранена от разрешението на спора за името с Македония. Той също искаше да увеличи авторитета си пред хората, като подчерта, че неговия план цели да обнови разбития механизъм на социалната мобилност, който характеризираше следвоенна Гърция. По този начин той искаше да се разграничи от премиера Алексис Ципрас, коментира вестникът. \r\nВ своята реч, коментира още изданието, премиерът се обърна основно към тези, които бяха засегнати най-тежко от кризата, бедните слоеве и тези, отиващи към обедняване. В сърцевината на визията му бяха повече държавата и нейните механизми и по-малко частно производство и инициатива. \r\nСред хората, смята „То Вима“, остана впечатление, че Мицотакис се е представил добре в Солун. Той беше спокоен и компетентен и избегна комуникационни грешки. Неговото послание и целта му бяха ясни. \r\nПри всички положения, той разчисти терена в широката, консервативна част от политическия спектър. \r\nМицотакис обхвана широки групи избиратели, от някогашната проргресивна фракция на ПАСОК до вариациите на националистическото дясно. \r\nАко няма изненади по пътя към парламентарните избори, „Нова Демокрация на Мицотакис най-вероятно ще спечели огромно мнозинство сред гражданите, принадлежащи към различни политически течения, предвижда вестникът. \r\nДумите и идеите на Мицотакис и концепциите, които той предава, могат да заместят множество по-малки сили и лица, които търсят гласове от същата избирателна аудитория. \r\nМного анализатори смятат, че стратегията на Мицотакис може да неутрализира различни близки политически формации. \r\nС течение на времето партии като „То Потами“, Съюза на центристите и „Независимите гърци“ - както и по-малките шумни, националистически и десни формации - няма да имат основание за съществуване. \r\nМнозина смятат, че следващите избори категорично ще определят кой е „шефа“ в по-широката, дясноцентристка част от политическия спектър. \r\nНа изборите след следващите парламентарни избори ще има по-ясна картина за това кой ще води лявоцентристите. Това ще отнеме повече време, тъй като остава да се види дали Ципрас може да превърне партията си в радикална социалдемократическа формация и дали може да води по-широкия център-ляво, или дали лидерът на \"Движение за промяна\" Фофи Генимата ще има издръжливост и способност да постигне прераждане на своята партия (ПАСОК), коментира „То Вима“. \r\nВъв всеки случай ние отново се насочваме към политическа система, доминирана от централно-дясно и лявоцентрово поле, какъвто беше случаят през периода след юнита, до кризата. \r\nНова Демокрация оцеля след голямата криза и изглежда готова да изгради жизнеспособен дясноцентристки политически полюс. \r\nЛявоцентристката страна ще трябва да чака по-дълго за новия политически терен, на който да се появи. \r\nПревод и редакция:", "date": "2018.09.20", "title": "„То Вима“ (Гърция): Визията за средната класа на Кириакос Мицотакис"}
{"url": "http://www.focus-news.net/news/2018/09/20/2569481/glavniyat-prokuror-sotir-tsatsarov-predlaga-proizvodstvoto-na-nelegalni-tsigari-da-se-kriminalizira-obzor.html", "text": "Депутатите изслушаха главния прокурор Сотир Цацаров в Комисията за наблюдение на приходните агенции и борба със сивата икономика и контрабандата. Темата на изслушването беше нелегалното производство и разпространението на цигари. От Прокуратурата предлагат въвеждане на наказателна отговорност за производство и приготовлението на стоки без бандерол. В момента законът не предвижда наказуемост за самото производство, а само за продажба и държане на такива стоки. „Този детайл е колкото смехотворен, толкова и реален“, коментира главният прокурор. Той заяви, че в България има истински сериозен промишлен капацитет, пълна мобилност и пълна автономност на работата при производството на нелегални цигари. Машините, които се използват, са модерни и мобилни. Могат да бъдат преместени от един град в друг, или в друга държава. Производството е от закрит тип. Сотир Цацаров обясни, че в две от разкритите фабрики у нас работниците са чужди граждани от бивши социалистически републики. Живеят изолирано във фабриките, в които има сериозна охрана и наблюдение. Главният прокурор посочи, че установената през юли фабрика в Карнобат е била оборудвана с 2 модерни дизелови генератори, така че да не може да се разбере, че в помещенията се осъществява промишлена дейност. Главният прокурор обърна внимание, че в страната има огромен вторичен пазар на производство на машини за цигари, който е напълно безконтролен. Огромен е и вторичният пазар за рециклиране на такива машини, както и този за продажбата на машините в и извън страната. Според Цацаров си заслужава да се помисли за създаването на регистрационен или лицензионен режим за производство и търговия за такава техника. По данни на ГДБОП в Унгария, Испания, Полша и Гърция са разбити фабрики за производство на нелегални цигари по информация на МВР. Машините във фабриките в Унгария са от български производители. В тях работят български работници и специалисти. Суровините и материалите за производството на цигарите също са от България. В Унгария са задържани 12 човека, 10 от които- българи. \r\nБиляна ИВАНОВА", "date": "2018.09.20", "title": "Главният прокурор Сотир Цацаров предлага производството на нелегални цигари да се криминализира (ОБЗОР)"}
{"url": "http://www.focus-news.net/news/2018/09/20/2569462/dimitar-lyudiev-regionalen-sayuz-na-hleboproizvoditelite-burgas-5-dds-sa-dostatachni-da-izvadyat-siviya-sektor-na-svetlo.html", "text": "5% ДДС са достатъчни да извадят „сивия сектор“ „на светло“. Това каза за  Радио „Фокус“-Бургас  Димитър Людиев, председател на Регионалния съюз на хлебопроизводителите в Бургас. По думите му и намаляване на данъка до 10% е достатъчно, за да се случи това. „В Турция, например е 1%, съвсем символично. Ако искаме да правим хляба социален продукт, по-скоро да се мисли в такава посока. Но, ако е относно борбата със сивия сектор, смятам, че и 10% са достатъчни“, отбеляза Людиев.  \r\nНа въпрос за прогнозата му за цената на хляба за следващите месеци на базата на очакваното поскъпване на някои енергоносители, Людиев отговори, че всеки ще чака нещата да се случат, да излязат фактурите на газта, електроенергията и на брашното, и едва тогава ще реши какво да прави. „Предварително никой няма да реагира, защото конкуренцията в нашия бранш е много голяма. Никой няма да си позволи на слухово или на предварително да коригира цена. Надявам се нещата да продължат по старо му“, добави хлебопроизводителят. \r\nДеница ДИМИТРОВА", "date": "2018.09.20", "title": "Димитър Людиев, Регионален съюз на хлебопроизводителите – Бургас: 5% ДДС са достатъчни да извадят „сивия сектор“ „на светло“"}
{"url": "http://www.focus-news.net/news/2018/09/20/2569489/plovdiv-den-na-otvorenite-vrati-shte-se-provede-v-tsentara-za-upravlenie-na-trafika.html", "text": "На 21 септември отваря врати за граждани Центърът за управление на трафика. Времето за посещение е от 9.00 часа до 16.00 часа. Това съобщиха от пресцентъра на  Община Пловдив . Инициативата е във връзка с Европейската седмица на мобилността, която Община Пловдив отбелязва с богат събитиен календар. По време на деня на отворените врати желаещите граждани могат да се запознаят с работата на Центъра, който се намира на булевард „Шести септември“ № 274.", "date": "2018.09.20", "title": "Пловдив: Ден на отворените врати ще се проведе в Центъра за управление на трафика"}
{"url": "http://www.focus-news.net/news/2018/09/20/2569491/the-hill-prezidentat-na-yuzhna-koreya-shte-predade-lichno-saobshtenie-na-tramp-ot-kim-chen-un.html", "text": "Президентът на Южна Корея Мун Дже-ин заяви в четвъртък, че ще предаде лично съобщение от севернокорейския лидер Ким Чен-ун на американския президент Доналд Тръмп на Общото събрание на ООН през следващата седмица,  пише  вестник The Hill . \r\n„Има неща, които САЩ искат от нас да предадем на Северна Корея, а от друга страна Северна Корея иска от нас да предадем някои неща на САЩ“, заяви Мун пред репортерите в родината си при пристигането от Пхенян, където се срещна със севернокорейския лидер. \r\nПревод и редакция:", "date": "2018.09.20", "title": "The Hill: Президентът на Южна Корея ще предаде лично съобщение на Тръмп от Ким Чен-ун"}
{"url": "http://www.focus-news.net/news/2018/09/20/2569485/oskverniha-balgarskata-kostnitsa-v-mestnostta-ledena-stena-v-nish-predprieti-sa-merki-za-otkrivane-na-izvarshitelya-obzor.html", "text": "Българска костница в местността Ледена стена в Ниш бе осквернена. В костницата са събрани тленните останки на 2015 български войници и офицери, загинали през есента на 1944 г. в Македония и Сърбия, при участието на Българската армия в първата фаза на Втората световна война. По стените на костницата със спрейове са написани неприлични надписи, а част от плочите са изпочупени. \r\nСпоред  генералния консул на България в Ниш Едвин Сугарев   оскверняването на костницата е проява на първобитен национализъм и приема тази постъпка като вандализъм. Той посочи, че по случая вече се работи - полицията е уведомена и ще бъде заведено следствено дело срещу неизвестен извършител.  По указание на вицепремиера и министър на външните работи Екатерина Захариева българският посланик в Белград Радко Влайков  е изразил остър протест заради поругаването на военния паметник-костница в Министерството на външните работи на Република Сърбия. В нотата, връчена от българския дипломат, се настоява за конкретни действия за незабавното заличаване на пораженията върху паметника, за незабавното разкриване на извършителите на поругаването, които да понесат отговорност в съответствие със законите на Република Сърбия, както и за категоричното разграничаване на официалните сръбски власти от подобни вандалски актове. По време на разговора в Министерството на външните работи на Република Сърбия, посланик Радко Влайков е изразил дълбоката убеденост на българската страна, че посегателството върху военния паметник е в пълно противоречие с отличния климат на двустранните отношения и личната ангажираност за тяхното развитие на президента на Република Сърбия Александър Вучич. Българският дипломат е акцентирал и върху особеното притеснение от факта, че оскверняването на паметника възражда говора на омразата и всява страх в навечерието на изборите за национални съвети на националните малцинства в Република Сърбия на 4 ноември 2018 г., включително на Национален съвет на Българското национално малцинство. От страна на  Министерството на външните работи на Сърбия  е изразено съжаление от оскверняването на военния паметник-костница. Подчертано е, че вандалският акт е неприемлив и в дисонанс с отличните отношения между двете страни. По време на срещата е поет ясен ангажимент от сръбска страна за незабавно внимателно проучване и реакция по случая.  Агенция „Фокус“  потърси за коментар за случилото се  Иван Николов председател на Културно-информационен център  на българското национално малцинство „Босилеград” в Сърбия. Според него оскверняването на българска костница е проява на терористичен национализъм, който неведнъж намира повод да се излее върху български паметници и българската история и култура. По думите му подобни практики често се срещат в местността. Той определи тези действия като изстъпления срещу българската армия и българските културни паметници. Иван Николов обясни, че все още се разпространяват стереотипи за българите като окупатори, фашисти и хора, застрашаващи националните интереси на сърбите и добави, че в сръбските медии непрекъснато се публикуват антибългарски послания и фалшифицирани тълкувания на историята на самите българи. Според него причината за тази народопсихология се крие в проповядване на концепция за създаване на Велика Сърбия и териториални претенции към България.  \r\nДаяна ДЮЛГЕРОВА", "date": "2018.09.20", "title": "Оскверниха българската костница в местността Ледена стена в Ниш, предприети са мерки за откриване на извършителя (ОБЗОР)"}
{"url": "http://www.focus-news.net/news/2018/09/20/2569493/pazardzhik-mladi-ucheni-shte-otgovaryat-na-interesni-vaprosi-patuvayki-v-rodopskata-tesnolineyka-po-napravlenieto-septemvri-dobrinishte.html", "text": "Млади учени ще отговарят на интересни въпроси, пътувайки в Родопската теснолинейка по направлението Септември-Добринище, съобщи за  Радио „Фокус“ – Пазарджик  Кристиян Ваклинов от  Сдружение „За теснолинейката“ . Поводът е Европейската нощ на учените, която се отбелязва на 28 септември. Българските учени ще представят научните въпроси, върху които работят, ще правят демонстрации, ще отговорят на въпроси и ще покажат колко необятна е науката и как засяга всяка област на живота. Събитието се организира от „Британски съвет – България”.  Групата учени са финалисти на конкурса „Лаборатория за слава FameLab”, който вече 12 години търси българското лице на науката и са преминали обучение по комуникация на наука. Сред тях има и стипендианти на програмата „Мария Склодовска-Кюри”. В хода на презентациите ще бъдат дадени отговори на въпросите кое е общото между авокадото и транспортирането на храни, кои са горивата на бъдещето, как изглежда роботът кондуктор, вреден ли е глутенът, защо е цялото това вълнение около астрологията, какво му е на времето, може ли робот да прави профилактика на влак и още много други. Теснолинейката тръгва в 8:31 ч. от гара Септември. Има връзка от София, Пазарджик и Пловдив. Мероприятието ще се проведе във влака между Септември и Велинград. След кратка почивка за разходка по обновения градски център, обяд и кафе, участниците могат да се върнат с влак до гара Септември, където има връзка за София, Пазарджик и Пловдив. Цената на билета Септември-Велинград е 2,70 лв., като всички намаления на БДЖ важат. \r\nАлбена ЖИЛЕКОВА", "date": "2018.09.20", "title": "Пазарджик: Млади учени ще отговарят на интересни въпроси, пътувайки в Родопската теснолинейка по направлението Септември-Добринище"}
{"url": "http://www.focus-news.net/news/2018/09/20/2569492/kat-patna-politsiya-pazardzhik-27-sa-ptp-s-peshehodtsi-prez-parvoto-shestmesechie-na-2018-godina-zaginali-sa-2-ma-dushi-28-sa-raneni.html", "text": "27 са пътнотранспротните произшествия с пешеходци през първото шестмесечие на 2018 година, като при инцидентите са загинали 2-ма души и са ранени 28, съобщи за  Радио „Фокус“ – Пазарджик   гл. инспектор Асен Гешев, началник на КАТ „Пътна полиция“ – Пазарджик. По думите му по отношение на пътния травматизъм с този вид участници в движението се отчита намаляване на броя произшествия с 6 спрямо миналата година. „Основнaта причина за този вид ПТП е отнето предимство на пешеходците и несъобразяване на водачите с тяхното присъствие в движението на пътя. Най-застрашени  са хора над 64-годишна възраст, като при тях и смъртността е най-висока. Освен това, масово не се спазва предимството на пешеходеца при пресичане на пешеходна пътека, на спирките на обществения транспорт и при завиване на кръстовище“, уточни Гешев. Той допълни, че има засилен контрол от стана на „Пътна полиция“ върху движението на пешеходците, както и акцент върху състояние на хоризонталната пътна маркировка. „В тази връзка от началото на годината в Пазарджик са изградени две напречни неравности за намаляване на скоростта. \r\nАлбена ЖИЛЕКОВА", "date": "2018.09.20", "title": "КАТ „Пътна полиция“ – Пазарджик:  27 са ПТП с пешеходци през първото шестмесечие на 2018 година, загинали са  2-ма души,  28 са ранени"}
{"url": "http://www.focus-news.net/news/2018/09/20/2569494/varna-zapochva-osnoven-remont-na-poliklinikata-v-dolni-chiflik.html", "text": "Започва основен ремонт на поликлиниката в Долни чифлик. Това съобщиха за  Радио „Фокус“ – Варна  от  Община Долни чифлик . Финансирането е по проект „Красива България“, съгласно споразумение между Община Долни чифлик и Министерството на труда и социалната политика. Стойността на договора е 222 575,36 лева с ДДС. По проекта ще бъде извършена направа на топлоизолация на външни стени и мазилка, подмяна на теракотни настилки по подове с винилова настилка, премахване на стенни облицовки от фаянс, възстановяване и боядисване на стени и тавани, както и подмяна на неподменени интериорни врати. По проекта ще бъдат възстановени и мраморът по пода, стените, стъпалата и стълбищните площадки. \r\nМарияна ВАЛЕНТИНОВА", "date": "2018.09.20", "title": "Варна: Започва основен ремонт на поликлиниката в Долни чифлик"}
{"url": "http://www.focus-news.net/news/2018/09/20/2569497/kyustendil-mladezhka-trudova-borsa-se-provede-v-dupnitsa.html", "text": "Младежка трудова борса се проведе в Дупница. Това съобщи за  Радио „Фокус” – Кюстендил   Наташа Илиева, директор на Дирекция „Бюро по труда” – Дупница. На борсата са присъствали десетки младежи, които активно търсят заетост в региона. Работодатели от Дупница, Сапарева баня и Бобов дол са обявили около 150 свободни места. Те са в сферата на машиностроенето, търговията, шивашкото производство и други отрасли. На трудовата борса са представени и възможностите за ангажираност в армията.  „Най-голям е недостигът на шлосери, фрезисти, стругари, заварчици. Причината е,че в района няма учебни заведения, които да обучават такива кадри”, каза Наташа Илиева. По думите й младежката безработица на територията на Дирекция „Бюро по труда” – Дупница е около 13 %. \r\nВенцеслав ИЛЧЕВ", "date": "2018.09.20", "title": "Кюстендил: Младежка трудова борса се проведе в Дупница"}
{"url": "http://www.focus-news.net/news/2018/09/20/2569479/reuters-siriyskite-kyurdi-obyaviha-che-ne-mogat-da-darzhat-pri-sebe-si-chuzhdestrannite-dzhihadisti-vechno.html", "text": "Ръководителят на службата за външни работи на кюрдския регион в Североизточна Сирия Абдулкарим Омар заяви, че местните власти не могат да държат при себе си чуждестранните джихадисти от „Ислямска държава“ вечно и техните родни страни трябва да си ги приберат, предава  Reuters . \r\nОмар отбляза пред журналистите в четвъртък, че администрацията държи около 500 чуждестранни бойци и 500 членове на семействата им от около 40 държави. \r\n„За нас това е огромна бройка, тъй като тези терористи са опасни и са извършвали кланета. Тяхното присъствие в нашите затвори е възможност за международната общност да ги изправи пред съда“, заяви външнополитическият представител на сирийските кюрди. \r\nПо неговите думи, сирийските кюрди нямат нужните ресурси, за да рехабилитират качествено толкова много затворници. Те ще изправят пред съда сирийците, но не и чужденците и няма да екзекутират никой. \r\n„Ще пробваме по пътя на диалога... да ги предадем на техните страни, но ако надеждите ни не се оправдаят, имаме и други опции“, отбеляза Омар. Той отказа да обясни какво означава „други опции“. \r\nПревод и редакция:", "date": "2018.09.20", "title": "Reuters: Сирийските кюрди обявиха, че не могат да държат при себе си чуждестранните джихадисти вечно"}
{"url": "http://www.focus-news.net/news/2018/09/20/2569490/trimata-novi-ministri-v-kabineta-borisov-3-vstapiha-v-dlazhnost-obzor.html", "text": "Народните представители приеха оставките на Николай Нанков, Ивайло Московски и Валентин Радев. На тяхно място бяха избрани Петя Аврамова, Румен Желязков и Младен Маринов. Министрите подадоха оставки по настояване на премиера заради тежката автобусна катастрофа край Своге. Оставките им трябваше да влязат в пленарна зала миналата седмица, но президентът Румен Радев не подписа указа за  освобождаване на Младен Маринов от поста главен секретар на МВР и това отложи процедурата с една седмица. Забавянето на указа породи напрежение между държавния глава и управляващите - Румен Радев не го подписа с мотив, че не е спазена съгласувателната процедура. От ГЕРБ обявиха, че президентът е забавил указа, за да търси поредна конфронтация с изпълнителната власт. \r\nВ четвъртък след 3-часов дебат в пленарна зала Петя Аврамова, Румен Желязков и Младен Маринов положиха клетви като министри. Промените в кабинета минаха с гласовете на ГЕРБ, Атака, ВМРО и „Воля“. От НФСБ гласуваха „против“ оставките и „за“ новите лица. Президентът Румен Радев коментира назначението на вътрешния министър Младен Маринов с думите „Премиерът маха министър на вътрешните работи, заради „мърлявата“ работа на полицията, а главният секретар се предлага за министър“. По повод критиките на държавния глава за кандидатурата на Младен Маринов, главният прокурор Сотир Цацаров посочи, че няма нищо лошо президентът да има мнение и да го казва на глас. „Няма и нищо лошо това мнение да не се споделя от всеки“, допълни той. Сотир Цацаров заяви, че с чиста съвест определя Младен Маринов като отличен професионалист.  Дебати в пленарна зала \r\nНай-активни в дебатите бяха депутатите от  БСП . Опозицията разкритикува работата и на трите министерства и настоя кандидатите за министри да представят концепциите си за работа преди да бъдат избрани. „Първо министрите да обяснят какво ще правят, че те не са просто пионки, които да заменят едни хора с други“, заяви зам.-председателят на ПГ на БСП Драгомир Стойнев. От  ГЕРБ  обявиха, че БСП няма основание да изисква предварително представяне на концепции. „Единственият човек от БСП, подал оставка в този мандат, е служител от „Позитано 20“, наел СПА хотел“, заяви депутатът Тома Биков. „Проблемът ще бъде, ако Николай Нанков стане зам.-министър. Тогава ще ви питам така ли поемате отговорност“, отговори зам.-председателят на ПГ на БСП Георги Свиленски. Депутатът Вежди Рашидов се обърна към БСП с думите: „Не искам да се бъркам в партията, че вътре сте се разглобили доста, но това, че съсипахте понятието „опозиция“ прави в немилост всяко управление. А когато е немило едно управление, това застрашава националната сигурност“. Председателят на ПГ на ГЕРБ Цветан Цветанов заяви, че правителството изпълнява ангажиментите си и няма отстъпление на министрите от управленската програма. Според  „Обединени патриоти“  подновяването на кабинета е нещо нормално и демократично. „Социологията казва, че обществото не иска избори. Иска ни се, не ни се иска, продължаваме, като сменяме министри“, коментира председателят на ПГ Волен Сидеров. От  ДПС  заявиха, че предсрочните избори са неизбежни. Според тях ГЕРБ е единственият виновен за собственото си затъване. Председателят на ПГ на ДПС Мустафа Карадайъ обясни, че когато има нужда от държавнически решения, парламентът е принуден да се занимава с оставки, целящи запазване на властта. Според него управляващите са разрушили и малкото останало доверие в институциите и са предизвикали криза на държавността. От  „Воля“  посочиха, че подкрепят патриотизма на подалите оставка трима министри, но подкрепата им не е на килограм. Лидерът на „Воля“ Веселин Марешки коментира, че депутатите са били готови за съществен дебат, но не е имало с кого да дебатират. Първи думи на новите министри \r\nНовият транспортен министър Румен Желязков заяви, че е запознат с процесите на дневен ред в министерството и ще приоритизира следващите стъпки. Той обясни, че предстои да се създадат условия за нормална приемственост и да се внесе необходимото успокоение в работата и непрекъсваемостта на процесите. Бившият министър Ивайло Московски обяви, че сектор „Транспорт“ е в устойчиво състояние, а на Росен Желязков му предстои да продължи с модернизацията на железниците. Според него Желязков притежава необходимите качества, за да се справи с предизвикателствата в сектора. Ивайло Московски коментира, че му предстои да помисли дали ще се върне в парламента. \r\nНовият регионален министър Петя Аврамова обяви трите си приоритета - ефективност, качество и контрол. Тя поясни, че ще държи на приемствеността, а подкрепата на Николай Нанков ще бъде безкрайно ценна. Аврамова уточни, че ще работи с общините, с бранша и съсловните организации. Бившият министър Николай Нанков изрази удовлетворението си от това, че оставя подредена къща на добър стопанин като Петя Аврамова. Според него тя ще успее да продължи изпълнението на приоритетите на ГЕРБ по управленската програма. Нанков не пожела да отговори на въпроса дали ще стане депутат. \r\nНовият вътрешен министър Младен Маринов коментира, че притесненията му са свързани с приключването на професионалния му път и навлизането в политическото поприще. „Трябва да намеря баланса за самия себе си“, коментира той. Младен Маринов посочи, че ще разчита на подкрепата на Валентин Радев в парламента. Самият той потвърди, че ще бъде депутат и член на Комисията по отбрана. „Ще направя всичко възможно да съм буферът между натиска отвън и служителите на МВР, за да може да си вършат професионално работата“, обяви Маринов. Той заяви, че не може да търси сметка на президента за коментарите, а и не бива. Той заяви, че ще направи всичко възможно, за да има добър диалог между МВР и всички институции. Новият министър даде заявка, че ще продължи борбата с пътните произшествия. Първата му среща като министър ще бъде със синдикатите на МВР в петък. Реакциите след като новите министри встъпиха в длъжност \r\nПо повод критиките на президента Радев към новия вътрешен министър Младен Маринов, премиерът Борисов заяви от Залцбург: „Президентът в най-сетне да си направи партията или да оглави БСП, да излезе на избори, да си подреди министри и да управлява“. „Всеки ден ние биваме подлагани под критика. Не чухме нищо за БСП, за „Ролс-Ройс\"-ите“, коментира премиерът. Според вицепремиера Валери Симеонов не е добре, когато институциите водят война помежду си пред очите на обществото. „Не стана ясно защо всъщност указът не беше подписан, а в един момент се подписа. Какво спечели България, че в продължение на десетина дни трима министри, които са подали оставка не са освободени?”, попита той.  \r\nПредседателят на ПГ на ГЕРБ Цветан Цветанов заяви, че управлението е без алтернатива, а от БСП са били безпомощни в дебатите по оставките. По думите му ГЕРБ поема отговорност и може да отчита действителни резултати във всяко населено място. От БСП продължават да настояват за оставка на целия кабинет. „Кой е алтернативата ще кажат хората. ГЕРБ твърдят, че не сме, а ние - че сме. За това сме тръгнали с визията си за България в страната“, посочи лидерът на опозицията Корнелия Нинова.  \r\nБиляна ИВАНОВА", "date": "2018.09.20", "title": "Тримата нови министри в кабинета „Борисов“ 3 встъпиха в длъжност (ОБЗОР)"}
{"url": "http://www.focus-news.net/news/2018/09/20/2569499/lyubomir-maryanski-ansambal-veselie-simitli-plaketat-na-kmeta-apostol-apostolov-e-nagrada-za-vsichki-usiliya-koito-sme-hvarlili-prez-godinite.html", "text": "Плакетът на кмета Апостол Апостолов е награда за всички усилия, които сме хвърлили през годините. Това каза за  Радио „Фокус“-Пирин   Любомир Марянски, ръководител на Ансамбъл „Веселие“-Симитли, относно почетния плакет, който беше връчен на ансамбъла за 20-годишния му юбилей, на празника на Симитли. Той отбеляза, че този плакет е плод на всичките изяви и мероприятия, които ансамбълът е реализирал успешно не само в общината, но ѝ извън нея.На въпрос „Какво Ви костваше през тези 20 години, за да успеете да развиете ансамбъла по този начин и да спечелите толкова много национални и международни отличия“, Любомир Марянски отговори: „Преди всичко много труд, защото без него нищо не се постига. През всичките тези 20 години работихме много здраво, но и вложихме много емоции, мигове на безсънни нощи, на проблеми, които се е наложило да решаваме. Въпреки това, всичките тези неща, бяха онова нещо, което ни караше да продължаваме напред, да развиваме ансамбъла и той да бъде това, което е днес“. \r\nНатали СТЕФАНОВА", "date": "2018.09.20", "title": "Любомир Марянски, Ансамбъл „Веселие“-Симитли: Плакетът на кмета Апостол Апостолов е награда за всички усилия, които сме хвърлили през годините"}
{"url": "http://www.focus-news.net/news/2018/09/20/2569501/sliven-godishnoto-izdanie-na-druzhestvo-mati-bolgariya-predstavya-istorii-za-grada-i-vidni-sliventsi.html", "text": "Юбилейно издание на вестник „Сливен“ , посветен на историята на града и старите сливенски родове излиза тази година, съобщи пред  Радио „Фокус“ – Сливен   редакторът на изданието Щилияна Василева. В тазгодишния юбилеен брой на вестника, който се издава от 20 години в навечерието на традиционната среща на старите сливенски фамилии, са включени материали, посветени на  събития и личности, изиграли съществена роля в живота на града. Статия е посветена на годишнината от преминаването през Сливен и гибелта на четата на Хаджи Димитър, 100 –та годишнина от създаването Сливенския драматичен театър и други. Публикувани са и изследвания на специалисти от отдел „Възраждане“ на Регионалния исторически музей Мария Кирова и Росица Георгиева. Нейното изследване е посветено на френския език по време на Възраждането в Сливен. Фрески в града се е преподавал и в училището, където е учителствал Добри Желязков. Интересен за читателите ще бъде и материалът на Кръстьо Берберов, посветен на сливенските прякори. В годишното издание са представени и материали на представители на стари сливенски родове, които разказват семейната история, както и за видни сливенци, като академик Николай Панов, основоположник на българската дентална имплантология. Вестникът ще бъде разпространяван по време на традиционната  среща на старите сливенски родове, която ще се състои утре. Преди началото и ще бъде открита изложба, подготвена е и музикална програма. \r\nЛюдмила ЙОРГОВА", "date": "2018.09.20", "title": "Сливен: Годишното издание на дружество \"Мати Болгария\" представя истории за града и видни сливенци"}
{"url": "http://www.focus-news.net/news/2018/09/20/2569500/predstoyashti-mezhdunarodni-sabitiya-za-21-septemvri-agentsiya-fokus.html", "text": "*** Министърът на външните работи на Русия Сергей Лавров е на посещение в столицата на Република Сръбска Баня Лука. \r\n*** Конгрес на дясната партия Fratelli d'Italia, на която е възможно да се появи Стив Банън. \r\n*** Министрите на финансите и икономиката на Германия Олаф Шолц и Петер Алтмайер ще преговарят с турския министър на финансите Берат Албайрак, след което тримата ще излязат със съвместна позиция. \r\n*** Германският канцлер Ангела Меркел ще разговаря с чешкия президент Милош Земан в Берлин. \r\n*** Съвместна пресконференция на германския канцлер Ангела Меркел и министрите на вътрешните работи и финансите Хорст Зеехофер и Олаф Шолц. \r\n*** Президентът на Франция Еманюел Макрон ще приеме президентът на Палестинската автономия Махмуд Абас в Париж. \r\n*** Канада приема среща на външните министри жени от целия свят. \r\n***", "date": "2018.09.20", "title": "Предстоящи международни събития за 21 септември ( Агенция „Фокус“ )"}
{"url": "http://www.focus-news.net/news/2018/09/20/2569502/veliko-tarnovo-horoteka-s-blagotvoritelna-kauza-shte-se-provede-v-pavlikeni-v-navecherieto-na-traditsionniya-esenen-panair-v-grada.html", "text": "Хоротека с благотворителна кауза ще се проведе в Павликени в навечерието на традиционния есенен панаир в града. Това съобщиха за  Радио „Фокус“ – Велико Търново   организаторите. Събитието ще се състои на 23 септември/неделя/ от 18.00 часа на площад Свобода. Каузата е набиране на средства за лечението на четирима млади хора, диагностицирани с тежки заболявания –  Тихомира Маринова, Александър Маринов, Йордан Петров и Красимира Горанова. Входът за събитието е 3 лева, като събраната сума ще бъде дарена за кампанията. Участие ще вземат фолклорни състави от областта. „Нека да се съберем и да разлюлеем площада с най-хубавата българска народна музика. Инициативата ни е да сме единни и да покажем, че хората от малкия град са с големи сърца“, подчертават организаторите. \r\nНадежда КРЪСТЕВА", "date": "2018.09.20", "title": "Велико Търново: Хоротека с благотворителна кауза ще се проведе в Павликени в навечерието на традиционния есенен панаир в града"}
{"url": "http://www.focus-news.net/news/2018/09/20/2569503/pazardzhik-rekoltata-ot-gabi-e-izklyuchitelno-niska-za-sezona-v-regiona.html", "text": "Реколтата от гъби е изключително ниска за сезона, каза за  Радио „Фокус“-Пазарджик   Юлиян Колев, председател на Асоциацията на преработвателите и диворастящите гъби и плодове. По думите му през пролетта е имало изключително добра реколта, но след 20 юли, поради липсата на дъждове и засушаването диворастящите гъби не са се появили. „Очакват се сега да станат есенната манатарка, разновидностите на пачи крак, булка.  По принцип до 15 септември вече има реколта, но тази година се забавят, заради сухото време и чакаме дъждовете,за да има и очакваната продукция“, каза Колев. \r\nРадослава МУРДЖЕВА", "date": "2018.09.20", "title": "Пазарджик: Реколтата от гъби е изключително ниска за сезона в региона"}
{"url": "http://www.focus-news.net/news/2018/09/20/2569496/yeni-safak-razkriha-detayli-ot-rusko-turskoto-sporazumenie-za-idlib.html", "text": "Детайли от меморандума за стабилизация на ситуацията в сирийската провинция Идлиб, подписан от Турция и Русия в черноморския курорт Сочи, се появиха на бял свят. Споразумението съдържа 10 точки и в него се отбелязва, че провинцията ще бъде демилитаризирана зона на деескалация, в която ще патрулират въоръжените сили на Турция и Русия, пише  електронното издание на вестник Yeni Safak . \r\nРазположен в близост до турската граница,  Идлиб има население от повече от три милиона сирийци, много от които избягаха от други градове по време на офанзивите на сирийските правителствени сили, отбелязва изданието. \r\nМиналия месец, продължава вестникът, Дамаск анонсира, че ще започне мащабна офанзива в района, който отдавна е контролиран от различни въоръжени опозиционни групировки. Споразумението между Турция и Русия \r\nНа двустранната среща между президентите на Турция и Русия Реджеп Таийп Ердоган и Владимир Путин бе постигнато стабилизационното споразумение, което накара милиони мирни граждани да си отдъхнат, коментира „Йени Шафак“. \r\nДоговорът между Турция и Русия може да се определи като пробив, както го прави вестникът, след като на тристранната среща с Иран не бе постигната сделка за примирие. \r\nИзданието се свърза за коментар с руския военен и политически експерт Денис Коркодинов, който заяви, че споразумението от Сочи гарантира, че радикалните групировки повече няма да застрашават сирийския мирен процес. \r\nПревод и редакция:", "date": "2018.09.20", "title": "Yeni Safak: Разкриха детайли от руско-турското споразумение за Идлиб"}
{"url": "http://www.focus-news.net/news/2018/09/20/2569504/nikolay-kirov-sayuz-na-zarnoproizvoditelite-burgas-tsenata-na-pshenitsata-e-spadnala-leko-i-v-momenta-e-okolo-330-335-lv.html", "text": "Цената на пшеницата е спаднала леко и в момента е около 330-335 лв. Това каза за  Радио „Фокус“-Бургас  Николай Киров, председател на Съюз на зърнопроизводителите-Бургас. „Причината е че на световните пазари има голямото предлагане от Русия и Украйна. България не е фактор“, каза още Киров. По думите му въпреки, че цената се е понижила, сравнение с миналите години е по-висока, което било и една от причините за повишаване цената на хляба. „А цената на пшеницата е повишена с около 10-12%“, заяви зърнопроизводителят. На въпроса дали е достатъчно количеството на прибраната пшеница, Киров отговори, че в България са прибрани над 5 мил. тона, а за изхранването на населението са необходими около 2 мил. тона. „Така че има около 3 мил. тона за износ“, добави той. \r\nДеница ДИМИТРОВА", "date": "2018.09.20", "title": "Николай Киров, Съюз на зърнопроизводителите-Бургас: Цената на пшеницата е спаднала леко и в момента е около 330-335 лв."}
{"url": "http://www.focus-news.net/news/2018/09/20/2569498/yordan-yordanov-kmet-na-dobrich-makar-i-zakasnyalo-reshenieto-za-obyavyavane-na-dobrich-za-grad-na-balgarskata-boyna-slava-e-chest-i-gordost-za-vsichki.html", "text": "Макар и закъсняло, решението за обявяване на Добрич за град на Българската бойна слава е чест и гордост за всички. Това каза в обзорното предаване „Това е България“ на  Радио „Фокус“  кмета на Добрич Йордан Йорданов във връзка с приетото от парламентарната комисия по отбрана проекторешение за обявяване на Добрич и Тутракан за градове на Българската бойна слава. Гражданите на Добрич са признателни, защото дългогодишните битки водени в района на Добрич най-сетне ще бъдат почетени. Той изрази надежда това да възвърне мисията за обединение, единност и надскачане на партийните различия в името на България. „Надявам се този акт за обявяване на Добрич и Тутракан за градове на Българската бойна слава да дадат добрия пример, за който всички ние се надяваме. Мисля, че вървим в правилната посока. Искам да благодаря на председателя на Народното събрание Цвета Караянчева, която припозна идеята като своя и я доведе до край. Утре е финалната права, на която се надявам и съм убеден, че българският парламент единодушно ще подкрепи предложенията“, каза Йорданов и добави, че това признание ще увековечи смелостта на ген. Иван Колев и конницата му, които връщат Добруджа на България.", "date": "2018.09.20", "title": "Йордан Йорданов, кмет на Добрич: Макар и закъсняло, решението за обявяване на Добрич за град на Българската бойна слава е чест и гордост за всички"}
{"url": "http://www.focus-news.net/news/2018/09/20/2569506/plovdiv-risunka-na-asfalt-kombiniray-dvizhi-se-se-provede-v-rayon-severen.html", "text": "Богатата на прояви Седмица на мобилността днес имаше поредното си издание – в парк „Сърнена гора“ се събраха малки и по-големи художници от училищата в „Северен“. Те участваха в конкурс за рисунка на асфалт под наслов „Комбинирай, движи се!“. Това съобщиха от  Община Пловдив . Мероприятието бе официално открито от заместник-кметът на района Лариса Кътова, която поздрави художниците и техните преподаватели от името на кмета на района инж. Ральо Ралев  и напомни колко е важно да използваме устойчиви начини за придвижване, които са щадящи за околната среда и ще направят града ни по-тихо, по-чисто и по-приятно място за живеене като ходенето пеш, карането на велосипед, споделянето на автомобила с приятели, използване на градски транспорт. На отлично подготвения за творческа работа терен учениците показаха уменията си за екипно взаимодействие, което предреши успеха на проявата за всички отбори. Децата рисуваха с разноцветни тебешири своите представи за движение в големия град, което щади хората и природата, регулирано и безопасно е, ръководи се от надеждни правила и е реализирано от внимателни шофьори. Такива бяха и поясненията, които учениците даваха на журито, преди то да обяви победителите в състезанието. Сред красивите, пъстри и изпълнени с много настроение рисунки на всички участници най-силно впечатление все пак направи и бе класирана на първо място работата на учениците от ОУ „Димитър Димов” с участници в отбор Виктория Дайлийска, Иванка Костова, Марина Дашева и Михаела Дайлийска. Второ място журито отреди на художниците от СУ „Христо Г. Данов”-Теодора Шишкова, Борислава Тимонова, Виктория Маташева и Константина Сусанина, а трети бяха класирани учениците от ОУ „Райна Княгиня” – Божидара Хаджийска, Весела Василева, Ванеса Шопова и Михаела Георгиева. Победителите бяха качени на почетната стълбичка и наградени с медали от ръководството на районната администрация. Също така получиха предметни награди и лакомства. С пожелания за успешна учебна година организаторите обещаха, че за учениците на „Северен“ предстоят още интересни прояви, които ще дадат възможност за разгръщане на тяхната творческа енергия.", "date": "2018.09.20", "title": "Пловдив: Рисунка на асфалт „Комбинирай, движи се!“ се проведе в район „Северен“"}
{"url": "http://www.focus-news.net/news/2018/09/20/2569508/yordan-kostov-uchitel-istoriyata-na-prosvetnoto-delo-v-simitli-datira-oshte-ot-1913-godina.html", "text": "Историята на просветното дело в Симитли датира още от 1913 година. Това каза за  Радио „Фокус“-Пирин  Йордан Костов, пенсиониран учител по история, дългогодишен директор на СУ „Св. св. Кирил и Методий“ – Симитли и почетен гражданин на общината. „След Освободителната война от 1912 година се създава първото начално училище в една сграда, която е била собственост на турски чиновник. След това вече постепенно се построява сградата на бившето училище с капацитет до четвърти клас, след което се въвежда и пети клас и през 1958-1959 година вече се утвърждава и гимназията в нова голяма слънчева сграда“, уточни той. Според него през последните години образованието е било малко изоставено. По думите му някога то е било основното задължение на държавата, общините и кметовете. Костов посочи, че в Пиринска Македония свободата идва едва през 1912 година и затова на образованието се е гледало с най-добри намерения. Според него въпреки това днес образованието не е на това ниво, на което е било в миналото. Йордан Костов подчерта, че днес има много по-привлекателни и добре платени професии, но все пак в Община Симитли учителите все още са на добро ниво като кадри и като подготовка. \r\nНатали СТЕФАНОВА", "date": "2018.09.20", "title": "Йордан Костов, учител: Историята на просветното дело в Симитли датира още от 1913 година"}
{"url": "http://www.focus-news.net/news/2018/09/20/2569505/do-kraya-na-godinata-250-bezrabotni-shte-poluchat-obuchenie-i-dopalnitelna-kvalifikatsiya-za-rabota-v-turizma-obzor.html", "text": "До края на годината 250 безработни ще получат обучение и допълнителна квалификация за работа в туризма. Очаква се през следващата година техният брой да се увеличи. Това ще стане възможно благодарение на подписано споразумение между министъра на туризма Николина Ангелкова и министъра на труда и социалната политика Бисер Петков за партньорство във връзка с обучението на кадри за туризма. Пилотният проект предвижда хора, регистрирани като безработни в Агенцията по заетостта, да бъдат обучавани в Държавно предприятие „Българо-германски център за професионално обучение“, в центровете в Царево и Смолян. Средствата за квалификационните програми през тази година се отпускат от Националния план за действие по заетостта, като ще се търси възможност и за отпускането на целеви средства, с които да се осигури обучение както на безработни, така и на желаещи да се преквалифицират. Професиите, в които ще се обучават хората, търсещи работа, са хотелиерство, ресторантьорство, кетъринг, камериер, портиер, пиколо, готвач, сервитьор, барман и други. След преминаване на обучителния курс ще бъде издавано удостоверение за професионална правоспособност.  \r\nМинистър Николина Ангелкова заяви, че туризмът е ключов икономически сектор, който създава около 13% от БВП на България и в него са заети близо 11% от всички работещи през миналата година. По думите ѝ една от основните задачи е обезпечаването на бизнеса с квалифицирани кадри. \r\nПо последни данни около 20 хил. са незаетите места в сектор туризъм, което го нарежда на водещите места по потребление на работна сила. През 2018 г. сезонно наетите работници от трети страни са двойно повече спрямо година по-рано, достигайки 7700. „В сектор „Туризъм“ няма безработица, а изключително голяма нужда от кадри“, обяви министъра на туризма Николина Ангелкова и добави, че през 2017 г. общо наетите в туризма и свързаните с него икономически дейности са повече от 335 хил. души.  \r\nМинистър Ангелкова посочи, че липсата на кадри е причината за направените промени в Закона за трудовата мобилност и трудовата миграция предвид сезонната заетост на работници от трети страни. Ангелкова отчете, че интересът на българските граждани, които завършват своето образование и съответно искат да продължат да се реализират в професията, зависи предлаганите от работодателите условия. „Основната тема на разговори с тях е в тази посока, за да може да има устойчивост на заетостта и интерес. Това ще отнеме много време и вярвам, че дуалното обучение ще изиграе основна роля. Тогава работодателят е пряко ангажиран към съответното лице както финансово, така и за неговата по-нататъшна реализация“, заяви още Ангелкова. Министърът заяви, че почти 11% са заетите в сектор „Туризъм“, а през 2017 г. с пряко свързаните индустрии със сектора са били обвързани над 35 хил. души.  \r\nОт своя страна министърът на труда и социалната политика Бисер Петков изрази надежда с това споразумение да се постави добро начало за засилващото се сътрудничество между двете министерства. \r\nДеница КИТАНОВА", "date": "2018.09.20", "title": "До края на годината 250 безработни ще получат обучение и допълнителна квалификация за работа в туризма (ОБЗОР)"}
{"url": "http://www.focus-news.net/news/2018/09/20/2569509/lyubima-burgazlieva-regionalna-farmatsevtichna-kolegiya-burgas-chernomorskite-apteki-otchitat-rast-v-rabotata.html", "text": "Черноморските аптеки отчитат ръст в работата. Това каза за  Радио „Фокус“-Бургас   Любима  Бургазлиева, председател на Регионалната фармацевтична колегия. По думите ѝ освен на многобройните туристи, ръстът се дължи и на факта, че пациентите вече могат да изпълняват рецептите си по здравна каса от всяка друга област в страната.„Тази година, за разлика от миналата и по-миналата, не са били отваряни много нови обекти по Черноморието“, каза още Бургазлиева. Тя добави, че към момента общо аптеките и дрогериите в Областта са 294, а тези в Бургас са 122 на брой. „Летните обекти в Слънчев бряг наброяват 70-80 обекта, а всяка година около 40 такива се отварят в южната част на областта“, допълни още Бургазлиева. Тя посочи, че целогодишно в Слънчев бряг работят едва 10 обекта, предоставящи фармацевтична услуга. „На юг положението е малко по-критично, тъй като след Средец аптека има чак в Малко Търново, а в Приморско, например, има един-единствен обект, който работи със Здравната каса“, каза също Бургазлиева. \r\nМария ГЕОРГИЕВА", "date": "2018.09.20", "title": "Любима Бургазлиева, Регионална фармацевтична колегия-Бургас: Черноморските аптеки отчитат ръст в работата"}
{"url": "http://www.focus-news.net/news/2018/09/20/2569483/sliven-chastichno-povishenie-tsenata-na-hlyaba-se-nablyudava-v-magazinite-v-grada.html", "text": "Частично повишение цената на хляба се наблюдава в магазините в Сливен. Това показа репортерска проверка на  Радио „Фокус“ – Сливен . Най-осезаемо е поскъпването на белия хляб. Масово търгуван преди месец за 90 стотинки, в момента в повечето места се продава за 1 лв. – 1.05 лв. Затова се е увеличило и търсенето на половинки хляб, пакетирани отделно. Средно с 10 стотинки се е увеличил и хлябът тип „Добруджа“, както и пълнозърнестите. С \r\nпоред зърнопроизводителите, на места заради обилните валежи и преовлажняването на почвата е пострадало качеството на зърното, но това не се отразява на качеството на брашното, там където пшеницата е оцеляла. Тази година добивите са по – ниски в сравнение с миналата година. Причината е засушаването преди пороите. Средният добив в Сливенско е  450 кг - 480 кг от декар. За сравнение миналата година зърнопроизводителите са прибрали средно по 500 кг от декар. Изкупната цена на зърното започна в началото на кампанията при 280 и 310 лв. на тон, а в момента е около 354 лв.", "date": "2018.09.20", "title": "Сливен: Частично повишение цената на хляба се наблюдава в магазините в града"}
{"url": "http://www.focus-news.net/news/2018/09/20/2569512/veliko-tarnovo-dobrovoltsi-organizirat-pochistvane-na-brega-na-gorata-nad-suhata-cheshma.html", "text": "Доброволци организират почистване на брега на гората над Сухата чешма във Велико Търново. Акцията ще се проведе на 22 септември /събота/. Това съобщиха за  Радио „Фокус“ – Велико Търново   организаторите от групата „Доброволно чистене  – Велико Търново“. Доброволците ще се съберат в 10.30 часа пред Сухата чешма. Осигурени са ръкавици и чували. Организаторите посочват, че в района на „Стара болница“ има много красиви екопътеки, гори, скали, водопади и гледки, но там се намира и микро сметище, което съществува години наред. „На 22 септември, от 10.30 часа, ще имаме възможност да изчистим тази „боклучена рана“ в „зеленото сърце“ на стария град“, допълват от „Доброволно чистене – Велико Търново“. Това е втора акция, която доброволците организират тази есен. Сезонът те откриха с мащабно почистване на бреговете на река Янтра на 15 септември. Там те събраха 65 чувала с боклук. Акцията бе подкрепена от Община Велико Търново. Инициативата бе част от националната кампания “Да изчистим България заедно 2018 – Велико Търново“. \r\nНадежда КРЪСТЕВА", "date": "2018.09.20", "title": "Велико Търново: Доброволци организират почистване на брега на гората над Сухата чешма"}
{"url": "http://www.focus-news.net/news/2018/09/20/2569495/balgarskata-pozitsiya-za-ungariya-stana-povod-za-politichesko-naprezhenie-obzor.html", "text": "Българската позиция за Унгария стана повод за политическо напрежение. В сряда стана ясно, че България ще изготви позиция срещу санкциите на ЕС спрямо Унгария, а по-късно вечерта премиерът Бойко Борисов обърна внимание, че темата е разгледана на оперативно заседание на Министерски съвет, на което се поставят точки и те нямат правна стойност. Именно това изявление предизвика множество коментари на политическите сили и размяна на остри реплики между президент и премиер.  Президентът Румен Радев  коментира пред журналисти, че страната ни има две позиции за Унгария: едната за пред българската публика, а другата - за пред Съвета на ЕС. По думите му министър-председателят е оторизиран да изрази позицията на страната ни по темата за Унгария, тъй като той представлява България в Съвета на ЕС. Държавният глава отчете, че е затруднен да проследи позицията на Бойко Борисов по казуса и я определи като „амбивалетно поведение“. Министър-председателят Бойко Борисов  уточни пред журналисти в Залцбург, че взетото на Оперативно заседание на Министерски съвет решение за Унгария няма правна стойност, но има морална. Според него раздвоението на личността по темата Унгария се явява в БСП, защото нейните евродепутати са подкрепили санкциите срещу страната. По думите му към днешна дата има една ясно изразена позиция и тя е на ПП ГЕРБ в европейския парламент. Премиерът отчете, че 6-те депутати на ГЕРБ и Ангел Джамбазки от ВМРО са гласували срещу санкции и за действие на чл. 7 срещу Унгария. „Чакам един ден, в който президентът не е повторил нещо, казано от Корнелия Нинова, за да го аплодирам“, каза Борисов.  \r\nТова изказване на премиера бе предизвикано от коментара на  лидера на БСП Корнелия Нинова , която по-рано през деня заяви, че министър-председателят Бойко Борисов прави двойна външна политика - една за пред българските граждани, и една за пред началниците навън. „Смятаме, че решението за отнемане на гласа на Унгария е грешка и е още една стъпка към разделението и разцеплението в Европа на едни и други. Това е обратно на това, което бихме искали - силна и единна Европа“, заяви тя и отчете, че премиерът е нанесъл поредния удар по държавността и по институциите в България.  Председателят на ПГ на ГЕРБ Цветан Цветанов  заяви, че това, към което трябва да се придържаме като страна, е Унгария да не бъде наказана тежко и да препоръчаме диалогът да бъде по-интензивен. Според него не бива Унгария да бъде наказана толкова тежко, защото преди европейските избори ще създаде други настроения и усещания за националистическите и популистките партии в ЕС. „Днес трябва да бъдем много ясни в позициите си и да декларираме, че сме за интегриран и силен Европейски съюз. За това критиките към всяка една държава-членка са добри, ако бъдат градивни и всеки направи своята самооценка. Трябва да бъдем заедно в предизвикателствата – и с бежанската криза, и с интеграцията на тези чужденци, които влязоха в ЕС“, каза Цветанов.  \r\nКоалиционните партньори в лицето на вицепремиера и лидер на НСФБ Валери Симеонов и лидера на Атака и председател на ПГ на „Обединени патриоти“ Волен Сидеров също коментираха темата.  Вицепремиерът Валери Симеонов  подчерта, че няма разколебаване в позицията на правителството за Унгария. „Снощи имах разговор с премиера относно евентуалното разколебаване в позицията му за Унгария и мога да кажа, че няма такова нещо. Няма разколебаване. Вчера той прецизира решението”, каза вицепремиерът Симеонов. Той обясни, че формално погледнато решението на вчерашното заседание не е имало правна стойност и затова премиерът Бойко Борисов е отложил гласуването. Според вицепремиера Валери Симеонов България ще излезе с официална позиция, когато има изрично решение на Министерски съвет за това.  Лидерът на Атака и председател на ПГ на „Обединени патриоти“ Ворен Сидеров  заяви, че на първия Коалиционен съвет, ще постави въпроса за санкциите срещу Унгария. „Бойко Борисов одобрява много от нещата, които Орбан прави, включително и за мигрантската политика. Доколкото разбирам, не го подкрепя, че се затваря университет, който бил към Сорос и имал международни лицензи. Това явно предизвиква движение и натиск“, поясни Волен Сидеров. \r\nДеница КИТАНОВА", "date": "2018.09.20", "title": "Българската позиция за Унгария стана повод за политическо напрежение (ОБЗОР)"}
{"url": "http://www.focus-news.net/news/2018/09/20/2569511/plovdiv-s-igri-otbelyazaha-sedmitsata-na-mobilnostta-v-detska-gradina-rositsa.html", "text": "С много игри, свързани с безопасността на движението по пътищата, отбелязаха Седмицата на мобилността в детска градина „Росица“. Гост на събитието бе кметът на район „Западен“ Димитър Колев. Това съобщиха от  Община Пловдив . \r\nДецата показаха, че прекрасно познават правилата за движение по пътищата. На специално създадена за целта площадка във вътрешния двор на детското заведение малчуганите демонстрираха как се пресича на пешеходна пътека. Те бяха разделени на два отбора – „Ракета“ и „Стрела“, като се съревноваваха в нареждането на пъзел с пътни знаци. Накрая те се снимаха за спомен с кмета на района Димитър Колев и го поканиха отново да им гостува. Европейската седмица на мобилността се провежда всяка година в периода от 16 до 22 септември и цели насърчаването на европейските общини да въвеждат и подпомагат устойчивия транспорт и начини на придвижване. За 2018 година темата на кампанията е „Мултимодалност“ и се провежда под мотото „Комбинирай, движи се!“.", "date": "2018.09.20", "title": "Пловдив: С игри отбелязаха Седмицата на мобилността в Детска градина „Росица“"}
{"url": "http://www.focus-news.net/news/2018/09/20/2569513/temenuzhka-todorova-dtsdu-svishtov-veche-10-godini-nashiyat-ekip-vyarva-v-misiyata-si-da-pomaga-i-pravi-vsichko-vazmozhno-za-realizatsiyata-y.html", "text": "Вече 10 години екипът на Дневния център за деца с увреждания в Свищов вярва в мисията си – да помага и прави всичко възможно за реализацията й. Това обобщи пред  Радио „Фокус“ – Велико Търново  директорът на социалната институция Теменужка Тодорова по повод 10-годишнината от създаването й. Тя коментира, че празникът е преминал изключително вълнуващо и благодари на всички, които са успели да отделят време да го посетят. „Благодаря на всички мили хора, които намериха начин да ни поздравят и да ни честитят. Това беше важно не само за децата и семействата, а и за нас като екип, защото това ни дава сили да продължаваме напред и да вярваме искрено в мисията, в която сме заедно и е много хубаво, когато получаваш толкова мила и истинска подкрепа“, каза още Теменужка Тодорова. Тя благодари и на общинското ръководство, родителите, децата и целия екип на Центъра. Тържеството по случай годишнината бе посетено от представители на Регионалната дирекция за социално подпомагане във Велико Търново, директорът на Социално подпомагане – Велико Търново, приятели и партньори от Фондация „Карин дом“ и фондация „Екип“, представители на социални услуги от Горна Оряховица, Плевен, Стражица, Долни Дъбник и Свищов. \r\nЛуиза ТРАНЧЕВА", "date": "2018.09.20", "title": "Теменужка Тодорова, ДЦДУ- Свищов: Вече 10 години нашият екип вярва в мисията си – да помага и прави всичко възможно за реализацията й"}
{"url": "http://www.focus-news.net/news/2018/09/20/2569514/veliko-tarnovo-praznik-na-gabrovskiya-shokolad-shte-se-provede-v-etnografski-muzey-etar-na-otkrito-v-gabrovo.html", "text": "Празник на „габровския шоколад“ ще се проведе на 22, 23 и 24 септември в Етнографски музей на открито „Етър“ в Габрово. Това съобщи за  Радио „Фокус“ – Велико Търново  Георги Георгиев, уредник в Музея. През трите дни посетители ще имат възможност да наблюдават как се приготвя по традиционна рецепта габровски пестил, както и мармалад от сини сливи. Всички демонстрации ще се случват във Фурната, Мотковото кафене, Шекерджийска работилница. Новото в програмата тази година е базарът на продукти, приготвени от сини сливи „От традицията към съвременните постижения в кулинарията“. На щандовете посетителите ще могат да разгледат, както традиционни продукти от плода като пестила, така и с по-съвременни такива като различни десертни блокчета. От музея са подготвили редица състезателни игри за децата и техните родители, както и богата фолклорна програма в дните 22 и 23 септември. Празникът на пестила се провежда през година. Последното му издание бе през 2016 година. Тогава ЕМО „Етър“ посрещна много посетители. Организаторите очакват тази година те да са повече. \r\nИнициативата е посветена на Европейска година на културното наследство. \r\nНадежда КРЪСТЕВА", "date": "2018.09.20", "title": "Велико Търново: Празник на „габровския шоколад“ ще се проведе в Етнографски музей „Етър“ на открито в Габрово"}
{"url": "http://www.focus-news.net/news/2018/09/20/2569510/tass-sasht-vavedoha-sanktsii-sreshtu-33-ruski-dlazhnostni-litsa-svarzani-s-vpk-na-stranata.html", "text": "САЩ добавиха в своя черен списък още 33 руски длъжностни лица, свързани с военно-промишления комплекс (ВПК) на Русия, заяви в телефонен разговор с журналисти представител на американската администрация от висок ранг, предава  ТАСС . \r\nДържавният секретар Майк Помпео е „добавил (в черни списък) 33 лица“, които „действат в интересите на военния и разузнавателния сектори на Русия“ в рамките на Закона CAATSA („За противодействие на противниците на Америка посредством санкции“), отбеляза той. \r\nПревод и редакция:", "date": "2018.09.20", "title": "ТАСС: САЩ въведоха санкции срещу 33 руски длъжностни лица, свързани с ВПК на страната"}
{"url": "http://www.focus-news.net/news/2018/09/20/2569520/plovdiv-nosht-na-muzeite-shte-se-provede-v-asenovgrad-na-21-septemvri-predvidena-e-bogata-kulturna-programa-v-trite-muzeyni-sgradi.html", "text": "Нощ на музеите ще се проведе в Асеновград на 21 септември, по повод „Европейски дни на наследството в България”. Това каза за  Радио „Фокус“ – Пловдив  Николета Костадинова, уредник в Историческия музей в Асеновград. Тя посочи, че е предвидена богата културна програма и в трите музейни сгради на територията на града – в музея, в Етнографската къща и в Старинното училище „Свети Георги“. Входът за посетителите ще е свободен и в трите сгради, като жителите и гостите на Асеновград ще могат да станат част от Нощта на музеите до полунощ.„В сградата на Исторически музей посетителите ще могат да разгледат изложбата „Осемстотин лета възпоменание”, по повод „Осемстотното возпоменание от провъзгласяването на благочестивия цар Иван Асен, син на стария цар Асеня, Вечна му памет!”. Изложбата разказва за  средновековния бит и култура по времето на управлението на цар Иван Асен II, според последните проучвания, чрез визуални средства – археологически материали от дългогодишните проучвания на Асенова крепост съхранявани във фондовете на Историческия музей в Асеновград, в това число предмети на бита – трапезна и битова керамика, занаятчийски инструменти, нумизматика и сфрагистика, също текстове и други. Изложбата е допълнена и от художествени произведения, представящи историята на България, които също са свързани с честването на годишнината, и представени в малката изложбена зала на Старинно училище „Свети Георги”. В 18.30 часа пред централната сграда на Исторически музей ще има концерт на  талантите от Музейната музикална школа“, посочи Николета Костадинова. \r\nПо традиция, в Нощта на музеите в Асеновград ще се проведе и Безплатен тур по музейни маршрути и значими за града храмове. Той ще започне в 20.00 часа, като сборният пункт ще бъде сградата на Историческия музей. Турът ще предложи на жителите и гостите на града посещение на 7 обекта – трите музейни сгради и храмовете „Света Богородица – Благовещение”, „Свети Георги”, „Света Богородица –Успение”  и „Свети Никола”. \r\n„Етнографската къща ще очаква своите посетители с представянето на изложбата „Накитът-огледало на душата”. Историята на накита в известен смисъл отразява историята на света. С помощта на накитите, хората са демонстрирали богатство, ранг, политическа и религиозна принадлежност или привързаност към някого. В най-стари времена, когато хората започват да разменят стоки и материални блага, накитите са произвеждани от всякакъв вид материал. За тяхното създаване били използвани камъни, животински кожи, пера, растения, кости, черупки, дърво и естествени полускъпоценни материали. Изложбата се състои от непоказани експонати от фонда на Етнографската къща. Посетителите и гостите на града ще имат възможност да видят автентични пафти, пръстени, огърлици, обици и накити, които са се използвали както в сватбени ритуали, така и в народната медицина“, посочи Костадинова. \r\nУредникът каза още, че по време на Нощта на музеите в Старинното училище „Св. Георги” ще се проведат три събития. В 17.30 часа ще се състои откриването на изложба живопис на художника Петър Савов – Кера, по инициатива на групата „Станимашка фотографчийница”. В 19.00 часа ще започне мултимедийна презентация „Градски пейзажи в цветна палитра” на Атанас Кендев  и групата „Станимашка фотографчийница”. Кулминацията на вечерта ще бъде от 20.30 часа с концерт „Джаз в Старинното училище” с Веси Пашалиева. \r\nТони МИХАЙЛОВ", "date": "2018.09.20", "title": "Пловдив: Нощ на музеите ще се проведе в Асеновград на 21 септември, предвидена е богата културна програма в трите музейни сгради"}
{"url": "http://www.focus-news.net/news/2018/09/20/2569517/kyustendil-prez-poslednite-godini-se-uvelichava-broyat-na-deystvashtite-chitalishta-v-oblastta.html", "text": "През последните години се увеличава броят на действащите читалища в областта. Това каза пред   Радио „Фокус” – Кюстендил Даниела Димитрова, началник на отдел „Статистически изследвания” към Териториално бюро – Югозапад. Данните сочат, че към момента действащите читалища на територията на област Кюстендил са 97, от тях 26 са в градовете, а останалите в селата. „В сравнение с 2012 година се наблюдава увеличение на броя на читалищата с 20, или 26 %”, каза Даниела Димитрова. Въпреки това броят на читалищата е по-малък от най-добрите години за развитието на самодейните институции. През 1985 година броят на читалищата е бил 173 за цялата област. През 2005 година техният брой е спаднал до 69. Към момента. Членовете на читалищата в областта са 8 315, като спрямо 2012 година броят им се увеличава с 2 339, или с 39.1%. „В съответствие с целите на читалищната дейност се сформират школи, групи и състави, чрез които се задоволяват потребностите на гражданите, свързани с развитие и обогатяване на културния живот, социалната и образователната дейност в населеното място. В читалищата в областта се развива любителска художествена и творческа дейност”, каза Даниела Димитрова. \r\nВенцеслав ИЛЧЕВ", "date": "2018.09.20", "title": "Кюстендил: През последните години се увеличава броят на действащите читалища в областта"}
{"url": "http://www.focus-news.net/news/2018/09/20/2569519/sport-balgarin-e-noviyat-svetoven-rekordyor-v-akrobatichniya-paraplanerizam.html", "text": "Веселин Овчаров е новият световен рекордьор в акробатичния парапланеризъм. На 20-и септември българският атлет успя да подобри рекорда за най-голям брой последователни “безкрайни превъртания” (от англ. - infinity tumbling), като направи повече от 600. Рекордът е направен в България преди броени часове. \r\nИнфинити тъмблинг е фигурата в акробатичния парапланеризъм (изпълняване на различни фигури във въздуха), по време на чието изпълнение центробежните сили, влияещи върху човешкото тяло, могат да достигнат до 7G. Тази фигура е смятана за една от най-трудните за изпълнение, а досегашният рекорд наброяваше 568 последователни превъртания. \r\nВесо Овчаров вече е носител на световния рекорд и преди днешното си постижение. През 2015 г. Веселин, заедно със сърбинът Петар Лонкар и чехът Онджей Прохазка изпълняват за първи път в историята троен инфинити тъмблинг. Тогава тримата парапланеристи успяват да направят 126 превъртания в идеален синхрон.", "date": "2018.09.20", "title": "Спорт: Българин е новият световен рекордьор в акробатичния парапланеризъм"}
{"url": "http://www.focus-news.net/news/2018/09/20/2569515/blagoevgrad-v-regionalniya-istoricheski-muzey-shte-bade-otkrita-izlozhba-s-kartini-ot-gorna-dzhumaya.html", "text": "В Регионалния исторически музей- Благоевград ще бъде открита изложба с картини от старата Горна Джумая. Това каза за  Радио „Фокус“- Пирин   Румяна Хаджиева, етнограф в институцията. Изложбата ще бъде част от събитието „Някога в Горна Джумая” и ще бъде експонирана отново в откритото пространство на квартал „Вароша”. „На 21 септември ще бъдат ситуирани няколко отделни къта – един на старата Горна Джумая (в „Измирлиевата къща”), „Кукушки кът” в Галерия „Свети Лука” и „Заровски” – в къща „Литература”, в които ще бъдат представени съхраняваните в РИМ и НЧ „Никола Йонков Вапцаров – 1866” свидетелства за материалната култура на преселническите родове и създаването на градската култура в днешния Благоевград: текстил, носии, снимки“, каза Хаджиева. Събитието ще бъде открито от 16 часа на 27 септември, последвано от концерт на читалищния състав за стари градски песни и следваща го „ретро фотосесия”, по време на която присъстващите ще могат да се заснемат, облечени в осигурени автентични облекла от първите градски години на Горна Джумая. „Дегустацията на вино, част от откриването, е онасловена „С дъх на старо вино”. В 18 часа, в двора на „Мощанска къща”, започва концерт на читалищни състави, с участието на Китаро-мандолинния оркестър при читалището – „Пирински звуци” и вокалния ансамбъл „Езерец”. След концерта изпълнителите от Пирински танцов ансамбъл „Вихрен” ще танцуват на площада пред Галерия „Свети Лука”, като приканят присъстващите да се присъединят към хорото“, каза още Хаджиева. \r\nЛора КАЛЧЕВА", "date": "2018.09.20", "title": "Благоевград: В регионалния исторически музей ще бъде открита изложба с картини от Горна Джумая"}
{"url": "http://www.focus-news.net/news/2018/09/20/2569507/avigdor-liberman-asad-e-vinoven-za-svalyaneto-na-il-20-izrael-shte-prodalzhi-da-pravi-vsichko-koeto-tryabva-za-da-zashtiti-stranata-i-grazhdanite-y.html", "text": "„Армията на Асад е виновна“ за руския самолет, който бе свален след израелски въздушен удар срещу ирански военен обект в Сирия, заяви министърът на отбраната на Израел Авигдор Либерман в интервю пред местно радио в четвъртък, пише  The Jerusalem Post . \r\nАрмията за отбрана на Израел (АОИ) „ще направи всичко, което трябва“, за да защити страната и нейните граждани. „Аз ще продължа да правя, каквото трябва“, добави Либерман. \r\nПо неговите думи, ниския професионализъм на сирийските военни „доведе до свалянето на руския самолет“. „Те откриха безразборен огън“, обясни той. \r\nЛиберман подчерта специално пред слушателите, че въздушния удар е акт на самозащита и не е свързан с вътрешните работи на Сирия. „Ние не се месим“, увери министърът. „Но не можем да приемем факта, че Сирия е предна оперативна база за Иран“. \r\n„Ще направим всичко, за да спрем консолидацията на иранското присъствие в Сирия и прехвърлянето на оръжия от Сирия към ‚Хизбулла‘“, категоричен е той. \r\nЛибереман коментира и затварянето на въздушното пространство на Сирия след инцидента, както бе обявено, за „военни учения“. „Това не е първият път... ще продължим, както по принцип“, заяви той. \r\nПревод и редакция:", "date": "2018.09.20", "title": "Авигдор Либерман: Асад е виновен за свалянето на Ил-20, Израел ще продължи да прави всичко, което трябва, за да защити страната и гражданите й"}
{"url": "http://www.focus-news.net/news/2018/09/20/2569516/mariya-kisyova-organizator-nad-350-izpalniteli-shte-vzemat-uchastie-v-parviya-natsionalen-sabor-na-gaydarite-apostol-kisyov-v-selo-stoykite-v-smolyan.html", "text": "Над 350 изпълнители ще вземат участие в първия национален събор на гайдарите „Апостол Кисьов“, който ще се проведе в село Стойките на 22 и 23 септември. Това каза за  Радио „Фокус“ – Смолян  Мария Кисьова, организатор на събитието. Откриването на събора е от 11:00 часа на 22 септември в местността „Потока“, след което ще има гайдарско дефиле и поднасяне на цветя на паметника на Апостол Кисьов в Стойките. Програмата продължава с Школа за начинаещи гайдари, фотоизложби, посветени на Апостол Кисьов и 115 г. от създаване на НЧ “Пробуда-1903”, Кръгла маса “Жизнен и творчески път на фолклориста Апостол Кисьов” и изяви на участниците. Вечерта от 19:00 часа ще има паметна вечер, посветена на Апостол Кисьов, а гостите на празника ще могат да гледат “Невястата” – спектакъл на Фолклорен ансамбъл “Родопа” –  Смолян. На 23 септември проявите продължават с изяви на гайдарските състави, школа за начинаещи и народно веселие, посочи Кисьова. Тя отбеляза, че съборът носи името на фолклориста Апостол Кисьов, който е роден в село Стойките, възродил е гайдарството в Родопите, създал е десетки школи по каба гайда в различни селища на планината и организирал оркестър от 100 каба гайди – с първа концертна изява през 1961 г. на събора „Рожен“. „През 1972 г., пак на същото място, той дирижира оркестър от 300 каба гайди – деца и възрастни, и 3500 души народен хор. Събитието е уникално, оценено като „чудо“ от журналисти и чуждестранни специалисти-фолклористи. През 1981 г. вече е организирал 30 кръжока по гайда с 460 участници. И ако днес родопската каба гайда се радва на широка популярност, това се дължи на неговата самоотвержена апостолска дейност и творческото му себеотдаване“, припомни Кисьова. По думите й, националният гайдарски събор цели съхраняване и развитие на гайдарското изкуство, културен обмен в тази област и популяризиране на родопската каба гайда, мотивиране и подкрепа на младите изпълнители. Събитието няма конкурсен характер. Очаква се срещата на изпълнители и публика да създаде празник, а професионалното общуване между инструменталистите да укрепи връзките им и да провокира нови идеи, подчерта Кисьова. \r\n„За участие са поканени изпълнители на двата вида български гайди – каба, джура. На сцена ще се чуят индивидуални, камерни и оркестрови изпълнения на професионални и любители музиканти – българи и чужденци. Рамката на изпълненията е широка: автентичен фолклор, обработен фолклор и различен тип музициране, което извлича нови стойности от богатството на българския фолклор. Над 350 инструменталисти са подали заявка за участие в Събора“, посочи Кисьора. Сред тях са оркестрите „101 каба гайди“, „100 каба гайди“ и Детски гайдарски състав „Апостол Кисьов“ от Смолян, Сборен гайдарски състав „Дельо хайдутин“ /от Златоград, Мадан, Рудозем/, Гайдарски състав „Петко войвода“ – София, Гайдарски състав „Родопчани“ – Пловдив, гайдарските състави от читалищата в гр. Девин, гр. Чепеларе и ОДК – Чепеларе, с. Широка лъка, с. Гела, с. Момчиловци, с. Зорница. Очакват се и гайдарите от НЧ „Николай Хайтов-1936″ – Столична община. Ще се радваме на участието и на Формация „Тъпани и гайди“. В дните на Първия национален събор на гайдата ще се чуе сборен гайдарски оркестър, чийто ядро е оркестър „101 каба гайди“. Със свои изпълнения ще се представи Ансамбъл „Борика“ при НЧ „Пробуда-1903″ – с. Стойките, създаден от Апостол Кисьов. \r\nНационалният събор на гайдата се провежда под патронажа на Министерство на културата на Република България със съдействието на община Смолян и областната администрация . Организатор е Народно читалище „Пробуда-1903″ – с. Стойките, с председател г-жа Мария Кисьова. Тя инициира сформирането на Организационен комитет с почетен председател Цветелина Бориславова, собственик на „Пампорово“ АД. Събитието е подкрепено и от ГПК „Борика“ – с. Стойките, каза още Кисьова. \r\nНели ГЕРГЬОВСКА", "date": "2018.09.20", "title": "Мария Кисьова, организатор: Над 350 изпълнители ще вземат участие в първия национален събор на гайдарите „Апостол Кисьов“ в село Стойките в Смолян"}
{"url": "http://www.focus-news.net/news/2018/09/20/2569537/veliko-tarnovo-otkriha-ofitsialno-obnoveniyat-dneven-tsentar-za-detsa-s-uvrezhdaniya-v-svishtov.html", "text": "Откриха официално обновеният Дневен център за деца с увреждания в Свищов. Социалната услуга вече се помещава в една сграда и децата не са разделени, както беше до сега. Това съобщи за  Радио „Фокус“ – Велико Търново   директорът Теменужка Тодорова.  Дейностите са реализирани по проект на Оперативна програма „Региони в Растеж“, в който Община Свищов е имала и собствено участие. Ръководителят на центъра изказа специални благодарности на общинското ръководство и фирмата изпълнител за подкрепата и отговорната работа, която са свършили. „Ремонтирани бяха над 600 кв. метра площ. Отделно от това предишните помещения, които са около 400 кв. метра също бяха обновени от нас и наши приятели и дарители. Самите ние положихме много усилия ремонтът да получи успешно. Следващата стъпка, която очакваме е да получим възможността Община Свищов да кандидатства със следващ проект, за ранна интервенция, за да увеличим капацитетът си и броят на децата, на които да сме полезни“, обясни Теменужка Тодорова. Тя уточни, че за момента се изчаква отваряне на новата процедура за кандидатстване на национално ниво, но увери, че специалистите са в пълна готовност. \r\nСтойността на ремонтите, които бяха направени е 119 600 лв. \r\nЛуиза ТРАНЧЕВА", "date": "2018.09.20", "title": "Велико Търново: Откриха официално обновеният Дневен център за деца с увреждания в Свищов"}
{"url": "http://www.focus-news.net/news/2018/09/20/2569518/plovdiv-61-va-stryamska-brigada-shte-pokazhe-svoeto-boyno-vaorazhenie-na-22-septemvri-v-karlovo-i-kazanlak.html", "text": "61-ва Стрямска бригада ще покаже своето бойно въоръжение на 22 септември в Карлово и Казанлък. Това съобщиха за  Радио „Фокус“- Пловдив  от бригадата. Демонстрацията е посветена на Деня на независимостта, който честваме на 22 септември. Военната техника, оръжието и екипировката на най-подготвените бойци от Сухопътни войски ще бъдат показани от 09.00 часа до 12.00 часа на 22.09.2018 г. на площад „20 юли” в град Карлово и площад „Севтополис” – град Казанлък. Ще се проведе статичен показ на военна техника, образци оръжие и екипировка от 61-ва механизирана бригада. \r\nЦветана ТОНЧЕВА", "date": "2018.09.20", "title": "Пловдив: 61-ва Стрямска бригада ще покаже своето бойно въоръжение на 22 септември в Карлово и Казанлък"}
{"url": "http://www.focus-news.net/news/2018/09/20/2569543/kathimerini-dogovorat-za-imeto-i-delikatnata-situatsiya-za-gartsiya.html", "text": "Договорът за името с Бившата югославска република Македония събира все по-голям международен интерес, така че всякакво боравене с въпроса от Атина, което е мотивирано от тънки партийни интереси или властови игри в последната минута, единствено биха наранили страната. Залогът е голям, пише журналистът Том Елис в статия за електронното издание на гръцкия вестник  Kathimerini , която Агенция „Фокус“ представя без редакторска намеса. \r\nВече стана повече от ясно, в последните няколко седмици, че мощните съюзници и партньори на Гърция инвестират сериозно в успеха на споразумението, тъй като геополитическото уравнение включва отношенията на Запада с Русия и ролята на Москва на Балканите. Натискът в този край е значителен, от президента на САЩ Доналд Тръмп до канцлера на Германия Ангела Меркел, и от председателя на Европейската комисия Жан-Клод Юнкер до генералния секретар на НАТО Йенс Столтенберг, да не споменаваме няколко влиятелни външни министри. Дори бившият американски президент Джордж Буш-младши, в една от редките си намеси, призова гражданите на БЮРМ да гласуват „За“ споразумението в референдума на 30 септември. \r\nВъпросното споразумение е продукт на компромис и, като всяко споразумение от неговия вид, и съдържа отстъпки – болезнени отстъпки. Нашите съседи със сигурност на са въодушевени от това, че ще се наричат „Северна Македония“ вместо „Македония“, дори и вкъщи. Това, което дразни повечето гърци – и с право – е признанието на „македонската“ националност и език, независимо от бележките под линия и дребния шрифт в договора от Преспа. Министър-председателят на БЮРМ (Зоран Заев) също не помага в този аспект, с постоянните си препратки към „македонска идентичност“. \r\nНезависимо от това, трябва да разгледаме ситуацията спокойно и да вземем предвид факта, че за последните 25 години, почти всяка държава в света е признала нашия съсед като „Република Македония“. \r\nОт друга страна, министър-председателят (на Гърция) Алексис Ципрас не беше прав в желанието си да реши проблема за името, заради партийните си интереси и с надеждата да разцепи основната опозиционна партия, игнорирайки рисковете за страната. Той смяташе, че едно споразумение би увеличило дипломатическия капитал на Гърция, докато в същото време би затруднило максимално лидера на „Нова демокрация“ Кирякос Мицотакис. Рисковете са дори по-големи, заради нереалните усилия на коалиционния партньор Панос Каменос да трупа капитал върху публичното несъгласие за споразумението. \r\nАко договорът не бъде одобрен в БЮРМ, тогава ситуацията за Гърция ще бъде много различна. Но дори и да бъде приет, пак ще имаме една много деликатна ситуация. Крехкото състояние на държавата също ограничава опциите ѝ, тъй като всеки ход ще има своите последствия. \r\nСценарият с най-малко щети би бил договорът да бъде ратифициран от настоящия парламент и, в случай на победа на „Нова демокрация“ на следващите избори, приложен, независимо от изявената опозиция на консервативната партия, имайки предвид познатото уважение на партията за институционална приемственост.  Йонислав Дочев", "date": "2018.09.20", "title": "Kathimerini: Договорът за името и деликатната ситуация за Гърция"}
{"url": "http://www.focus-news.net/news/2018/09/20/2569536/lyubomir-maryanski-ansambal-veselie-simitli-okolo-150-detsa-tantsuvat-v-ansambala.html", "text": "Около 150 деца танцуват в Ансамбъл „Веселие“-Симитли. Това каза за Радио  „Фокус“- Пирин   Любомир Марянски, ръководител на Ансамбъла. „Тази година основните ни усилия бяха насочени към 20-годишния юбилей на ансамбъла, които отбелязахме с голям концерт в зала „Яворов“ в Благоевград. Имахме участие ѝ на няколко фестивала, където, колкото и нескромно да звучи, отново завоювахме големи отличия. Все пак ансамбъл „Веселие“ е една марка, която се наложи през годините и както се казва – лесно е да стигнеш върха, но трудно е да се задържиш там. Сега се опитваме да се задържаме там горе на върха, където се намират и останалите хубави и дори ансамбли в страната“, отбеляза той. Марянски допълни, че когато преди 20 години заедно със съпругата си Калина Марянска са се захванали с ансамбъла, много хора са им казваха, че това, с което се захващат ще бъде нож с две остриета. Той уточни, че когато са започнали дейността си те са били първият частен ансамбъл в Благоевградска област, но въпреки съветите и нещата, които са чули тогава, днес, благодарение на труд, ентусиазъм и упорита работа, са успели да изградят ансамбъл, който се е превърнал в семейство. „За нас „Веселие“ е първата ни рожба, така че сега вече, на този етап, няма сила и причина, заради която бихме отишли в чужбина. На младите хора ще дам съвет – да са по-упорити и по-настойчиви, само така нещата ще се случат“, каза още Любомир Марянски. \r\nНатали СТЕФАНОВА", "date": "2018.09.20", "title": "Любомир Марянски, Ансамбъл „Веселие“-Симитли: Около 150 деца танцуват в ансамбъла"}
{"url": "http://www.focus-news.net/news/2018/09/20/2569541/veliko-tarnovo-dnevniyat-tsentar-za-detsa-s-uvrezhdaniya-v-svishtov-se-nuzhdae-ot-oborudvane-za-nova-zala-za-senzorno-bazirani-deynosti.html", "text": "От оборудване за нова зала за сензорно базирани дейности се нуждае Дневният център за деца с увреждания в Свищов. Набирането на средства вече започна, като по време на тържеството по случай 10-годишния юбилей на институцията бе дарен един от хонорарите на изпълнител, включил се програмата. Освен това фондация „Ангели от Лим“ е предоставила още 500 лв. , разказа за  Радио „Фокус“ – Велико Търново   директорът на социалната институция Теменужка Тодорова. Тя обясни, че залата е създадена след мащабния ремонт, който бе направен в центъра и, който позволи събиране на потребителите в една сграда. „Капацитетът на центъра е 30 деца със специални потребности и техните семейства. Към момента ние  работим с 34 деца и очакваме още 4. Възможността да приемем малко повече деца, отколкото е реалния ни капацитет, разписан от държавата, е свързана с факта, че сме събрани на едно място и имаме достатъчна площ. С тях работи екип от 10 специалисти – социални работници, рехабилитатори, психолози, логопед, педагог, като осигуряваме всичко необходимо за терапията, транспорт за децата с двигателни проблеми, храна“, обясни Теменужка Тодорова и подчерта, че всички услуги са напълно безплатни. \r\nЛуиза ТРАНЧЕВА", "date": "2018.09.20", "title": "Велико Търново: Дневният център за деца с увреждания в Свищов се нуждае от оборудване за нова зала за сензорно базирани дейности"}
{"url": "http://www.focus-news.net/news/2018/09/20/2569544/mvnr-na-rusiya-rusiya-se-nadyava-che-sasht-shte-prestanat-da-se-zaigravat-s-teroristi-i-shte-zapochnat-da-se-boryat-s-tyah.html", "text": "Министерството на външните работи на Русия изрази надежда, че САЩ ще престанат да се заиграват с терористи и ще започнат да се борят с тях, се казва в изявление на ведомството, публикувано в четвъртък, предава  ТАСС . \r\n„Надяваме се, че във Вашингтон ще преразгледат порочната и много опасна линия на заиграване с терористи и ще се борят срещу тях, без „двойно дъно“, се казва в съобщението на външното министерство.  Йонислав Дочев", "date": "2018.09.20", "title": "МВнР на Русия: Русия се надява, че САЩ ще престанат да се заиграват с терористи и ще започнат да се борят с тях"}
{"url": "http://www.focus-news.net/news/2018/09/20/2569540/lyubima-burgazlieva-regionalna-farmatsevtichna-kolegiya-burgas-kolegiyata-se-podgotvya-za-esenno-zimniya-sezon.html", "text": "Колегията се подготвя за есенно-зимния сезон. Това каза за  Радио „Фокус“-Бургас   Любима  Бургазлиева, председател на Регионалната фармацевтична колегия. По думите ѝ аптеките вече зареждат с необходимите за сезона продукти – против настинка и грип.„Вече разполагаме и с ваксини. Няма отказни позиции или липсващи лекарствени продукти“, каза още Бургазлиева. Тя добави, че в последните месеци значително са намалили случаите на липса на животоспасяващи продукти, така че кризата, настъпила през тази пролет, е преодоляна.„Контролната система по веригата : изпълнителна агенция на лекарствата – складове – аптеки е много добре нормативно подготвена, за да реагира в случаи като този с лекарствата за високо кръвно и сърдечни проблеми, които бяха спрени от производство през това лято“, добави Бургазлиева. Тя посочи още, че във всеки един момент може да бъде проследен пътя на един лекарствен продукт, така че не би могло да се получи разминаване в изискванията на институциите и това, което се извършва като услуга в аптеките. \r\nМария ГЕОРГИЕВА", "date": "2018.09.20", "title": "Любима Бургазлиева, Регионална фармацевтична колегия-Бургас: Колегията се подготвя за есенно-зимния сезон"}
{"url": "http://www.focus-news.net/news/2018/09/20/2569538/shumen-mladite-ognebortsi-ot-9-to-ou-panayot-volov-specheliha-kupata-v-kompleksnoto-klasirane.html", "text": "Приключиха ХIX Републикански състезания на младежките противопожарни отряди „Млад огнеборец”, в комплексното класиране купата спечели отрядът на 9-то ОУ „Панайот Волов”, град Шумен. Това съобщиха от  ОДМВР- Шумен  . През двата състезателни дни на XIX Републикански състезания на младежките противопожарни отряди „Млад огнеборец” – Албена 2018 г. учениците показаха завиден спортен дух и много добри технически умения. Надпреварата беше между достойни противници, които демонстрираха сили, знание и възможности за справяне с препятствията. С резултат от 98.77 точки в дисциплината “400 м щафетно бягане с препятствия” първо място извоюваха младежите от ЦПЛР-ЦУТНТ, гр.Разград. На по-малко от 2 точки от първенеца остана отборът на 8-мо ОУ „Св. Св. Кирил и Методий”, гр. Перник. Бронзовото трето място в тази дисциплина зае отрядът на СУ „Никола Вапцаров”, гр. Хаджидимово.Вчера до победата в дисциплината “Бойно разгръщане на състезателна пътека” стигнаха учениците от 9-то ОУ „Панайот Волов”, гр. Шумен. Второто място завоюваха младежите от ЦПЛР-ЦУТНТ, гр.Разград, а трети останаха представителите на СУ „Д-р Петър Берон”, гр. Свиленград.В комплексното класиране купата спечели отрядът на 9-то ОУ „Панайот Волов”, гр. Шумен. Младите огнеборци от ЦПЛР-ЦУТНТ /Център за подкрепа на личностното развитие – Център за ученическо, техническо и научно творчество/, гр.Разград заслужено взеха сребърните медали. Трето място зае отрядът от СУ „Д-р Петър Берон”, гр. Свиленград. Всички участници получиха предметни награди и грамоти.", "date": "2018.09.20", "title": "Шумен: Младите огнеборци от 9-то ОУ „Панайот Волов” спечелиха купата в комплексното класиране"}
{"url": "http://www.focus-news.net/news/2018/09/20/2569539/veliko-tarnovo-stara-retsepta-za-proizvodstvo-na-pestil-ot-selo-radovtsi-shte-predstavyat-v-etnografski-muzey-etar-v-gabrovo.html", "text": "Стара рецепта за производство на пестил от село Радовци ще представят в Етнографски музей на открито „Етър“ в Габрово по време на Празника на „габровския шоколад“. Това съобщи за  Радио „Фокус“ – Велико Търново  Георги Георгиев, уредник в Музея. Рецептата е записана при теренни проучвания в селото през 1979 година и се съхранява до днес в Научния архив на ЕМО „Етър”. Тя ще бъде раздавана на посетителите, в дните 22, 23 и 24 септември, отпечатана на брошури . „Според рецептата за да се приготви пестил трябва да се подберат добре узрели сини сливи, които се слагат в бакърена тава. Те се заливат с вода. Подклажда се огън, а сливите се бъркат с бъркало докато омекнат, след това се изваждат костилките. Образувалата се каша се прецежда през бакърено сито, известно в традиционната култура като дърмон. Кашата се прецежда през него,а  след това се излива на гладки букови дъски. Тя се оставя да изсъхне два, три и повече дни, в зависимост от времето. След като изсъхне добре се образува пестилът, който се отлепва от дъските и се навива на руло. Увива се в хартия и се държи на сухо и проветриво място. Това е традиционната технология за производство на това изделие“, посочи Георги Георгиев. \r\nНадежда КРЪСТЕВА", "date": "2018.09.20", "title": "Велико Търново: Стара рецепта за производство на пестил от село Радовци ще представят в Етнографски музей „Етър“ в Габрово"}
{"url": "http://www.focus-news.net/news/2018/09/20/2569548/tass-donald-tramp-pozdravi-shindzo-abe-za-preizbiraneto-mu-kato-lider-na-upravlyavashtata-partiya-v-yaponiya.html", "text": "Президентът на САЩ Доналд Тръмп в четвъртък поздрави японския премиер Шиндзо Абе за преизбирането му на поста председател на Либералдемократическата партия на Япония, предава  ТАСС . \r\n„Поздравления за моя добър приятел министър-председателят Шиндзо Абе за неговата ОГРОМНА изборна победа в Япония. С нетърпение очаквам още много години на съвместна работа. Ще се видим в Ню Йорк през следващата седмица!“, написа Тръмп в социалната мрежа „Туитър“.  Йонислав Дочев", "date": "2018.09.20", "title": "ТАСС: Доналд Тръмп поздрави Шиндзо Абе за преизбирането му като лидер на управляващата партия в Япония"}
{"url": "http://www.focus-news.net/news/2018/09/20/2569542/yuzu-neofit-rilski-poluchi-nay-visoka-otsenka-ot-natsionalnata-agentsiya-za-otsenyavane-i-akreditatsiya.html", "text": "Югозападният университет „Неофит Рилски“ получи институционална акредитация от Националната агенция за оценяване и акредитация към Министерския съвет на Република България за срок от 6 години с оценка 9.30. Това е най-високата оценка, получавана досега в историята на Югозападния университет „Неофит Рилски“. Това съобщиха от  висшето учебно заведение . Оценката е гаранция за доброто и съпоставимо с европейските стандарти качество на учебните планове, програми и методи на преподаване, за високата квалификация на преподавателския състав, за постиженията на преподавателите, студентите и докторантите в научните и приложни изследвания, за осигурените отлични условия на материалната и технологична учебна среда. По-високата оценка категорично показва прогреса в развитието на Югозападния университет „Неофит Рилски“ през последните няколко години.", "date": "2018.09.20", "title": "ЮЗУ „Неофит Рилски“ получи най-висока оценка от Националната агенция за оценяване и акредитация"}
{"url": "http://www.focus-news.net/news/2018/09/20/2569546/afp-zhena-e-zastrelyala-trima-dushi-v-sklad-v-sasht-sled-koeto-se-e-samoubila.html", "text": "Трима души са били убити и други трима са ранени, след като жена е открила огън в склад в американския щат Мериленд в четвъртък, заяви окръжният шериф, цитиран от  AFP . \r\nШериф Джеф Гахлер заяви, че заподозряната, временен служител в разпределителен център, чиято самоличност не разкри, също е мъртва след като се е застреляла в главата.  Йонислав Дочев", "date": "2018.09.20", "title": "AFP: Жена е застреляла трима души в склад в САЩ, след което се е самоубила"}
{"url": "http://www.focus-news.net/news/2018/09/20/2569551/ria-novosti-vasiliy-nebenzya-predlozhi-palestinsko-izraelskite-pregovori-da-se-provedat-v-moskva.html", "text": "Русия за пореден път покани лидерите на Палестина и Израел да организират преговори в Москва, заяви постоянният представител на Русия в ООН Василий Небензя, предава  РИА Новости . \r\n„Нашата инициатива за организиране на лична среща между палестинските и израелските лидери в Москва, остава актуална“, заяви Небензя по време на заседание на Съвета за сигурност на ООН. \r\nПо думите му е „необходимо да се преобърнат съществуващите тенденции, свързани с едностранните решения. Става дума за прекратяване на заселническата активност на Израел в окупираните територии, провокационната реторика и насилието от двете страни“, добави той. \r\nНебензя отбеляза и че „разбира се, не трябва да се забравя за хуманитарната помощ за палестинците, преди всичко в Ивицата Газа“.  Йонислав Дочев", "date": "2018.09.20", "title": "РИА Новости: Василий Небензя предложи палестинско-израелските преговори да се проведат в Москва"}
{"url": "http://www.focus-news.net/news/2018/09/20/2569545/sputnik-venetsuela-shte-legitimira-diktaturata-si-ako-bade-napadnata-spored-prezidenta-na-kolumbiya.html", "text": "Президентът на Колумбия Иван Дуке изрази своите съмнения от нуждата от международна военна интервенция във Венецуела, която беше предложена от генералния-секретар на Организацията на американските държави (ОАД), тъй като от негова гледна точка това би легитимирало диктатурата в страната, предава  Sputnik . \r\n„Подобна военна интервенция ще приключи с легитимацията на диктатора (венецуелския президент Николас Мадуро), защото той винаги търси възможност да създаде образа на агресивния противник, за да засили собствената си власт“, заяви Дуке пред радио „Каракол“. \r\nВ събота генералният-секретар на ОАД Луис Алмагро заяви, че военна интервенция във Венецуела е възможност, която не трябва да се отхвърля.  Йонислав Дочев", "date": "2018.09.20", "title": "Sputnik: Венецуела ще легитимира диктатурата си, ако бъде нападната, според президента на Колумбия"}
{"url": "http://www.focus-news.net/news/2018/09/20/2569549/nikos-kotsiyas-dogovorat-ot-prespa-ni-osvobodi-ot-zadanenata-ulitsa-v-koyto-byahme.html", "text": "Министърът на външните работи на Гърция Никос Коцияс в четвъртък се срещна със своя германски колега Хайко Маас в Атина и отново приветства договора от Преспа, който, според него, ги е освободил от задънената улица, предава скопската електронна медия  „Press 24“ . \r\nКоцияс за пореден път добави, че парламентът на неговата страна ще гласува за договора и за приемането на Македония в НАТО, веднъж щом конституционните промени бъдат приложени, което най-вероятно ще стане през януари. Той е уверен, че ако Скопие изпълни приетите ангажименти около конституцията, договорът ще бъде подкрепен в гръцкия парламент от депутатите от левия център и независимите. \r\n„Трябва ни мнозинство депутати, а не партии. Мнозинството депутати вече подкрепят договора“, уверен е Коцияс. \r\n„Това е исторически шанс. Надявам се, че този исторически договор ще бъде приложен“, заяви от своя страна Хайко Маас.  Йонислав Дочев", "date": "2018.09.20", "title": "Никос Коцияс: Договорът от Преспа ни освободи от задънената улица, в който бяхме"}
{"url": "http://www.focus-news.net/news/2018/09/20/2569550/reuters-razgovorite-za-nafta-prodalzhavat-kanada-othvarli-vazmozhnostta-za-amerikanski-kvoti-za-avtomobilite.html", "text": "Канада и САЩ показаха оскъдни белези за това, че са близо до сключване на сделка за Северноамериканското споразумение за свободна търговия (НАФТА), предава  Reuters . \r\nКанада заяви, че не се чувства задължена от наложения от САЩ краен срок за сключване на споразумение до края на септември. \r\nХасан Юсуф, председател на Канадския трудов конгрес, заяви пред Reuters, че скорошен пробив в преговорите е малко вероятен. „Постигнали сме прогрес, според брифинга който получих, но разбира се няма споразумение и има няколко предвидими проблема, които трябва да бъдат разрешени“, поясни той. \r\nКанадският вестник „The Globe and Mail“ в четвъртък съобщи, че американските преговарящи искат от Отава да се съгласи на ограничаване на своя автомобилен износ в САЩ до 1.7 милиона превозни средства на година, нещо което източници от канадската автомобилна индустрия отхвърлиха като неприемливо. „Канада абсолютно… няма да се съгласи на самоналожени квоти“, заяви източник, близък до преговорите.  Йонислав Дочев", "date": "2018.09.20", "title": "Reuters: Разговорите за НАФТА продължават, Канада отхвърли възможността за американски квоти за автомобилите"}
{"url": "http://www.focus-news.net/news/2018/09/20/2569547/anadolu-agency-turtsiya-shte-prodalzhi-s-antiteroristichnite-si-deystviya-v-siriya.html", "text": "Турция ще продължи със своите контра-терористични действия в Сирия, според декларация, приета от Националния съвет за сигурност на страната в четвъртък, предава  Anadolu Agency . \r\nСпоред декларацията, Турция е решена да продължи нарастващите си действия за „елиминиране на тероризма в другите региони на Сирия“. \r\nАнкара призовава международната общност да изпълни своите политически и хуманитарни отговорности по-бързо и ефективно. \r\nТурция очаква прилагането на договорената пътна карта за изчистване на сирийския град Манбидж от терористичните организации, се казва в декларацията.  Йонислав Дочев", "date": "2018.09.20", "title": "Anadolu Agency: Турция ще продължи с антитерористичните си действия в Сирия"}
