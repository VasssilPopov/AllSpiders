{"url": "http://www.focus-news.net/news/2019/02/02/2619190/diyan-draganov-sayuz-na-balgarskite-avtomobilisti-varna-opasnite-vodachi-na-patya-sa-tezi-koito-imat-izlishna-samouverenost-i-se-dvizhat-s-visoka-skorost.html", "text": "Опасните водачи на пътя са тези, които имат излишна самоувереност и се движат с висока скорост. Това каза в интервю за  Радио „Фокус“ – Варна  председателят на Съюза на българските автомобилисти във Варна – Диян Драганов. По думите му, няма значение дали шофьорът съвсем наскоро е придобил свидетелството си за правоспособност или има дългогодишен опит. Според него, най-рисковите водачи на моторни превозни средства са тези, които си позволяват за нарушават Закона за движение по пътищата. \r\n„Това, че водачът е, как да се изразя, млад, като визирам вече да е покарал две, три, четири години, това че няма прекалено дълъг стаж, не го прави неопитен. По-скоро тази излишната самоувереност, която получават някои от тях и желанието да се движат с по-голяма скорост от другите, може би това са опасните водачи на пътя“, обясни Диян Драганов. Той добави, че говоренето по телефона е едно от най-честите нарушения на водачите, въпреки че това действие е характеризирано като рисков фактор от закона. Особено опасно е движението и използването на мобилни устройства в градската среда, където има много повече участници в движението. „Ние абсолютно трябва да забраним говоренето по телефона, както в града, така и извън града. От една страна движейки се в населено място, знаете, че там има пешеходци, има повече коли, има повече опасности, ако така мога да ги характеризирам. От друга страна, движейки се извън града, там пък скоростта на автомобила е по-висока. Това пък предполага по-късно спиране, повече метри ни трябват да за да спрем“, каза Диян Драганов. Той добави, че евентуално разсейване забавя реакцията на водача на автомобил с от 1 до 3 секунди при евентуална опасност. „А това време в зависимост от скоростта, с която се движим , може спирачни път да достигне до 40 метра. Сами може да си представите, че 40 метра вече са изключително много, ако се налага да спрем адекватно, ако трябва да спрем спешно, за да се предпазим от пътнотранспортно произшествие или да предпазим някой друг от ПТП“, каза още Диян Драганов. Той посъветва водачите на автомобили да преценяват скоростта на превозното си средство в и извън населено място и препоръча да спрат автомобила, ако наистина им се налага да проведат разговор по телефона. \r\nБояна АТАНАСОВА", "date": "2019.02.02", "title": "Диян Драганов, Съюз на българските автомобилисти – Варна: Опасните водачи на пътя са тези, които имат излишна самоувереност и се движат с висока скорост"}
{"url": "http://www.focus-news.net/news/2019/02/02/2619150/blagoevgrad-povishena-e-opasnostta-ot-padashti-kamani-v-kresnenskoto-defile-i-v-rayona-na-prohoda-predel.html", "text": "Повишена опасност от падащи камъни има в Кресненското дефиле и в района на прохода Предел. Това съобщиха за  Радио „Фокус“ – Пирин  от Областно пътно управление – Благоевград. Временно е ограничено движението по третокласен път-108 АМ „Струма“ – село Рибник за МПС над 12 т поради ремонтни дейности. Участъкът е сигнализиран с пътни знаци за срок до 28 февруари. В областта няма въведение други забрани за преминаването на леки и товарни автомобили. Няма регистрирани сигнали, свързани с паднала скална маса на пътното платно. Няма новорегистрирани свлачища. Трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. \r\nЛора КАЛЧЕВА", "date": "2019.02.02", "title": "Благоевград: Повишена е опасността от падащи камъни в Кресненското дефиле и в района на прохода Предел"}
{"url": "http://www.focus-news.net/news/2019/02/02/2619149/sport-levski-zagubi-kontrolata-si-ot-ruskiya-ural-s-12.html", "text": "Футбол: Отборът на Левски записа трето поредно поражение по време на подготвителния си лагер в Кипър. Този път „сините” отстъпиха на руския Урал, където игра юношата на българския тим Николай Димитров. Левски отстъпи с 1:2 и продължава да няма успех по време на зимната си подготовка. Освен трите загуби от Урал, Хенан и Висла Плоцк, които бяха записани под ръководството на новия треньор на тима Георги Дермендижиев, Левски направи 1:1 с УФА в първия си мач, който бе воден от бившия наставник на „сините” Славиша Стоянович.", "date": "2019.02.02", "title": "Спорт: Левски загуби контролата си от руския Урал с 1:2"}
{"url": "http://www.focus-news.net/news/2019/02/02/2619192/makedoniya-ekskluzivno-intervyu-na-nikola-gruevski-pred-televiziya-sitel-predizvika-trus-v-makedonskite-medii-obzor.html", "text": "Ексклузивно интервю на Никола Груевски пред телевизия  „Сител“  предизвика трус в македонските медии. \r\nВ интервюто бившият македонски премиер Никола Груевски уклончиво отговаря на редица въпроси, свързани както с мистериозния начин на напускане на страната и търсенето на политическо убежище в Унгария, така и на бъдещите си планове, свързани с Македония. Пред  „Сител“  Никола Груевски определи отношението си както към част от своите министри, визирайки Гордана Янкуловска – бивш министър на вътрешните работи, така и към процесите, свързани със въвеждането на новото име на Македония и опитите на правителството на Зоран Заев за продължаване на евроинтеграцията на Македония.  \r\nИнтервюто на Никола Груевски накара македонските медии да направят собствен прочит на казаното от бившия премиер. Македонското електронното издание  „еМагазин“  определя като водещи тезите, че „Груевски е смятал да влезе в затвора, но е избягал, тъй като там се е готвело неговото ликвидиране“, както и че в Будапеща Груевски живее при приятели“, но без да уточнява къде живее неговото семейство.  \r\nЕлектронното издание  „Нова ТВ“  извежда в заглавие „Груевски от Будапеща: Властите не ми помогнаха да избягам“. \r\nСкопската телевизия  „ТВ21“  съобщава „Груевски изпрати ясно съобщения от Будапеща: От Македония избягах по строго определен начин“. \r\nЕлектронното издание  „Либертас“  предава, че„Груевски се е явил пред унгарското посолство в Тирана, за да поиска политическо убежище“. \r\nЕлектронното издание на вестник  „Независен“  акцентира върху твърденията на бившия премиер, че „Не е имал сътрудничеството на властите за получаване на политическо убежище“. \r\nЕлектронните издания  „АКО“ ,  „OhridNews”  и  „Фактор“ , както и  „МКД“  отбелязват иронията в коментара на Груевски за това, че правителството на Заев е длъжно да обясни, как той е напуснал Македония.  \r\nИзданията, които се смятат за близки до ВМРО-ДПМНЕ, като  „Република“ , „Курир“ ,  \"НоваТВ\"  са категорични в твърдението на Груевски, че той някога ще се завърне в Македония. \"24инфо\" ,  „МКД“ ,  „Фокус“ , „Република“  и др. извеждат в заглавие заявлението на Никола Груевски на щурма на македонския парламент на 27 април 2017 г., известен като „Кървавия четвъртък“. \r\nВ многобройните публикации се твърди, че бившият премиер е избрал Унгария за свое политическо убежище, тъй като страната е член на ЕС и НАТО и тя може да го защити от политически натиск. Груевски смята, че е несправедливо осъден и не вижда основание да се сърди на своите бивши министри и колеги от ръководството на ВМРО – ДПМНЕ, които са били принудени да осъдят неговото бягство. Бившият македонски премиер твърди, че не се е виждал с Виктор Орбан и не търсил неговата подкрепа.  \r\nВинсент ТАНОВСКИ", "date": "2019.02.02", "title": "Македония: Ексклузивно интервю на Никола Груевски пред телевизия „Сител“ предизвика трус в македонските медии (Обзор)"}
{"url": "http://www.focus-news.net/news/2019/02/02/2619152/tihomir-trifonov-tehnolog-vav-vinarska-izba-povecheto-ot-balgarski-vina-se-proizvezhdat-ot-malki-vinarski-izbi-chiito-kapatsitet-ne-pozvolyava-da-se-zadarzhi-godishen-iznos-zad-granitsa.html", "text": "Болшинството от вината в България в момента се произвеждат от малки винарски изби. Техният капацитет не позволява производството на големи партиди, така че да се задържи един годишен износ от определен асортимент зад граница. Това каза в интервю за  Радио „Фокус“ – Варна  Тихомир Трифонов, технолог във винарска изба във Варна. Според него трудно може да се говори за конкурентост на българските пазари, защото стилово отношенията са различни. „Когато се подготвя вино за Западен пазар, то се подготвя с аналогичен вкус или предпочитания т.е. такъв стил, който ще предпочетат клиентите“, съобщи Тихомир Трифонов. Според специалиста в страната почти не съществуват големи предприятия, които да осигуряват постоянен износ за външните пазари. „Големи винарски предприятия почти не останаха в държавата, които да обуславят един приличен износ на български вина зад граница. Болшинството от продуктите в момента в България се произвеждат от малки винарски изби, чиито капацитет не е удачен, не е подходящ за производството на големи партиди, така че да се задържи един годишен износ от определен асортимент зад граница. Това могат да го направи само голямо предприятие, а те останаха да се броят на пръстите на едната ръка“, каза Тихомир Трифонов. Той добави, че България има преимущество пред някои други съседни държави поради добрите климатични условия в страната, които позволяват отглеждането на ароматно и богато на вкус грозде. „Произвеждаме много добри вина, това не е спор“, допълни специалистът. \r\nБояна АТАНАСОВА", "date": "2019.02.02", "title": "Тихомир Трифонов, технолог във винарска изба: Повечето от български вина се произвеждат от малки винарски изби, чиито капацитет не позволява да се задържи годишен износ зад граница"}
{"url": "http://www.focus-news.net/news/2019/02/02/2619153/pregled-na-mezhdunarodnite-novini-do-18-chasa-agentsiya-fokus.html", "text": "Започна поредният протест на „жълтите жилетки“ в Париж, предава френският телевизионен канал BFM, цитиран от  TACC \r\nНяколкостотин участници се събраха  в събота на  площад \"Феликс Ебуе\" в XII район  на Париж и се насочиха към към площада на Републиката, съобщи телевизионният канал. \r\nТака нареченият \"бял марш\" има за цел да подкрепи пострадалите демонстранти по време на протестните действия. Той се провежда под лозунга \"Да въздадем правосъдие за ранените\", \"да си спомним за тях\" и \" да се забрани използването на шокови гранати и гумени куршуми от полицията\". Охраната на демонстрантите осигурява група доброволци. В похода вземат участие около 30 \"жълти жилетки\", пострадали  по време на тримесечни протести; сред тях е един от съмишлениците на неофициалния лидер на \"жълтите жилетки\", който бе ранен в главата по време на сблъсъци между полицията и протестиращите пред  Бастилията преди седмица. \r\nМного \"жълти жилетки\" държат плакати, на които се казва \"Спрете полицейското насилие\". Други излязоха по улиците с плакати, изобразяващи зачертани гранати. Онези, които бяха в първия ред, носят плакат с отпечатани снимки на ранените протестиращи. Участниците пеят \"Марсилезата\". \r\nЗа охраната на реда в столицата са ангажирани пет хиляди представители на силите на реда.  \r\n*** Повредена от войната сграда се срина в Алепо, най-малко 11 души са загинали, като между тях има четири деца, предава  AFP . \r\nЕдно дете е извадено живо от руините на пет етажния блок, след като спасителните екипи са разчиствали отломките почти без всякакво оборудване,съобщиха фотографите на агенцията. \r\nДетето е и единственият оцелял при срутването на жилищния блок, съобщи сирийската държавна агенция SANA. \r\nВъзстановителните работи се извършват основно от самите обитатели на сградите, като държавата засега извършва строителни дейности само по базовата инфраструктура, информира агенцията. \r\n*** Иран обяви успешния тест на нова крилата ракета с обхват от над 1 350 км в събота, съобщи държавната телевизия, цитирана от  AFP .  \r\n\"Тестът на крилатата ракета\" Ховейзех \"беше извършен успешно на разстояние от 1 200 километра и порази точно  поставената цел, каза министърът на отбраната Амир Хатами. \r\n\"Тя може да бъде готова в най-кратки срокове и да лети на много ниска височина\", каза той в съобщение, което съвпадна с честванията на 40-та годишнина от Ислямската революция. \r\n*** Президентът на Боливия призова страните от латинска Америка за диалог с властите във Венецуела, предава  РИА Новости \r\n„Страните от Латинска Америка трябва да си спомнят колко труден е пътят на войната и да изберат пътя на диалога в ситуацията с Венецуела“ , написа в своя акаунт на социалната мрежа „Туитър“ \r\nТой пристигна във Венецуела в петък, за да подкрепи венецуелския лидер Николас Мадуро. \r\n\"Санкциите на САЩ, наложени на Венецуела, са не само незаконни, но и античовешки и анти-морални. Основната жертва на тези санкции е народът на Венецуела. От уважение към международното право те трябва да бъдат незабавно отменени\", добави той. \r\nПо-рано Моралес осъди \"бойните приготовления\" на Съединените щати срещу народите на Латинска Америка, за да „откраднат техните природни ресурси“. Той заяви също, че Вашингтон незаконно е замразил сметките на венецуелските власти, за да може да финансира преврат в тази страна, както и да получи достъп до природните й ресурси, припомня агенцията. \r\n*** Четирима починаха от грип в Сърбия, в Хърватия смъртните случаи са 45, съобщава македонският телевизионен  “Канал 5“ .  \r\nСпоред Института за национално здраве на Сърбия , тазгодишната активност за ваксинация срещу сезонния  грип е най-висока. В Сърбия са регистрирани 68 516 случая на грип, което е с 10% повече от 2018 година. \r\nВъпреки тези данни Институтът твърди, че ситуацията е под контрол и обичайна  за този период от годината. В Босна и Херцеговина до края на януари 22 души са починали от грип,  като 20 от тях са в Република Сръбска. \r\nВ Хърватия ситуацията е най-сериозна и броят на смъртните случаи от грип през този сезон достигна до 45. \r\n*** Генералът на военновъздушните сили на Венецуела Франсиско Янес призна лидера на опозицията Хуан Гуайдо за изпълняващ длъжността президент на страната, като оттегли подкрепата си за управляващия социалистически лидер Николас Мадуро във видео, публикувано в социалните медии в събота, предава  AFP . \r\nМакар, че Гуайдо е получил много широка международна подкрепа за претенциите си за действащ президент, гръбнакът на подкрепата на Мадуро идва от военното командване на Венецуела. \r\nИзявлението на генерала е направено преди очакваните по-късно днес митинги в подкрепа на двамата съперничещи си лидери във венецуелската столица Каракас, припомня агенцията. \r\n*** Полицията арестува 11 мигранти след масово сбиване в приемния център в Босна, при което са пострадали  сериозно осем души, съобщи говорител на полицията  в събота, предава  AFP . \r\nСбиването, в което са участвали  няколкостотин мигранти, настанени в центъра в северозападния град Бихач, е станало в петък вечерта, предаде агенция FENA. \r\nСлед като полицията е поставила ситуацията под контрол и е разпитала  повече от 30 мигранти \"са били арестувани осем афганистански граждани, двама индийци и един пакистанец\", добави говорителят Але Силдиджич. \r\nПричината за сбиването засега остава неизвестна. \r\nЧетиридесет мигранти са потърсили медицинска помощ, сред които осем са били сериозно ранени, най-вероятно с нож, каза доктор Фарун Хелич. \r\nЕдин мигрант е получил животозастрашаващи наранявания, но живота му вече е извън опасност. \r\n*** Властта не ми помогна да избягам, заяви бившият македонски премиер  Никола Груевски в интервю пред македонския телевизионен канал „Сител“, част от което беше излъчена в 17 часа българско време и цитирано от македонското издание  “Фокус“ . \r\n Никола Груевски, след три месеца мълчание, с изключение на две обръщения чрез статуси в социалната мрежа „Фейсбук“ е бил интервюиран в Будапеща от телевизия „Сител“. Той разкрива пътя си на движение за бягство, но досега само повтаря известните подробности. Той посочи, че не желае да разкрие дали е напуснал Македония през ГКПП или е преминал границата нелегално. \r\n„От Македония заминах много просто, отидох в Албания, регистрирах се в унгарското посолство там, поисках политическо убежище. От съображения за сигурност, като бивш дългогодишен премиер, бях транспортиран до Унгария. След като отидох в Албания, се движех с моята личната  карта“, обясни Груевски. \r\nНа  въпроса дали правителството му е помогнало за бягството той е отговорил с усмивка: \"Не\", добавяйки, че те биха направили всичко друго, но не и да му помогнат. \r\nНа въпроса дали е напуснал Македония през ГКПП или нелегално той каза: \"Ще оставя това на сегашното правителство, защото те обявиха, че са започнали разследване и че те ще открият всичко\", каза Груевски. \r\nОстаналата част от интервюто ще бъде излъчено в централната новинарска емисия  в 19 часа (20 часа българско време). Според анонса Груевски ще говори за членовете на партията си, които са останали в беда, предимно за Миле Янакиевски, Гордана Янкуловска и Кирил Божиновски.", "date": "2019.02.02", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/02/02/2619154/veliko-tarnovo-kulinarni-uchenicheski-olimpiadi-startira-zadrugata-za-chista-hrana-savmestno-s-mon.html", "text": "Кулинарни ученически олимпиади стартира Задругата за чиста храна, съвместно с Министерство на образованието и науката. Това съобщи във Велико Търново председателят на сдружението Филип Хайвазиян, предаде репортер на  Радио „Фокус“ – Велико Търново . Състезанията по училища ще започнат през март, а през април най-добрите отбори ще се съревновават в регионален кръг. Първото му издание ще е в Русе. Хайвазиян отбеляза, че олимпиадите ще стартират първоначално в София и Русе, а от есента и в други части на страната. „Има потребност от информация за това коя храна е полезна, как да я приготвим, как да  подбираме продуктите, а няма подобен предмет в училище и не се предоставят систематизирани знания. С  тази олимпиада се стараем да дадем тези знания“, посочи Хайвазиян. Той съобщи, че състезанието ще започне с Празник на храната в съответните училища. По време на тези празници участниците ще представят свои здравословни продукти на съучениците си, като те ще имат възможност и да дегустират от тях. Храната ще се продава на символични цени, а със събраните средства ще се подпомогне благотворителна кауза в съответното училище. Празникът ще излъчи най-добрите готвачи, които ще вземат участие в регионалния кръг, до който ще достигнат само шестима участника. Той ще се проведе в някои от търговските вериги те, където децата ще подбират сами продуктите за своите рецепти и ще готвят на място. Най-добрите ще участват на национален кръг. Хайвазиян съобщи, че в над 50 училищни лавки в София и Русе ще се предлагат продукти на членове на Задругата за чиста храна. Те ще заместят така наречената подкрепяща закуска на учениците. Пред МОН са представени и одобрени няколко такива продукти – крекер с лимец и типово брашно, бисквитка с брашно от лимец, поръсена с ядки, и пастичка от лимецово пандишпаново тесто. „Това са продукти с малък срок на годност, без консерванти”, посочи още Хайвазиян. \r\nНадежда КРЪСТЕВА", "date": "2019.02.02", "title": "Велико Търново: Кулинарни ученически олимпиади стартира Задругата за чиста храна, съвместно с МОН"}
{"url": "http://www.focus-news.net/news/2019/02/02/2619151/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка:  Температурите са в интервала от 2 ° до 15°. Времето над страната е предимно облачно. Вятър духа в областите Добрич и Силистра. \r\nПътните настилки са предимно сухи на места мокри, заснежени, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОПУ Бургас: \r\nДо 08.02.2019 г. движението в участъка Деветак – Ветрен от км 308+107 до км 359+475 да се осъществява с повишено внимание поради ремонтни дейности на асфалтовата настилка. Трафикът се регулира с пътни знаци.  \r\nАМ „Хемус“:  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nШофьорите да карат с повишено внимание в тунел „Мало Бучино“ на АМ „Струма“ в посока Перник, поради подготовка за предстоящите ремонтни дейности на облицовъчните пана в съоръжението. Трафикът се осъществява в изпреварващата лента и скоростта на движение е до 50 км/ч. Ограничено е преминаването в активната лента на тунела. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението по път I-1 Видин – Дунавци от км 5+000 до км 22+000 се осъществява с повишено внимание поради подмяна на мантинели. Срок до 05.02.2019 г.  \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка до 28.02.2019 г. Движението се извършва двупосочно в eдна лента и скоростта се ограничава до 40 км/ч.  \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят – Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/. Участъкът е сигнализиран с пътни знаци. Срок до 08.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец – Крамолин при км 10+080 между с. Кормянско и с. Малки Вършец е ограничено за пътни превозни средства с ширина, включително товара, по - голяма от 3,30 м поради стеснен мост над р. Крапец. Поставена е необходимата пътна сигнализация. \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с.Малки Вършец. Срок до 31.03.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на ППС се осъществява през улици в урбанизирана територия на гр. Габрово. Поставена е необходимата пътна сигнализация. Срок до 28.02.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 07.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІІ-114: Движението по път ІІІ-114 Василовци – Дондуково от км 13+500 до км 18+000 се осъществява в една лента поради ремонтни дейности. Участъкът е сигнализиран с пътни знаци,водачите да се движат с повишено внимание. Срок до 04.02.2019 г. \r\nПът III-1121: Движението по път ІІІ-1121 Брусарци – Дондуково от км 2+000 до км 7+835 поради ремонтни дейности. Участъкът е сигнализиран с пътни знаци, водачите да се движат с повишено внимание. Срок до 04.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 03.02.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок: 28.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 06.02.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 06.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 04.02.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 04.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета, а леките автомобили да се движат задължително с вериги. Срок до 04.02.2019 г.; \r\nПът-8631: Движението по път III-8631 Момчиловци – Славейно е ограничено при местност Момина вода от км 0+000 до км 5+993 за всички МПС, поради паднали и падащи множество дървета. Срок до 04.02.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. Опасност от падащи камъни:  Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.02", "title": "Актуална пътна обстановка"}
{"url": "http://www.focus-news.net/news/2019/02/02/2619156/veliko-tarnovo-ne-se-dopuska-preminavane-na-tovarni-avtomobili-nad-10-tona-prez-prohoda-tvarditsa-elena.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е предимно облачно. Температурата е 11 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма-Сливовица-Горско Ново село-Джулюница-Кесарево. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. Движение в участък от пътя Полски Тръмбеш – Велико Търново е осъществява с повишено внимание поради изсичане на храсти. Дейнoстите трябва да приключат до 15 февруари. \r\nНадежда КРЪСТЕВА", "date": "2019.02.02", "title": "Велико Търново: Не се допуска преминаване на товарни автомобили над 10 тона през прохода Твърдица – Елена"}
{"url": "http://www.focus-news.net/news/2019/02/02/2619157/petya-pamporova-rd-sotsialno-podpomagane-nad-2-hil-elektronni-vinetki-sa-izdadeni-na-litsa-s-uvrezhdaniya-v-oblast-smolyan.html", "text": "Над 2 хил. заявления за издаване на безплатни електронни винетки на лица с увреждания са постъпили в дирекциите „Социално подпомагане“ на територията на област Смолян. Това каза за  Радио „Фокус“ – Смолян  Петя Пампорова – директор на Регионална дирекция „Социално подпомагане“ – Смолян. Досега са издадени 2 142 винетки, като има 24 отказани до момента, поясни Пампорова. По думите й, причината е, че нямат сключена застраховка „Гражданска отговорност“, като има и няколко отказани поради факта, че миналата година съответните лица имат издаден винетен стикер на друг автомобил, който още е валиден, а сега искат и за друг автомобил. „Лицата могат да извършат проверка за издадената електронна винетка на място в Дирекцията „Социално подпомагане“ или на електронната страница на Агенция социално подпомагане, където има допълнително меню, в което се извършва проверка чрез посочване на дирекцията, в която е подадено заявлението“, посочи Пампорова. Тя допълни, че всяка година към края на януари в област Смолян броят на подадените заявления за винетки е почти еднакъв. \r\nНели ГЕРГЬОВСКА", "date": "2019.02.02", "title": "Петя Пампорова, РД „Социално подпомагане“: Над 2 хил. електронни винетки са издадени на лица с увреждания в област Смолян"}
{"url": "http://www.focus-news.net/news/2019/02/02/2619155/korneliya-marinova-kmet-na-lovech-gdbop-razsledva-nepravomeren-dostap-do-delovodnata-sistema-na-obshtinata-s-uchastieto-na-administrativen-sluzhitel.html", "text": "ГДБОП разследва неправомерен достъп до деловодната система на общината, в който участва и административен служител. Това каза за  Агенция „Фокус“  кметът на Ловеч Корнелия Маринова. „В четвъртък по време на заседание на Общински съвет, когато се приемаше бюджета, общински съветник показа на председателя на съвета как може да влезе в деловодната система на общината“, посочи тя и уточни, че през този ден са били отворени два административни документа – единият е кметска заповед, която определя комисия за целите на администрацията за 2019 г., а другият офертно предложение по безопасни условия на труд за тази комисия. Кметът изтъкна, че веднага е сигнализирала на фирмата, с която общината работи. „Сигнализирахме, разпоредихме се и съответно бяха сменени паролите. Имаме пълната информация, която предоставихме на ГДБОП, за това кой, кога, как и с каква парола е влизал. Вече ГДБОП ще анализират данните и ще ги обобщят. Те работиха целия ден в петък заедно със специалисти от ОДМВР - Ловеч, информирах и окръжния прокурор, за да е в течение, защото по-нататък очевидно нещата ще поеме и Окръжна прокуратура“, обясни кметът на Ловеч. Маринова определи случилото се като безотговорна провокация. „Имаме сведения, че човек от администрацията участва и е автор на провокацията. Предприела съм всички мерки по изискване на писмени обяснения. Дори става дума за държавен служител, който отговаря за информационната сигурност в общината“, посочи Корнелия Маринова. „Предстоят интересни събития, кадрови кадрили, защото това поведение е безотговорно и престъпно. Ние имаме пълен контрол над това кой влиза, какво гледа и колко пъти. Така че имаме цялата историята на влизанията, като в този ден са само две. И става дума само за деловодната система, а не за база с лични данни или нещо, което да притеснява гражданите“, заяви тя. „Самата провокация е ужасяваща и най-малкото показва непознаване на закона и неуважение на правилата – нещо, което заради хората в Ловеч общината няма как да премълчи и пропусне. Обикновено приемането на бюджета е най-важният момент в едно заседание и може би нарочно беше търсен този момент. Но ще търся и административна, и наказателна отговорност за хората, които си позволиха подобно нещо“, каза още кметът.  \r\nЦветилена СИМЕОНОВА", "date": "2019.02.02", "title": "Корнелия Маринова, кмет на Ловеч: ГДБОП разследва неправомерен достъп до деловодната система на общината с участието на административен служител"}
{"url": "http://www.focus-news.net/news/2019/02/02/2619159/varna-s-poklonenie-i-voenen-ritual-shte-badat-otbelyazani-119-godini-ot-smartta-na-kapitan-petko-voyvoda-na-7-fevruari.html", "text": "С поклонение, заупокойна молитва и военен ритуал на 7 февруари във Варна ще бъдат отбелязани 119 години от смъртта на Капитан Петко Войвода. Това съобщиха за  Радио „Фокус“ – Варна  организаторите от Тракийското дружество „Капитан Петко Войвода“. Поклонението ще се състои от 11.00 часа на гроба на Войводата в Старите варненски гробища. Представителни части на Военноморските сили ще отдадат военни почести, а в края на събитието ще се състои и тържествено поднасяне на венци и цветя. Годишнината ще бъде отбелязана съвместно с ВМС и Съюза на офицерите и сержантите от запаса и резерва. \r\nДиана СТОЕВА", "date": "2019.02.02", "title": "Варна: С поклонение и военен ритуал ще бъдат отбелязани 119 години от смъртта на Капитан Петко Войвода на 7 февруари"}
{"url": "http://www.focus-news.net/news/2019/02/02/2619160/predstoyashti-sabitiya-v-stranata-za-3-fevruari-agentsiya-fokus.html", "text": "*** \r\nОт 10.00 часа, предсрочно ще бъде открит цялостно реконструирания надлез над жп линията и бул. „Славянски“. На официалната церемония за откриването е поканен министър-председателят Бойко Борисов. \r\n*** \r\nОт 9.00 часа Белоградчишкият епископ Поликарп ще оглави архиерейска света Литургия в софийския храм „Св. Богородица - Живоприемни източник“ в кв. „Подуяне“.  \r\n*** \r\nОт 11.00 часа в Литературен клуб „Перото“ ще се състои връчването на годишните анти-награди „Големият брат”.  Те се присъждат на правителствени структури, компании или личности, нарушили правото на лична неприкосновеност и защитата на личните данни. Наградата е учредена от международната неправителствена организация за защита на личните права Privacy International.  \r\n*** \r\nОт 13.00 часа в централата на ПП АБВ (улица „Врабча“ 23) ще се проведе пресконференция.  \r\n*** \r\nОт 12.30 до 17.00 часа на ул. „Изложение“ ще се проведе състезание по редене на пъзели.  \r\n*** \r\nОт 9.00 часа в зала „Скаптопара“ ще започне Държавно първенство по Таекундо. \r\n*** \r\nОт 11.00 часа в зала \"Никола Станчев\" в комплекс \"Меден рудник\" ще се проведе спортният празник \"Бургас играе хандбал\". \r\n*** \r\nОт 11.30 часа пред паметника на Гоце Делчев му в Морската градина ще се проведе тържествено отбелязване на 147 години от рождението му. \r\n*** \r\nОт 14.00 часа в Спортна зала „Никола Петров“ ще се проведе среща по хандбал „А” РГХ мъже  между ХК „Локомотив” от Горна Оряховица и ХК „Чардафон“ от Габрово. \r\n*** \r\nОт 9.00 часа в ОУ „Иван Вазов“ Смолян ще се проведе областен кръг на олимпиадата по български език и литература.", "date": "2019.02.02", "title": "Предстоящи събития в страната за 3 февруари (Агенция „Фокус“)"}
{"url": "http://www.focus-news.net/news/2019/02/02/2619161/sport-bayer-leverkuzen-pobedi-bayern-myunhen-s-31-v-mach-ot-20-iya-krag-na-germanskata-bundesliga.html", "text": "Футбол: Байер Леверкузен победи Байерн Мюнхен с 3:1 в мач от 20-ия кръг на германската Бундеслига. Гостите от Мюнхен откриха резултата в 41-ата минута с гол на Леон Горецка. В 53 –ата минута домакините изравниха с попадение на Лиън Бейли. Кевин Фоланд реализира гол в 63-ата минута, а крайният резултат бе оформен от Лукас Аларио  в 87-ата минута. Байерн Мюнхен заема второто място с 42 точки и мач повече от третия Борусия Мьонхенгладбах, който има 39. Байер Леверкузен заема седмото място с 30 точки. \r\nДругите мачове завършиха при следните резултати: \r\nАйтрахт – Борусия Дортмунд  1:1 \r\nНюрнберг – Вердер  1:1 \r\nХерта – Волфсбург  0:1 \r\nХофенхайм – Фортуна Дюселдорф  1:1", "date": "2019.02.02", "title": "Спорт: Байер Леверкузен победи Байерн Мюнхен с 3:1 в мач от 20-ия кръг на германската Бундеслига"}
{"url": "http://www.focus-news.net/news/2019/02/02/2618969/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Президентът Тръмп заяви, че има \"голяма вероятност\", да обяви общонационално извънредно положение, за да заобиколи Конгреса и да построи стена по границата между САЩ и Мексико, пише американското електронно издание  The Hill .  \r\n\"Мисля, че има голяма вероятност да направим това\", каза Тръмп пред репортери в кабинета на Белия дом. \r\nПрезидентът заяви, че  допълнителна информация ще бъде предоставена във вторник по време на обръщението за \"Състоянието на Съюза\", като каза, че хората трябва да „слушат внимателно” речта. \r\nКоментарите на Тръмп са един от най-ясните признаци, че той може да действа сам, за да изгради стената, заради решимостта на демократите да блокират едно от основните му обещания по време на кампанията. \r\nТой предрича, че демократите няма да му дадат никакво финансиране на стената, за да се предотврати ново затваряне на правителството и заяви, че неговите опоненти ще платят политическата  цена. \r\nИзявленията от петък дойдоха само ден  след като Тръмп каза, че няма да приеме сделка за предотвратяване на друго закриване на правителството, освен ако то не включва пари за исканата от него  гранична стена. \r\n\"Ако няма стена, това няма да стане\", каза президентът пред репортери в четвъртък, когато го попита дали би желал да приеме други мерки за сигурност на границите. \r\nПредседателят на Конгреса  Нанси Пелоси  заяви в четвъртък, че демократите продължават да се противопоставят на финансирането на стената, но ще обмислят предоставянето на пари за ограждения по границата. \r\nПредставителите на  двете камари се срещнаха в сряда, за да започнат обсъждане на евентуално споразумение за разходите по сигурността на границите преди крайния срок от 15 февруари. \r\nТръмп каза в четвъртък, че ще изчака дотогава да реши какви действия да предприеме по отношение на стената. \r\n*** Сенатът, с двупартийно гласуване порица външната политика на президента Тръмп, като с преобладаващо голямо мнозинство подкрепи мярка, изготвена от лидера на републиканското мнозинството, за да изрази силна опозиция срещу изтеглянето на американските военни сили от Сирия и Афганистан, пише американският вестник  The New York Times . \r\nГласуването от 68 до 23 гласа за прекъсване на дебата гарантира, че изменението,предложено  от сенатор Мич Макконъл от Кентъки и подкрепено от повечето сенатори от Републиканската партия, ще бъде добавено към по-широк политически законопроект за Близкия изток, който се очаква да влезе в Сената следващата седмица , \r\nМич Макконъл, обикновено надежден съюзник на президента, изготви изменение, което предупреждава, че „прекомерното изтегляне на американските сили от двете страни може да изложи на риск трудно завоюваните постижения и националната сигурност на САЩ“. \r\nБез да назовава пряко на името на президента, Макконъл се  противопоставя на изолационистките политики на Тръмп, като твърди, че \"е задължение на САЩ да водят и да продължат да поддържат глобална коалиция срещу тероризма, както и да поддържат местните сили, които сътрудничат със САЩ (например кюрдите в Сирия – бел ред.) \r\nПрезидентът обаче получи подкрепа от неочаквано място - Демократическата партия. Либералите от Сената, много от които планират да се състезават на  президентските си избори през 2020 г., гласуваха против мярката, сигнализирайки за нарастващата готовност на партията да поставя под въпрос участието на САЩ в дългогодишните конфликти в Азия. Няколко потенциални кандидати, включително сенаторите Бърни Сандърс от Вермонт, Елизабет Уорън от Масачузетс и Кирстен Гилибранд от Ню Йорк, одобриха решението на Тръмп да изтегли войски от Сирия и Афганистан. \r\n*** Специалният координатор на ООН за мирния процес в Близкия изток Николай Младенов , пристигна в Газа в петък, преди ежеседмичните протести по границата между анклава и Израел, пише израелското англоезично издание  The Jerusalem post . \r\nМладенов  е призовал „Хамас“ и Израел да се въздържат от насилие, особено по границата. \r\nМинистерството на здравеопазването в Газа заяви, че повече от 220 палестинци са били убити от израелските  сили за 10 месеца протести. Пострадалите от израелска страна са минимални и има един загинал войник. \r\nДелегация от египетски разузнавателни служби също е в ивицата Газа в петък, за да разговаря с „Хамас“ за запазването на спокойствието и неуспешните усилия за помирение с \"Фатах\" (управляващата фракция на ООП на Западния бряг на река Йордан и официално призната палестинска власт - бел. ред.), според арабски медии. \r\nМладенов настоя за подобряване на хуманитарните условия на място за 2-те милиона жители на Газа, което ще намали стимула за палестинското насилие срещу Израел. \r\nВ неделя вечерта ООН подписа меморандум за разбирателство с Катар, който се съгласи да даде 20 милиона долара на Газа за хуманитарни проекти на ООН. Катар също така предоставя месечни плащания в размер на 10 милиона долара, за да осигури гориво за Газа и да облекчи кризата с електроснабдяването в анклава. \r\n*** Страните по света търсят система, с която да сложат край на американската хегемония, пише китайското англоезично издание  Global Times . \r\nФранция, Германия и Великобритания, някога близки съюзници на САЩ, създадоха платежна система, която позволява на европейските предприятия да заобикалят санкциите на САЩ и да търгуват с Иран. \r\nТози ход се разглежда не само като продължаваща опозиция на миналогодишното решение на американския президент Доналд Тръмп да се откаже от ядреното споразумение  от 2015 г., с което бяха  премахнати международните санкции срещу Иран. \r\nКитайските компании също са жертви на американските санкции и Китай приветства такъв механизъм. Твърде често американските икономически санкции се използват за насърчаване на пълната гама от стратегическите цели на Вашингтон и се превръщат в инструмент за избор на политика за САЩ в света след Студената война. \r\nСилата на американските санкции се корени в силата и обхвата на американската икономика. Щатският долар се използва за международната търговия с нефт и газ и при голяма част от световната търговия. Това дава на САЩ изключителна привилегия да санкционират страните, срещу които се противопоставя. \r\nСветът все още е доминиран от щатския долар и корпорациите. Така техните финансови и икономически мерки могат да принудят други държави да приспособят своите политики. На свой ред, САЩ ще злоупотребяват с подобна хегемония, за да укрепят своето доларово надмощие. Това обаче ще изостри напрежението и ще превъзмогне либералния международен ред, тъй като САЩ насилствено преструктурират реда, за да го накарат да служи на собствените им интереси. \r\nТрябва да се разработи нов механизъм, който да осуети подобен порочен кръг. С раздалечаването между САЩ и ЕС сега дори европейските съюзници на САЩ видяха негативния ефект на манипулирането на САЩ върху световния ред и осъзнаха необходимостта да помогнат на бизнеса си да се развива заради собствените си интереси. \r\nКато основен участник в световния ред, Китай се противопоставя на едностранни санкции. Китай трябва да се обедини с  повече страни, за да преговаря и да проучи система, подходяща за динамиката на един многополюсен свят.", "date": "2019.02.02", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/02/02/2618970/predstoyashti-sabitiya-v-stranata-za-2-fevruari-agentsiya-fokus.html", "text": "От 9.30 часа в храм \"Св. Йоан Богослов\", град Земен, Софийска епархия, с благословението на Негово светейшество Българския патриарх и Софийски митрополит Неофит, Архиерейска света Литургия ще оглави Негово преосвещенство Белоградчишки епископ Поликарп - викарий на Софийския митрополит. \r\n*** \r\nОт 15.00 часа в кино „Люмиер Лидл“ ще бъде представен филма „Те“ на режисьора Паоло Сорентино. След него, от 18.00 часа, е лентата „Роди се звезда“ с участието на Лейди Гага и Брадли Купър. \r\n*** \r\nОт 19.30 часа в зала 1 на НДК актрисата Стоянка Мутафова ще чества „70 години на сцена” със специален спектакъл-юбилей. \r\n*** \r\nОт 11.30 часа в Етнографската експозиция (ул. Славянска 69) орнитологът и главен уредник на Природонаучния музей в Бургас доц. д-р Светла Далакчиева ще изнесе лекция на тема „Зимните гости“, посветена на това кои птици могат да бъдат срещнати в Морската градина през зимата. \r\n*** \r\nОт 20.30 часа в Бар Таргет, ул. \"Климент Охридски\" 2, ще се проведе Фестивал \"Зимен Рок Бургас\". \r\n*** \r\nОт 10.00 часа в село Дъбрава ще започне „Празник на виното“. Програмата за празника включва дегустация на вина и определяне на производителя на най-добро вино за „Цар на виното“. \r\n*** \r\nОт 10.30 часа в парк ''Света гора'' ще се проведе масова тренировка на открито.  \r\n*** \r\nОт 15.00 часа в пресклуба на БТА ще се състои пресконференция на Задругата за чиста храна. \r\n*** \r\nОт 19.00 часа в Клуб 7 ще се проведе среща с Националния ансамбъл по художествена гимнастика. \r\n*** \r\nОт 10.30 часа в Куклена зала на ДКТ ще бъде представена постановката „Приключение на горската полянка“. \r\n*** \r\nОт 10.00 часа в Арт залата на ЧПГ „Леонардо да Винчи” ще се проведе Форум по случай две години ДоброЖънци. \r\n*** \r\nОт 9.00 часа в храм ,,Св. вмчц. Неделя“ в кв. „Райково“ архиерейският наместник на Смолянска духовна  околия  Негово  Високопреподобие архимандрит Висарион  ще  възглави празничната божествена св. Литургия. \r\n*** \r\nОт 13.00 часа в зала № 2 на РДТ „Николай Хайтов“ в Смолян ще се проведе Фестивал на авторска драматургия и театър на английски език.  \r\n*** \r\nОт 16.00 часа в Оперен театър ще се състои Симфоничен концерт 150 Години след Хектор Берлиоз. \r\n*** \r\nОт 10.30 часа в лозовите масиви в местността Масовец ще се проведе традиционния Празник на боговете на виното. \r\n*** \r\nОт 10.30 часа в село Бегунци ще се проведе ритуал по зарязване и награждаване на победителите в конкурса „Най-добро домашно вино“. \r\n*** \r\nОт 13.00 часа в село Жабокрът ще се състои отбелязване на Петльовден. \r\n*** \r\nОт 11.30 часа в пресклуба на БТА лидерът на партия ,,Да, България\" Христо Иванов ще даде пресконференция по повод политическата обстановка и предстоящите избори за Европарламент.", "date": "2019.02.02", "title": "Предстоящи събития в страната за 2 февруари (Агенция „Фокус“)"}
{"url": "http://www.focus-news.net/news/2019/02/02/2618972/makfaks-makedoniya-parlamentat-speshno-svikva-zasedanie-da-reshi-dali-da-otneme-imuniteta-na-lyubcho-dimovski.html", "text": "В събота Парламентът в Скопие свиква извънредно заседание, за да реши дали на бившия  министър Люпчо Димовски ще му бъде отнет депутатският имунитет, предава агенция  Макфакс . \r\nКакто стана известно, на дневен ред е искането за одобрение на ареста на депутата и бивш земеделски министър на Македония Люпчо Димовски, който бе подаден до Парламента от Основния съд Скопие I, Отдел за борба с организираната престъпност и корупция. \r\nБившите министри Михаил Цветков и Християн Делев са в ареста, а ексминистър Ацо Спасеновски заради влошено здравето е в домашен арест. Те са заподозрени в престъпление \"злоупотреба със служебно положение и с правомощия при обществени поръчки\".  Ивелина Ватова", "date": "2019.02.02", "title": "Макфакс (Македония): Парламентът спешно свиква заседание да реши дали да отнеме имунитета на Любчо Димовски"}
{"url": "http://www.focus-news.net/news/2019/02/02/2618973/makfaks-makedoniya-mvr-othvarli-obvineniyata-na-vmro-dpmne-za-ukrivane-na-sluchaya-v-shuto-orizari.html", "text": "Министерството на вътрешните работи изцяло отхвърля дезинформацията и лъжите, пуснати от политическата партия ВМРО-ДПМНЕ за предполагаемо укриване на събитията в Шуто Оризари на 28 януари, информира агенция  Макфакс .  \r\n„Напротив, МВР в сътрудничество с прокуратурата експресно изясни случая. Изпратени са обвинения на компетентните отдели в прокуратурата за съответните лица,  които ще отговарят за това, което са направили. Всичко това е представено на обществеността като съобщения и на пресконференция. Полицията работи професионално и ефективно, за разлика от времето, когато министерството се ръководеше от ВМРО-ДПМНЕ. Сигурността на гражданите е гарантирана. За степента на доверие, което гражданите имат към нея, става ясно от проучванията на общественото мнение.\" , се казва в съобщение на МВР на Македония.  Ивелина Ватова", "date": "2019.02.02", "title": "Макфакс (Македония): МВР отхвърли обвиненията на ВМРО-ДПМНЕ за укриване на случая в Шуто Оризари"}
{"url": "http://www.focus-news.net/news/2019/02/02/2618974/izvestiya-broyat-na-zhertvite-pri-intsidenta-s-yazovirite-v-braziliya-dostigna-115.html", "text": "Броят на загиналите при срива на язовирните стени в източна Бразилия достигна 115 души, съобщава руският вестник  „Известия“  по данни от подполковник Флавио Годиню, представител на местната Гражданска отбрана в щата Минас-Жерайс. По негова информация установена е личността на 71 от тях, а съдбата на 248 е неясна.  \r\nНа 25 януари се случи пробив в язовирната стена в района на община Брумадиню, щат Минас-Жерайс. Потоци от кал и камъни нахлуха в административните сгради на компания Vale и в домовете на местните жители. Системата за аварийна сигнализация не беше задействана. Спасителните и издирвателните операции продължават. \r\nПричините и обстоятелствата за инцидента продължават да се изясняват.      Ивелина Ватова", "date": "2019.02.02", "title": "„Известия“: Броят на жертвите при инцидента с язовирите в Бразилия достигна 115"}
{"url": "http://www.focus-news.net/news/2019/02/02/2618978/reuters-novata-germanska-ikonomicheska-strategiya-e-pod-ogan.html", "text": "Новата индустриална стратегия на Германия до 2030 година, която ще бъде представена официално през следващата седмица от икономическия министър Петер Алтмайер среща сериозна критика от някои видни икономисти, индустриални групи и опозиционни парламентаристи, предава  Reuters  . Основно се атакуват елементите в нея, които дават прекалено голяма роля на правителството при формиране на икономиката. В петък отделни нейни компоненти стигнаха до германските медии. \r\nСтратегията предвижда да се подкрепят т. нар. „национални шампиони“ и да се засили конкурентоспособността на фирмите от девет ключови технологични сектора включително и автомобилната индустрия, самолетостроенето, космонавтиката и оръжейната промишленост, суровините и медицинската техника. \r\nСпоред анализите успехът на някои специфични компании като Сименс, Даймлер, БеЕмВе и Фолксваген,  на Тисенкруп и Дойч Банк, е в името на националния интерес на Германия, съобщава и германският вестник Frankfurter Allgemeine.  Ивелина Ватова", "date": "2019.02.02", "title": "Reuters: Новата германска икономическа стратегия е „под огън“"}
{"url": "http://www.focus-news.net/news/2019/02/02/2618976/dnsk-konstatira-narusheniya-na-arapya-i-alepu-zabranata-za-stroitelstvo-ostava-obzor.html", "text": "От Дирекцията за национален строителен контрол (ДНСК) съобщиха какво са показали проверките им на издадените документи за строеж в района на къмпингите „Арапя“ и „Алепу“ на територията на общините Царево и Созопол. Началникът на дирекцията арх. Иван Несторов обясни, че в местността  „Арапя“  е констатирано, че има временен път без разрешение за строеж. Временният път обслужва не само „Арапя“, но и още едно ваканционното селище, което вече е въведено в експлоатация. За временния път има изготвена проектна документация, но тя е депозирана в Община Царево без да е одобрена и няма разрешение за строеж. ДНСК ще издаде разпоредително писмо, а кметът на Царево- административни актове за спиране на строителните дейности. Иван Несторов уточни, че временният път има одобрен подробен регулационен план, но процедурата е спряна дотам. На този път е изградена и канализация, която също е без разрешение за строеж. Несторов съобщи, че според първия проект от 2007 година в местността „Арапя“ е трябвало да има една сграда, а в момента се изграждат 23 вилни сгради. Той изтъкна, че фирмата за строителен надзор не е изпълнила задълженията си и ще бъде санкционирана. \r\nЗа строителството на курортно селище край  „Алепу“  е установена грешка в разрешението за строеж. Арх. Иван Несторов уточни, че част от нередностите, които са констатирани, започват да се отстраняват. Основната констатация от проверката касае строителната ограда на обекта, която е липсвала, а е задължителна. Обектът вече е  \r\nчастично ограден, с вход и изход. Разрешението за строеж на обекта е издадено за два етапа- първият е за брегоукрепване и изграждане на геозащитно съоръжение, което трябва да укрепва ската, а вторият предвижда изграждане на три жилищни сгради. Несторов обясни, че грешката на главния архитект на Община Созопол е, че в разрешението за строеж не се е съобразил, че геозащитно съоръжение е първа категория и е под контрол на ДНСК. Началникът на дирекцията заяви, че ще има писмо и до кмета на Община Созопол, за да издаде заповед за временно спиране на строителните работи,  \r\nдокато не се въведе в експлоатация геозащитното съоръжение. \r\nВъв връзка с изнесена информация за изсичане на дървета при строителството на къмпинг „Арапя“ от Регионална инспекция по околната среда и водите (РИОСВ) – Бургас обявиха, че действията по премахване на дълготрайна дървесна растителност от терена не са в правомощията на инспекцията. Имотът не попада в защитена територия, нито в защитена зона по „Натура 2000“. На терена няма регистрирани вековни забележителни дървета, които да попадат под защитата на Закона за биологичното разнообразие.  „Фокус“ припомня:  На 28 януари започна проверка на общините Созопол и Царево относно издадените документи за строеж в района на къмпингите „Арапя“, „Градина“ и „Алепу“. На къмпинг „Градина“ строителството беше спряно от инвеститора заради наличие на високи подпочвени води и невъзможност за реализация на проекта. Началникът на Дирекцията за национален строителен контрол (ДНСК) арх. Иван Несторов обърна внимание, че Министерството на регионалното развитие и благоустройството е безкомпромисно по отношение на дейността на фирмите за строителен контрол и съобщи, че заради нарушения до момента са отнети лицензите на две фирми, а с още две се водят съдебни дела за отнемане на разрешителните. Арх. Иван Несторов изтъкна, че глобите за некачествено изпълнение на дейностите им също са високи и варират от 30 000 до 150 000 лв. Арх. Нестеров добави, че над 50 000 са преписките в ДНСК по жалби на граждани за погрешни действия или бездействие на общините, като най-много са от София, Пловдив, Бургас и Варна, където и инвестиционният интерес е най-силен. Регионалният министър Петя Аврамова заяви, че ще се търсят всички възможни законови начини да се спре строителството в чувствителните зони около морските плажове. Тя обясни, че ще се работи за възможности за отчуждаване на части от имоти, които са в чувствителна зона.", "date": "2019.02.02", "title": "ДНСК констатира нарушения на „Арапя“ и „Алепу“, забраната за строителство остава (ОБЗОР)"}
{"url": "http://www.focus-news.net/news/2019/02/02/2618979/the-guardian-frenskiyat-zakon-za-hranite-nyama-da-pritisne-byudzheta-na-kupuvachite-tvardyat-ministri.html", "text": "Френският министър на земеделието Дидие Гийом се опитва да успокои домакинствата, че законопроектите за цените на храните няма да доведе до радикален скок след повишаване на минималните цени в тази сфера. Според него целта му е да се увеличат доходите на фермерите, пише в днешния си брой британския вестник  The Guardian . \r\nМерките, които бяха въведени в петък, са отложени от декември от правителството на Франция. То беше принудено да се съобразява с напреженията, които възникнаха в страната, благодарение на често пъти ожесточените протести на движението „Жълти жилетки“. Те се организираха като израз на недоволството срещу високите цени и все по-ограничените бюджети на домакинствата.   \r\nДидие Гийом каза, че цените ще се увеличат само с 5 на сто в цената на продуктите, които се продават в супермаркетите, включитело и на Нутела, Кока-Кола и други като тях, които търговците често пъти продават с намаление, за да привличат купувачи.   \r\nЗаконът, известен като „полето на вилицата“, е част от кампанията на Еманюел Макрон, в която президентът обеща да увеличи доходите на фермерите и така да спечели тяхната подкрепа. Във Франция те са важна част от гласоподавателите, които от дълго време се оплакват, че са пренебрегвани и маргинализирани, че са жертви на ценовата война, която водят с търговците. \r\nГийом обяви, че средно на месец сметката на домакинство за покупка на храни ще се увеличи само с 50 цента.  Ивелина Ватова", "date": "2019.02.02", "title": "The Guardian: Френският закон за храните няма да притисне бюджета на купувачите, твърдят министри"}
{"url": "http://www.focus-news.net/news/2019/02/02/2618977/izvestiya-dvama-dushi-sa-postradali-v-rezultat-na-strelba-v-severna-irlandiya.html", "text": "В северноирландския град Лондон Дери са се случили няколко инцидента, при които се е стреляло, съобщава руският вестник  „Известия“ . В резултат двама души с наранявания са отведени в местната болница. И двамата са ранени в краката. На мястото на произшествието работят представители от силите за сигурност. Засега други подробности не са известни.   \r\nВестникът припомня, че на 19 януари пак в Лондон Дери имаше взрив на автомобил, паркиран около местния съд. Полицията затвори улица и евакуира жителите, а места за обществено посещение, като заведения и административни сгради бяха затворени. Тогава нямаше пострадали. Отговорност за инцидента пое „Ирландската републиканска армия“, която прекрати терористичната си дейност преди повече от 20 години. През 1998 година бе подписано Споразумението от Черния петък, с което се положи начало на политическо регулиране на конфликтите в Северна Ирландия. До този момент няма официални данни за лицата, които влизат в колективния ръководен орган на ИРА.   Ивелина Ватова", "date": "2019.02.02", "title": "„Известия“: Двама души са пострадали в резултат на стрелба в Северна Ирландия"}
{"url": "http://www.focus-news.net/news/2019/02/02/2618982/aa-turtsiya-osadi-izrael-za-prekratyavane-na-mandata-na-nablyudatelite-v-hebron.html", "text": "Петък Турция категорично осъди Израел за решението му да прекрати мандата на международните наблюдатели в Хеброн, град на Западния бряг, предава турската телеграфна агенция  АА .   \r\n\"Категорично осъждаме едностранно решение на Израел да прекрати мандата на наблюдателите от Временното международно присъствие в Хеброн(ВМПХ), многостранната мисия от наблюдатели в Западния бряг, Палестина.\" Това е заявил в специално съобщение турският външен министър и е настоял решението да се преразгледа.   \r\nТурското външнополитическо ведомство решително отхвърля твърденията на Израел, че групата от международни наблюдатели работи против него.   \r\n\"ВМПХ, в чиято група има и представители на Турция от самото начало през 1997 г., допринесе значително за да се намали напрежението в Хеброн по време на израелската окупация,\" се заявява в изявлението на МВнР на Турция и се пояснява, че ситуацията в района продължава да е същата, както в самото начало.  \r\n\"В този контекст съвсем ясно е, че прекратяване на ВМПХ не прекратява задълженията на Израел, които произтичат от международното право, главно и предимно  от Четвъртата Женевска Конвенция.\"  \r\nМинистерството обяви, че Турция подкрепя двустранното решение на проблема, основаващо се на израелско-палестинските договорености от 1967 година, и заяви, че „ ще продължи отблизо да наблюдава ситуацията в Хеброн.“  \r\nЕС и Германия също разкритикуваха решението на Израел с аргумента, че то \"рискува да доведе до ново влошаване на ситуацията, която и без това е твърде крехка \".  Ивелина Ватова", "date": "2019.02.02", "title": "AA: Турция осъди Израел за прекратяване на мандата на наблюдателите в Хеброн"}
{"url": "http://www.focus-news.net/news/2019/02/02/2618980/alo-banov-sam-otnovo-vodeshta-tema-obzor.html", "text": "Изнесените от БСП данни за нередности при строителството на „Ларгото“, които те определиха като аферата „Ало, Банов съм“, за пореден ден беше водеща тема в кулоарите на Народното събрание. Министър Банов, който участва в петъчния парламентарен контрол, заяви пред журналисти, че може да подаде оставка винаги. Той обясни, че е разговарял с премиера Бойко Борисов и му е декларирал това. По думите му премиерът му е казал „не“ и го е посъветвал да обясни случая. Министърът посочи, че ще направи, каквото е необходимо по закон, за да заведе дело срещу Елена Йончева. Банов уточни, че не е сигнализирал, че служителят Ангел Ангелов го е изнудвал, защото не го е направил лично. „Плашили са ме много. Проблемът е, че аз по принцип не се плаша.  \r\nОпериран съм от чувството за страх“, коментира министърът на културата. „Каквото са ме питали разследващите за „Ларгото“, съм обяснил“, обяви Банов и уточни, че не може да влиза в детайли около разследването. „След като има вече дадени обяснения, се влиза в една друга процедура, която трябва да спазваме“, каза той. „Проверката „ще ми развърже ръцете““, изтъкна той. Според министър Банов записът, който е представен от Елена Йончева, е „пипан“. Той поясни, че е имало десетки оперативки, както по въпросите за „Ларгото“, така и за театрите. Mинистърът на правосъдието Цецка Цачева попита: „Първият въпрос е защо точно сега се случва да се вади флашка, която е с няколко години назад във времето, ако е автентичен запис“. „Моят отговор е, че реално вече сме в предизборна кампания, макар и доста време преди официалната кампания за предстоящите европейски избори\", обяви тя. Според нея е необходимо бързо оповестяване на резултатите от проверките, за да се види, че службите са на мястото си, че институциите в държавата работят. Председателят на Градския съвет на БСП – София и член на Изпълнителното бюро на БСП Калоян Паргов заяви, че аферата „Ало, Банов съм“ е симптоматика на това как се управлява държавата. По думите му записът, изнесен от Елена Йончева, е красноречив.  „Фокус“ припомня:  На 30 януари говорителят на ПГ на БСП Елена Йончева представи запис, за който твърди, че уличава министъра на културата Боил Банов в корупционни схеми със строителството на \"Ларгото\" по времето, когато е бил зам.-министър. Според Йончева записът представлява част от разговори на министър Банов от март 2016 г. По думите на Елена Йончева тогава той е опростил поне 700 хил. лева неустойка на фирма-строител, като е давал указания на служители от Министерството на културата от своя кабинет - как да бъдат подправени документите. Йончева уточни, че разговорът от записа е направен от служител на министерството, който е присъствал на разговорите.  \r\nСлед пресконференцията на БСП прокуратурата се самосезира. Говорителят на главния прокурор Румяна Арнаудова посочи, че данните, които са били представени от Елена Йончева, сочат за евентуално извършено престъпление по служба или безстопанственост, окачествени от народния представител като корупционни прояви от тогавашния зам.-министър, сегашен министър на културата Боил Банов. Говорителят на главния прокурор подчерта, че ако се окаже, че тези факти и събрани данни, които са иззети от прокуратурата, са верни и се докажат с подкрепени доказателства, при повдигнато обвинение може да се поиска отстраняване от длъжност на министъра на културата.  \r\nМинистър Боил Банов от своя страна отхвърли обвиненията на Елена Йончева. \"Няма опростени пари, има заведена искова молба от министерството, в момента текат съдебни дела\", подчерта той. Министърът на културата изтъкна, че е бил рекетиран 4 години чрез запис от лицето Ангел Ангелов, бивш служител на Министерството на културата, уволнен от Вежди Рашидов. По думите му излъченият запис е монтаж, като различни думи са вземани от оперативки, които е правил със служителите на министерството.  \r\nОчаквано и в кулоарите на Народното събрание последваха коментари. Тогавашният министър на културата и настоящ депутат от ПГ на ГЕРБ Вежди Рашидов заяви, че е реагирал на случая с „Ларгото“ и го е изпратил на съд още тогава. Междувременно ПГ на ГЕРБ твърдо застана зад министър Боил Банов. Коалиционният партньор на ГЕРБ в лицето на лидера на НФСБ и депутат от „Обединени патриоти“ Валери Симеонов заяви, че не може да приеме хвърлянето на обвинения през медиите да бъде насърчавано и да му се обръща внимание. Според него редно би било да се изчака предварителната проверка и, ако материалите стават за даване на съд, тогава да се коментира.  \r\nНа 31 януари в  парламента се развихри скандал, породен от декларация на БСП по повод записа, разпространен в сряда от депутата Елена Йончева. Лидерът на БСП Корнелия Нинова определи мълчанието на премиера за „Ало, Банов съм“ като оглушително - \"няма сини и червени лампи, изведнъж светлините в Министерски съвет угаснаха\". Последваха декларации от ГЕРБ и „Обединени патриоти“. Народният представител от ПГ на ГЕРБ Тома Биков коментира, че БСП работи с компромати, но не знае как, което говори за тежка некадърност, освен за всичко останало. Лидерът на НФСБ и народен представител от „Обединени патриоти“ Валери Симеонов призова БСП да не злоупотребяват с Елена Йончева, защото накрая ще я пратят в затвора. „Какъв е скандалът, изваден е един запис, абсолютно тенденциозно?“, попита той. „На мен ми се вижда прекалено прибързано и оперетно това втурване на прокуратурата още същия ден в Министерството на културата. Кой знае какво ще намери в Министерството на културата прокуратурата. Естествено, че и тя се грижи за своя собствен имидж. За съжаление, вчера пресоли манджата прокуратурата“, каза още Валери Симеонов. След изказването му Павел Шопов от „Обединени патриоти“, коментира, че \"Атака\" се разграничават от декларацията на Валери Симеонов, тъй като тя не е била съгласувана с парламентарната група. Народният представител от ПГ на ГЕРБ и председател на Комисията по културата и медиите Вежди Рашидов заяви, че за забавянето на „Ларгото“ е виновно правителството на Орешарски. Рашидов посочи, че му е било съобщено, че срокът се забавя и има опасност да се загубят за последния етап към 3 млн. лв. европейски пари.", "date": "2019.02.02", "title": "„Ало, Банов съм“: отново водеща тема (ОБЗОР)"}
{"url": "http://www.focus-news.net/news/2019/02/02/2619191/nezavisen-vesnik-makedoniya-gruevski-shte-se-varna-nyama-tuk-da-zhiveya.html", "text": "„Поисках политическо убежище заради политическото преследване от властта. Унгарските власти обсъдиха и след проверките и консултациите решиха, че има достатъчно доказателства и причини да ми го разреши. Свободен съм, нямам никакви ограничения, не ми трябва осигуряване. В хотел бях настанен първите два дни, но не плащат по хиляда евро, както дезинформират някои медии. След това ми помогнаха приятели, бях поканен от тях и така реших този въпрос \", е заявил в интервюто за „Сител“ бившият министър-председател, сега с политическо убежище в Унгария, Никола Груевски, в първото си обръщение към обществеността след бягството от страната, пише на електронната си страница македонският  „Независен вестник“ . \r\nГруевски е казал в интервюто, че през тези месеци е имал много посещения от Македония. Той  твърди, че с ръководството на ВМРО-ДПМНЕ не поддържа никакви контакти, само с „партийни приятели“, по неговите думи.  \r\nПрез изминалите два месеца, откакто е в Унгария не е разговарял с унгарския премиер Виктор Орбан. \r\nПо въпроса за ликвидацията му, според него информацията е от „сигурни затворнически източници. Не мога да кажа кой е искал да организира ликвидацията, защото нямам доказателства \".  \r\nЗащо е избрал Унгария? „Избрах Унгария, защото е член на ЕС, има независими институции, а също така е и член на НАТО“. \r\nНикола Груевски не се сърди на бившите си близки сътрудници, които са осъдили бягството му. Сред тях са Мицкоски, Янакиески, Янкуловска. „Янакиески, Божиновски, а и братовчед ми Сашо Миялков бяха задържани, след като избягах в Будапеща и е питан дали се чувства виновен“. \r\nПо повод на арестите: „Без вина бяха задържани. Имах някои информации, че Янакиески и Божиновски са били включени в списъка за арест \"Талир\". Но повярвайте, списъците за арест не означават присъда. Никой от тях не ме е разочаровал. Хората са в трудна ситуация, под тежък натиск. Заплашват ги с наказание, защото властта е в  положение, което за пореден път доказва, че е неспособна,  че я бива само да изнудва.\" е мнението на Груевски. \r\nЗа информацията, че Миялков е изключен от ВМРО-ДПМНЕ заради влиянието, което е оказвал върху депутатите да се осигури квалифицирано мнозинство за конституционните промени съгласно Договора с Гърция и за неговата роля в това, Груевски заяви:„Не съм оказвал никакво влияние върху депутатите. Знаете как аз гласувах. Не мога да им кажа да действат в противоречие. Говори се, че Миялков е постъпвал така, но до ден днешен нямам никакви доказателства, които да потвърдят това.\", е заявил в интервюто си Груевски, като е подчертал, че не се намесва в решенията на партия, на която е почетен председател.  \r\nЗа спекулациите, че уж е започнал работа в унгарската Народна банка, отговорът на Груевски е, че засега  няма такова нещо. За да се адаптира към новата ситуация, провежда много срещи, които вероятно в бъдеще ще доведат и до някакъв работен ангажимент.   Ивелина Ватова", "date": "2019.02.02", "title": "„Независен весник“ (Македония): Груевски: „Ще се върна, няма тук да живея“"}
{"url": "http://www.focus-news.net/news/2019/02/02/2619158/the-new-york-times-protestirashti-sreshtu-prezidenta-nikolas-maduro-izpalniha-ulitsite-na-karakas.html", "text": "Многобройни привърженици на опозицията във Венецуела изпълниха улиците на Каракас в събота, отговаряйки на призива на нейните лидери да организират нов ден на масови протести срещу авторитарното управление на президента Николас Мадуро с надеждата да се възползват от международния натиск да го свалят от власт, пише американският вестник  The New York Times . \r\nВисш служител на военновъздушните сили оттегли подкрепата си за  Мадуро в събота и призова страната да подкрепи съперника му в протестите. Това е един от най-високопоставените военни, преминали на страната на опозицията в разрастващата се политическа криза в страната. \r\n\"Деветдесет процента от въоръжените сили не подкрепят Николас Мадуро\", казва мъж в онлайн видео, идентифициращ се като дивизионен генерал Франсиско Естебан Янес Родригес. \"Моля моите другари по оръжие да не обръщат гръб на народа на Венецуела, да не потискат вече.\" \r\nПукнатините в бронята на Николас Мадуро започнаха да се увеличават. \r\nАмерикански представители заявиха, че вече няма да плащат на правителството му за продажби на петрол в САЩ, който е основен източник на твърдата валута за управляващите във Венецуела. \r\nИ докато висшето военно ръководство на Венецуела излезе в подкрепа на   Мадуро,   Янес се присъедини към все по-големия списък от дезертьори - включително военния аташе във венецуелското посолство във Вашингтон - който призова въоръжените сили да се присъединят към опозицията. \r\nРядко в най-новата история на Венецуела е имало толкова масови протести, при които да е имало реална възможност военните да катализират промяната на властта, пише изданието \r\nДали протестите сами по себе си могат да катализират промяна в политическото противопоставяне във Венецуела далеч не е ясно. Когато  Мадуро отне властта на контролирания от опозицията парламент през 2017 г., демонстрантите излизаха по улиците в продължение на четири месеца, но бяха победени  в сблъсъци със силите за сигурност на президента, като повече от 100 души загинаха при потушаването им. \r\nНо този път Мадуро не само е изправен пред предизвикателство у дома, но и пред увеличаващото се единството между страните в  региона, че неговото управление е приключило. \r\nПравителството на провъзгласилия се за президент Хуан Гуайдо бърза с  назначаването на екип от фактически посланици, които да го представляват пред държавите, които са го признали.   Юлиян Марков", "date": "2019.02.02", "title": "The New York Times: Протестиращи срещу президента Николас Мадуро изпълниха улиците на Каракас"}
{"url": "http://www.focus-news.net/news/2019/02/02/2618985/bchk-otbelyaza-30-godini-ot-razrushitelnoto-zemetresenie-v-armeniya-obzor.html", "text": "На церемония в БЧК бяха отбелязани 30 години от разрушителното земетресение в Армения през 1988г. Тогава страната е разтърсена от земетресение с магнитуд 7,2 по скалата на Рихтер, с епицентър в близост до град Спитак. Жертвите са над 25 000, а разрушенията ужасяващи. Българският Червен кръст изпраща група от 16 спасители на ПСС с 10 кучета, които взимат участие в спасителните дейности от момента на пристигането си. С подкрепата на българския народ и на държавните институции организацията изпраща 2 самолета хуманитарна помощ, както и 300 български сглобяеми къщи. Според председателя на БЧК Христо Григоров никога преди не е имало подобна мобилизация от страна на българския народ в усилие да се помогне. По думите му българските планински спасители са славни хора, готови да помагат не само на своите съграждани, а на тези в нужда. „Днес сме се събрали да кажем едно голямо благодаря на тези велики мъже, защото те жертвайки животите си, даряваха животи“, подчерта Григоров. По време на церемонията извънредният и пълномощен посланик на Република Армения у нас Н. Пр. Армен Саргсян обяви, че след разрушителното земетресение, България е била една от първите страни, които са подали ръка на армейския народ. „На втория ден от трагедията български екип от 16 планински спасители замина за Спитак. Този екип извади 150 души от отломките, 6 от тях бяха още живи“, разказа той. Н. Пр. Армен Саргсян припомни, как дни след трагедията в страната ни е създаден фонд, в който са се събирали храна, дрехи и медицински медикаменти и са били изпращани в помощ на арменските граждани. „Отдаваме почит на народа на България, на българското правителство, на всички неправителствени организации, които положиха усилия за провеждането на спасителни дейности“, допълни той. Председателят на БЧК Христо Григоров и арменският посланик у нас Н. Пр. Армен Саргсян наградиха българите, които са взели участие в спасителните дейности при земетресението. При официалната среща бяха излъчени автентични архивни кадри и интервюта с участниците в спасителните действия веднага след тяхното завръщане от град Спитак, Армения.  Да засвидетелстват своето уважение към българските спасители и към паметта на хилядите жертви на природното бедствие сред гостите на събитието бяха посланиците на Русия, Грузия, Беларус, Албания, Аржентина и Кипър и дипломати от мисиите на САЩ, Германия, Полша, зам.-министърът на външните работи Юрий Щерк, представители на арменската общност у нас и на други държавни институции. Специален гост на събитието беше немската овчарка Гари, наследник на кучетата, взели участие в спасителната акция в Спитак, към момента част от екипа на ПСС към БЧК. \r\nДаяна ДЮЛГЕРОВА", "date": "2019.02.02", "title": "БЧК отбеляза 30 години от разрушителното земетресение в Армения (ОБЗОР)"}
{"url": "http://www.focus-news.net/news/2019/02/02/2618975/afp-tramp-se-opitva-da-nalozhi-optimizam-i-chuvstvo-za-velichie.html", "text": "Редовното годишно обръщение на президента на САЩ Доналд Тръмп „За положението на Съюза“ ще призове към оптимизъм, въпреки настоящата атмосфера на раздор и конфликти, е заявил висш държавен служител в петък, цитиран от агенция  AFP . \r\nДавайки информация за предстоящата реч на Тръмп, който президентът трябва да произнесе във вторник в Конгрес, висш администратор е обявил, че държавният глава ще „ предложи вдъхновяваща визия за американското величие.\" \r\nПрезидентът, който е в открита битка с демократите, а също почти всекидневно е в сблъсък с прокурорите по повод руската намеса в неговата кампания от 2016-та – ще заеме висока позиция.“ Представителят на висшата американска администрация е оценил предстоящата президентска реч като „оптимистична и обединяваща, но също така и като визионерска“.  \r\nАнализаторите очакват тя да е една от най-тежките, нервните и напрегнати политически речи през годините, в която отново ще се засегне горчивата вражда с опозицията в лицето на демократите, които отказаха да финансират плана на Тръмп за по-голяма ограда по американско-мексиканската граница.   \r\nСпоромете помежду им дори доведоха до отлагане на датата за тази реч.  \r\nСамият Тръмп в петък намекна, че ще използва отлагането на това събитие, за да обяви национална извънредна ситуация, която му позволява едностранно да използва фондове за изграждане на стената, като заобиколи Конгреса.   \r\nВисшият администратор отказа да конкретизира каквито и да било подробности около предстоящата реч, като подчерта не един път, че целта на президента е да наложи един по-позитивен и оздравителен тон. Той е споменал, че Тръмп ще се фокусира в пет области: продължаващият дебат за миграцията през мексиканската граница; „надграждането“ на търговските преговори с Китай; молба към Конгреса да одобри „значими инвестиции“ в американски инфраструктурни проекти;намаляване на разходите за лекарства, които достиган космически нива; и външната политика в държави като Сирия и Афганистан и усилията „да се сложи край на безкрайни войни“.  \r\nСамият Тръмп, говорейки в Белия дом, е казал „ Като слушате внимателно  речта за състоянието на Съюза, вие ще разберете, че то е много вълнуващо“. Неговата тревога е, че наближава датата 15 февруари, когато Конгресът трябва да обяви решението си по неговата молба за финансиране на проекта му за стената по границата. Но още в четвъртък той обяви, че преговорите с опозиционните демократи са „загуба на време“.    Ивелина Ватова", "date": "2019.02.02", "title": "AFP: Тръмп се опитва да наложи оптимизъм и чувство за „величие“"}
{"url": "http://www.focus-news.net/news/2019/02/02/2618984/the-telegraph-nay-dobriyat-shans-na-velikobritaniya-e-da-ostane-v-es.html", "text": "Най-добрата възможност за Великобритания да отмъсти на Брюксел е като остане в Евросъюза, пише  The Telegraph . \r\nЗа най-големите фанатици и задушаващи теолози от ЕС, има само няколко изхода, които може да се окажат по-ужасни от една непримирима и враждебна Британия, затънала в проект, който води до подкопаване на нейните собствени устои отвътре.   \r\nТе се утешават с мисълта за галванизиращия ефект, който Брекзит бе оказал на собствените им мечти за по-тясна интеграция. В същото време обаче се чувстват напълно окуцели в усилията си да спрат Великобритания системно да ги съсипва, като използва правилата на Евроблока срещу него самия.   \r\nОнова, което на всяка цена трябва да е ясно от всички, е че всяка надежда за успешен Брекзит е безнадеждно изгубена, след като това правителство се захвана да я изпълни по крайно неумел и нетактичен начин.  Ивелина Ватова", "date": "2019.02.02", "title": "The Telegraph: Най-добрият шанс на Великобритания е да остане в ЕС"}
{"url": "http://www.focus-news.net/news/2019/02/02/2618987/euobserver-balgariya-i-rusiya-se-dvizhat-napred-po-gazovata-traba.html", "text": "България се съгласи да изгради нова газова тръба, за да поеме руското синьо гориво, което ще идва от Турция и трябва да стигне до Сърбия, пише излизащият във Великобритания  EUOBSERVER .  \r\nЗа тази цел три компании – руската Газпром, българската Булгаргаз и швейцарската MET подписаха договор. Проектът е на стойност 1.4 млрд евро. Той има за задача да увеличи газовата зависимост на ЕС и да подкопае украинската сигурност. Такива страхове са обявили дипломати от ЕС и от САЩ. Русия строи и втора тръба, „Северен поток-2“, за да заобиколи Украйна.  Ивелина Ватова", "date": "2019.02.02", "title": "EUOBSERVER: България и Русия се движат напред по „газовата тръба“"}
{"url": "http://www.focus-news.net/news/2019/02/02/2618988/bolnitsa-lozenets-nyama-da-bade-pravitelstvena-obzor.html", "text": "Парламентът прие на второ четене промени в Закона за лечебните заведения, с които болница „Лозенец“ вече няма да е второстепенен разпоредител с бюджет към Министерски съвет. Депутатите възложиха на кабинета в срок до 6 месеца от влизането в сила на закона да преобразува болница „Лозенец“ в лечебно заведение – еднолично акционерно дружество – Многопрофилна болница за активно лечение „Лозенец“. Беше регламентирано, че при преобразуването на болницата движимото и недвижимо имущество – държавна собственост, предоставено за управление на лечебното заведение, става собственост на дружеството. Болницата ще продължи да осъществява дейностите по обучението на студенти и специализанти въз основа на определената й акредитационна оценка.   Министърът на здравеопазването Кирил Ананиев  заяви, че Софийският университет няма да се занимава с издръжката на болница „Лозенец“.  „Правителството гласува 23 млн. лв. допълнително разходи на болницата, с което бяха намалени просрочените плащания. Доколкото зная, ръководството на болницата се е срещнало с кредиторите и на базата на това, че връща 23 млн. лв., е направило добро разсрочване на задълженията, т.е. погасителен план за бъдещо разплащане“, коментира министърът. Той призова да не се създава напрежение в академичното ръководство на Софийския университет.   Министърът на финансите Владислав Горанов  допълни, че ако няма устойчив модел на финансиране на болница „Лозенец“, тя трудно ще продължи да съществува в сегашния си вид. „Ако се предоставят извън правилата, по които функционира здравната система допълнителни средства на едно лечебно заведение, то това трябва да е разписано ясно и конкретно по каква причина се прави“, посочи Владислав Горанов. В рамките на дебата в пленарна зала заместник-председателят на Здравна комисия и депутат от БСП  доц. Георги Йорданов  коментира, че в случая с болницата се действа като слон в стъкларски магазин. Според доц. Йорданов висшите училища ще се откажат да имат болници към тях. „Ликвидираме правителствена болница. Този, който има добри чувства към нея, може да се снима за спомен. Правим всичко възможно да опорочим съществуването на Медицинския факултет на Софийския университет“, апелира той. По думите му се приемат сериозни изменения в дейността на университетите без становището на министъра на образованието. Председателят на Здравна комисия и депутат от ГЕРБ  д-р Даниела Дариткова  заяви, че изказванията на БСП са опит за подривни действия, защото това е маниерът на настоящата опозиция. Д-р Дариткова отчете, че опозицията на първо четене е твърдяла, че ако се посочи ясният път за преобразуване на болница „Лозенец“, ще подкрепи закона. „Не застрашаваме обучението на студентите. Напротив гарантираме го. Подобни предложения вие не сте направили. От друга страна гарантираме, че с въвеждането на ясни правила на отношения между висшите училища и болниците, които те искат да управляват“, обяви тя и призова БСП да не се информира от жълтата преса и от журналисти, които функционират в парламентарната група на партията. От „Обединени патриоти“ в лицето на  д-р Калин Поповски  заявиха, че ще подкрепят предложението на ГЕРБ, но не от коалиционна култура. По думите му медицинските университети, които искат да управляват такъв модел болница, могат да го направят.  \r\nДеница КИТАНОВА", "date": "2019.02.02", "title": "Болница „Лозенец“ няма да бъде правителствена (ОБЗОР)"}
{"url": "http://www.focus-news.net/news/2019/02/02/2618989/pregled-na-mezhdunarodnite-novini-do-6-chasa-agentsiya-fokus.html", "text": "Американският президент Доналд Тръмп заяви в петък, че би искал да сключи нов Договор за премахване на ракети със среден и по-малък обсег (ДРСМО) с по-широк кръг участници от САЩ и Русия, предава  Reuters .  \r\n\"Важно е, че едната страна не го е спазила. Ние съблюдавахме, а другата страна не го направи. И докато не започнат да изпълняват задълженията си, ние няма да бъдем единствените, които го правят\", каза президентът на САЩ. \r\n\"Надявам се, че ще можем да съберем всички в една голяма и красива стая и да сключим ново споразумение, което ще бъде много по-добро. Определено бих искал това да се случи\", добави президентът. \"Така че, докато не стигнем до нещо, за което всички сме съгласни, не можем да се поставим в губеща позиция и да ограничим това, което правим, докато другите не направят същото и не се съобразят със споразумението \"- подчерта Тръмп. \r\nВ същото време той обърна внимание на важността на \"привличането на други страни\" към нов договор. \r\n*** Премиерът Зоран Заев и президентът на Германия Франк-Валтер Щайнмайер са разговаряли по телефона за историческата цена на Договора от Преспа, както за Македония, така и за региона, и за Европа, съобщи в петък след обед правителствената пресслужбата в Скопие, информира македонският вестник  „Нова Македония“ .  \r\nЗоран Заев е благодарил на Щайнмайер за подкрепата, която Федералната република оказа по време на целия процес около създаването, обсъждането, подписването и ратифицирането на Договора от Преспа, както и за подкрепата, която президентът оказва за ратификация на протокола за членство на страната в НАТО.  \r\nНа свой ред германският президент е поздравил премиера Заев и екипа му, като специално е изтъкнал приноса на дипломатическия му екип за развитие на отношенията в региона и Европа и го е оценил като принос с принадена стойност за целия свят.  \r\n*** Заместник-председателят на правителството, отговарящ за европейските въпроси Буяр Османи е на работно посещение в Република Финландия и в петък се е срещнал с финландския министър по европейските въпроси Само Терхо, съобщава македонското интернет издание  МКД . \r\nНа тази среща са обсъждани въпроси, свързани с разширяването на ЕС и диалога между Евросъюза и държавите от Западните Балкани. Разговаряно е и за евроатлантическите перспективи на Македония  \r\nНа срещата Османи е казал:  „Идвам в, може би, най-важния момент за нашия процес по пътя ни към европейската интеграция, веднага след като успешно приключихме признаването на Договора от Преспа. Това е историческа повратна точка не само за нашата страна, но и за целия регион \".  \r\nТой е посочил, че успехът на Македония да се наложи като единствената страна на Балканите,без нито един сериозно открит въпрос, е успех на европейската идея на Балканите и ще е стимул и за останалите страни да изградят доверие в нея. \r\n*** В събота Парламентът в Скопие свиква извънредно заседание, за да реши дали на бившия  министър Люпчо Димовски ще му бъде отнет депутатският имунитет, предава агенция  Макфакс . \r\nКакто стана известно, на дневен ред е искането за одобрение на ареста на депутата и бивш земеделски министър на Македония Люпчо Димовски, който бе подаден до Парламента от Основния съд Скопие I, Отдел за борба с организираната престъпност и корупция. \r\nБившите министри Михаил Цветков и Християн Делев са в ареста, а ексминистър Ацо Спасеновски заради влошено здравето е в домашен арест. Те са заподозрени в престъпление \"злоупотреба със служебно положение и с правомощия при обществени поръчки\". \r\n*** Броят на загиналите при срива на язовирните стени в източна Бразилия достигна 115 души, съобщава руският вестник  „Известия“  по данни от подполковник Флавио Годиню, представител на местната Гражданска отбрана в щата Минас-Жерайс. По негова информация установена е личността на 71 от тях, а съдбата на 248 е неясна.  \r\nНа 25 януари се случи пробив в язовирната стена в района на община Брумадиню, щат Минас-Жерайс. Потоци от кал и камъни нахлуха в административните сгради на компания Vale и в домовете на местните жители. Системата за аварийна сигнализация не беше задействана. Спасителните и издирвателните операции продължават. \r\nПричините и обстоятелствата за инцидента продължават да се изясняват.     \r\n*** Редовното годишно обръщение на президента на САЩ Доналд Тръмп „За положението на Съюза“ ще призове към оптимизъм, въпреки настоящата атмосфера на раздор и конфликти, е заявил висш държавен служител в петък, цитиран от агенция  AFP . \r\nДавайки информация за предстоящата реч на Тръмп, който президентът трябва да произнесе във вторник в Конгрес, висш администратор е обявил, че държавният глава ще „ предложи вдъхновяваща визия за американското величие.\" \r\nПрезидентът, който е в открита битка с демократите, а също почти всекидневно е в сблъсък с прокурорите по повод руската намеса в неговата кампания от 2016-та – ще заеме висока позиция.“ Представителят на висшата американска администрация е оценил предстоящата президентска реч като „оптимистична и обединяваща, но също така и като визионерска“.  \r\nАнализаторите очакват тя да е една от най-тежките, нервните и напрегнати политически речи през годините, в която отново ще се засегне горчивата вражда с опозицията в лицето на демократите, които отказаха да финансират плана на Тръмп за по-голяма ограда по американско-мексиканската граница.   \r\nСпоромете помежду им дори доведоха до отлагане на датата за тази реч.  \r\nСамият Тръмп в петък намекна, че ще използва отлагането на това събитие, за да обяви национална извънредна ситуация, която му позволява едностранно да използва фондове за изграждане на стената, като заобиколи Конгреса.   \r\nВисшият администратор отказа да конкретизира каквито и да било подробности около предстоящата реч, като подчерта не един път, че целта на президента е да наложи един по-позитивен и оздравителен тон. Той е споменал, че Тръмп ще се фокусира в пет области: продължаващият дебат за миграцията през мексиканската граница; „надграждането“ на търговските преговори с Китай; молба към Конгреса да одобри „значими инвестиции“ в американски инфраструктурни проекти;намаляване на разходите за лекарства, които достиган космически нива; и външната политика в държави като Сирия и Афганистан и усилията „да се сложи край на безкрайни войни“.  \r\nСамият Тръмп, говорейки в Белия дом, е казал „ Като слушате внимателно  речта за състоянието на Съюза, вие ще разберете, че то е много вълнуващо“. Неговата тревога е, че наближава датата 15 февруари, когато Конгресът трябва да обяви решението си по неговата молба за финансиране на проекта му за стената по границата. Но още в четвъртък той обяви, че преговорите с опозиционните демократи са „загуба на време“. \r\n***  Новата индустриална стратегия на Германия до 2030 година, която ще бъде представена официално през следващата седмица от икономическия министър Петер Алтмайер среща сериозна критика от някои видни икономисти, индустриални групи и опозиционни парламентаристи, предава  Reuters  . Основно се атакуват елементите в нея, които дават прекалено голяма роля на правителството при формиране на икономиката. В петък отделни нейни компоненти стигнаха до германските медии. \r\nСтратегията предвижда да се подкрепят т. нар. „национални шампиони“ и да се засили конкурентоспособността на фирмите от девет ключови технологични сектора включително и автомобилната индустрия, самолетостроенето, космонавтиката и оръжейната промишленост, суровините и медицинската техника. \r\nСпоред анализите успехът на някои специфични компании като Сименс, Даймлер, БеЕмВе и Фолксваген,  на Тисенкруп и Дойч Банк, е в името на националния интерес на Германия, съобщава и германският вестник Frankfurter Allgemeine. \r\n*** Петък Турция категорично осъди Израел за решението му да прекрати мандата на международните наблюдатели в Хеброн, град на Западния бряг, предава турската телеграфна агенция  АА .   \r\n\"Категорично осъждаме едностранно решение на Израел да прекрати мандата на наблюдателите от Временното международно присъствие в Хеброн(ВМПХ), многостранната мисия от наблюдатели в Западния бряг, Палестина.\" Това е заявил в специално съобщение турският външен министър и е настоял решението да се преразгледа.   \r\nТурското външнополитическо ведомство решително отхвърля твърденията на Израел, че групата от международни наблюдатели работи против него.   \r\n\"ВМПХ, в чиято група има и представители на Турция от самото начало през 1997 г., допринесе значително за да се намали напрежението в Хеброн по време на израелската окупация,\" се заявява в изявлението на МВнР на Турция и се пояснява, че ситуацията в района продължава да е същата, както в самото начало.  \r\n\"В този контекст съвсем ясно е, че прекратяване на ВМПХ не прекратява задълженията на Израел, които произтичат от международното право, главно и предимно  от Четвъртата Женевска Конвенция.\"  \r\nМинистерството обяви, че Турция подкрепя двустранното решение на проблема, основаващо се на израелско-палестинските договорености от 1967 година, и заяви, че „ ще продължи отблизо да наблюдава ситуацията в Хеброн.“  \r\nЕС и Германия също разкритикуваха решението на Израел с аргумента, че то \"рискува да доведе до ново влошаване на ситуацията, която и без това е твърде крехка \".", "date": "2019.02.02", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/02/02/2618992/ria-novostiruskiyat-vmf-poluchi-sistemi-s-koito-protivnikat-se-oslepyava.html", "text": "Военноморският флот (ВМФ) на Русия получи нови системи, с които може временно да се ослепи противникът, предава агенция  РИА Новости .  \r\nХолдингът \"Роселектроника\", част от държавната корпорация \"Ростех\", започна да инсталира визуално-оптическа станция 5П-42 „Филин“ за ВМФ на Русия. С това съоръжение противникът може да бъде ослепен. Информацията информационната агенция е получила от пресслужбата на компанията.   \r\nВ момента един комплект от станцията е инсталиран на фрегатата \"Морски адмирал Касатонов\", която минава  през производствени изпитания. Вторият е на фрегата \"Морски адмирал на СССР Горшков\", която през 2018 година беше зачислена в състава на военноморския флот на РФ. Предвижда се монтажът на такава апаратура да се извърши и на две фрегати от проект 22350. В момента те се строят в завод \"Северная верфь (корабостроителница – бел. ред.)\". \r\nСтанция \"Филин\" е разработена от АО \"Опытный завод \"Интеграл\". Тя е предназначена за въздействие върху визуално-оптически и оптико-электронни канали за наблюдение нощем и при мрачно време и за прицел в стрелкови оръжия, както и в оръжия за близък бой, които се използват срещу надводни кораби и катери на ВМФ. Действието на станцията се основава на модулация на яркостта на световното излъчване, при която се получава временно разстройство на очите.  Ивелина Ватова", "date": "2019.02.02", "title": "РИА Новости:Руският ВМФ получи системи, с които противникът се ослепява"}
{"url": "http://www.focus-news.net/news/2019/02/02/2618990/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Поради Брекзит все повече работници във Великобритания търсят правна закрила на работата си, тъй като работните им места се преместват в чужбина, пише  The Daily Mirror .  \r\n Работници и служители, чиито работни места се преместват в чужбина в резултат от Брекзит все по-често се чувстват несигурни, защото имат малък шанс да поемат новите си роли извън Кралството, по думите на адвокат, водещ в трудовото право. Крис Маршъл информира вестника, че все повече хора го търсят за консултации по въпроса „как да останат да живеят на Острова, след като компаниите им се местят в Париж, Дъблин, Франкфурт или Дюселдорф?“. \r\n За служителите, които не искат да се преместят, често пъти има една опция – да приемат съкращението като мярка. Според него обаче при сега функциониращата система те нямат достатъчно правна защита.   \r\nТой твърди, че „значителен брой служещи, особено от финансовия сектор, го търсят и се интересуват дали могат да се противопоставят на преместването и да останат в Англия.“ Според него, ако все повече фирми релокират бизнесите си извън страната, този проблем ще обхване всички индустрии.   \r\n***  В събота са планирани масови улични протести, чиято основна цел е да искат свалянето на Николас Мадуро от власт, пише  The Guardian  и пояснява, че наследникът на Уго Чавес се бори за политическото си оцеляване и за бъдещето на Боливарската революция. \r\nМадуро бе избран за първи път през 2013 година веднага след смъртта на Чавес, за втори път той спечели президентските избори в 2018-та. Този вот се възприема от широкото обществено мнение като силно манипулиран. \r\nПрез тези години милиони венецуелци бяха принудени да емигрират, за да избегнат хиперинфлацията, увеличаващата се престъпност и все по-големия недостиг на храни, лекарства и реално здравеопазване.   \r\nНеочаквана промяна настъпи в първия месец на 2019-та, когато на 23 януари малко известният до този момент опозиционен политик Хуан Гуайдо се обяви за временния президент на десницата.   \r\n*** България се съгласи да изгради нова газова тръба, за да поеме руското синьо гориво, което ще идва от Турция и трябва да стигне до Сърбия, пише излизащият във Великобритания  EUOBSERVER .  \r\nЗа тази цел три компании – руската Газпром, българската Булгаргаз и швейцарската MET подписаха договор. Проектът е на стойност 1.4 млрд евро. Той има за задача да увеличи газовата зависимост на ЕС и да подкопае украинската сигурност. Такива страхове са обявили дипломати от ЕС и от САЩ. Русия строи и втора тръба, „Северен поток-2“, за да заобиколи Украйна. \r\n*** Френският министър на земеделието Дидие Гийом се опитва да успокои домакинствата, че законопроектите за цените на храните няма да доведе до радикален скок след повишаване на минималните цени в тази сфера. Според него целта му е да се увеличат доходите на фермерите, пише в днешния си брой британския вестник  The Guardian . \r\nМерките, които бяха въведени в петък, са отложени от декември от правителството на Франция. То беше принудено да се съобразява с напреженията, които възникнаха в страната, благодарение на често пъти ожесточените протести на движението „Жълти жилетки“. Те се организираха като израз на недоволството срещу високите цени и все по-ограничените бюджети на домакинствата.   \r\nДидие Гийом каза, че цените ще се увеличат само с 5 на сто в цената на продуктите, които се продават в супермаркетите, включитело и на Нутела, Кока-Кола и други като тях, които търговците често пъти продават с намаление, за да привличат купувачи.   \r\nЗаконът, известен като „полето на вилицата“, е част от кампанията на Еманюел Макрон, в която президентът обеща да увеличи доходите на фермерите и така да спечели тяхната подкрепа. Във Франция те са важна част от гласоподавателите, които от дълго време се оплакват, че са пренебрегвани и маргинализирани, че са жертви на ценовата война, която водят с търговците. \r\nГийом обяви, че средно на месец сметката на домакинство за покупка на храни ще се увеличи само с 50 цента. \r\n*** Най-добрата възможност за Великобритания да отмъсти на Брюксел е като остане в Евросъюза, пише  The Telegraph . \r\nЗа най-големите фанатици и задушаващи теолози от ЕС, има само няколко изхода, които може да се окажат по-ужасни от една непримирима и враждебна Британия, затънала в проект, който води до подкопаване на нейните собствени устои отвътре.   \r\nТе се утешават с мисълта за галванизиращия ефект, който Брекзит бе оказал на собствените им мечти за по-тясна интеграция. В същото време обаче се чувстват като напълно окуцели в усилията си да спрат Великобритания системно да ги съсипва, като използва правилата на Евроблока срещу него самия.   \r\nОнова, което на всяка цена трябва да е ясно от всички, е че всяка надежда за успешен Брекзит е безнадеждно изгубена, след като това правителство се захвана да я изпълни по крайно неумел и нетактичен начин.", "date": "2019.02.02", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/02/02/2618983/the-daily-mirror-zaradi-brekzit-vse-poveche-rabotnitsi-se-nuzhdayat-ot-pravna-zashtita.html", "text": "Поради Брекзит все повече работници във Великобритания търсят правна закрила на работата си, тъй като работните им места се преместват в чужбина, пише  The Daily Mirror .  \r\n Работници и служители, чиито работни места се преместват в чужбина в резултат от Брекзит все по-често се чувстват несигурни, защото имат малък шанс да поемат новите си роли извън Кралството, по думите на адвокат, водещ в трудовото право. Крис Маршъл информира вестника, че все повече хора го търсят за консултации по въпроса „как да останат да живеят на Острова, след като компаниите им се местят в Париж, Дъблин, Франкфурт или Дюселдорф?“. \r\n За служителите, които не искат да се преместят, често пъти има една опция – да приемат съкращението като мярка. Според него обаче при сега функциониращата система те нямат достатъчно правна защита.   \r\nТой твърди, че „значителен брой служещи, особено от финансовия сектор, го търсят и се интересуват дали могат да се противопоставят на преместването и да останат в Англия.“ Според него, ако все повече фирми релокират бизнесите си извън страната, този проблем ще обхване всички индустрии.    Ивелина Ватова", "date": "2019.02.02", "title": "The Daily Mirror: Заради Брекзит все повече работници се нуждаят от правна защита"}
{"url": "http://www.focus-news.net/news/2019/02/02/2618993/predstoyashti-sabitiya-v-stranata-za-2-fevruari-agentsiya-fokus.html", "text": "От 9.30 часа в храм \"Св. Йоан Богослов\", град Земен, Софийска епархия, с благословението на Негово светейшество Българския патриарх и Софийски митрополит Неофит, Архиерейска света Литургия ще оглави Негово преосвещенство Белоградчишки епископ Поликарп - викарий на Софийския митрополит. \r\n*** \r\nОт 15.00 часа в кино „Люмиер Лидл“ ще бъде представен филма „Те“ на режисьора Паоло Сорентино. След него, от 18.00 часа, е лентата „Роди се звезда“ с участието на Лейди Гага и Брадли Купър. \r\n*** \r\nОт 19.30 часа в зала 1 на НДК актрисата Стоянка Мутафова ще чества „70 години на сцена” със специален спектакъл-юбилей. \r\n*** \r\nОт 11.30 часа в Етнографската експозиция (ул. Славянска 69) орнитологът и главен уредник на Природонаучния музей в Бургас доц. д-р Светла Далакчиева ще изнесе лекция на тема „Зимните гости“, посветена на това кои птици могат да бъдат срещнати в Морската градина през зимата. \r\n*** \r\nОт 20.30 часа в Бар Таргет, ул. \"Климент Охридски\" 2, ще се проведе Фестивал \"Зимен Рок Бургас\". \r\n*** \r\nОт 10.00 часа в село Дъбрава ще започне „Празник на виното“. Програмата за празника включва дегустация на вина и определяне на производителя на най-добро вино за „Цар на виното“. \r\n*** \r\nОт 10.30 часа в парк ''Света гора'' ще се проведе масова тренировка на открито.  \r\n*** \r\nОт 15.00 часа в пресклуба на БТА ще се състои пресконференция на Задругата за чиста храна. \r\n*** \r\nОт 19.00 часа в Клуб 7 ще се проведе среща с Националния ансамбъл по художествена гимнастика. \r\n*** \r\nОт 10.30 часа в Куклена зала на ДКТ ще бъде представена постановката „Приключение на горската полянка“. \r\n*** \r\nОт 10.00 часа в Арт залата на ЧПГ „Леонардо да Винчи” ще се проведе Форум по случай две години ДоброЖънци. \r\n*** \r\nОт 10.30 часа в село Бегунци ще се проведе ритуал по зарязване и награждаване на победителите в конкурса „Най-добро домашно вино“. \r\n*** \r\nОт 13.00 часа в село Жабокрът ще се състои отбелязване на Петльовден. \r\n*** \r\nОт 11.30 часа в пресклуба на БТА лидерът на партия ,,Да, България\" Христо Иванов ще даде пресконференция по повод политическата обстановка и предстоящите избори за Европарламент. \r\n** \r\nОт 9.00 часа в храм ,,Св. вмчц. Неделя“ в кв. „Райково“ архиерейският наместник на Смолянска духовна  околия  Негово  Високопреподобие архимандрит Висарион  ще  възглави празничната божествена св. Литургия. \r\n*** \r\nОт 13.00 часа в зала № 2 на РДТ „Николай Хайтов“ в Смолян ще се проведе Фестивал на авторска драматургия и театър на английски език.  \r\n*** \r\nОт 16.00 часа в Оперен театър ще се състои Симфоничен концерт 150 Години след Хектор Берлиоз. \r\n*** \r\nОт 10.30 часа в лозовите масиви в местността Масовец ще се проведе традиционния Празник на боговете на виното.", "date": "2019.02.02", "title": "Предстоящи събития в страната за 2 февруари (Агенция „Фокус“)"}
{"url": "http://www.focus-news.net/news/2019/02/02/2618991/sport-v-evroligata-barselona-pobedi-olimpiakos.html", "text": "В 21-ия кръг на баскетболната Евролига Барселона победи като гост на Олимпиакос със 76: 55. \r\nБългарският национал Александър Везенков влезе на игрището малко преди края на мача и записа една неуспешна стрелба към коша и една борба срещу бившия си отбор. \r\nИспанците натрупаха аванс от 21 точки още в първата част на срещата и до края непозволиха на гърците да обърнат резултата.  \r\nНай-активен принос за успеха на каталунците има Крис Сингълтън - 18 точки. За Олимпиакос по 13 точки отбелязаха Никола Милутинов и Янис Стрелниекс.  \r\nУ дома Химки спечели със 74:64 срещу Жалгирис в друга среща пак от 21-ия кръг на баскетболната Евролига. Американецът с български паспорт Дий Бост игра 20 минути за Химки и вкара 9 точки. Най-резултатен за Химки обаче беше Джордан Мики с 20 точки. \r\nВодачът в редовния сезон Фенербахче претърпя драматична загуба от Байерн (Мюнхен) с 86:90 след две продължения. \r\nБаварците демонстрираха характер и успяха да прекъснат серията от три поредни победи на Фенербахче. \r\nНай-резултатен в мача бе Али Мухамед от Фенербахче с 23 точки. За победителите по 19 точки реализираха Стефан Йович и Дерик Уилямс. \r\nВ класирането води Фенербахче с 18 победи (3 загуби), пред Реал Мадрид 16 победи (4 загуби), ЦСКА Москва 15 победи (5 загуби), Анадолу Ефес 13 победи (7 загуби), Барселона 12 победи (9 загуби), Олимпиакос 12 победи (9 загуби).", "date": "2019.02.02", "title": "Спорт: В Евролигата – Барселона победи Олимпиакос"}
{"url": "http://www.focus-news.net/news/2019/02/02/2618995/sport-rezultati-ot-kasnite-futbolni-machove-v-natsionalnite-parvenstva-na-germaniya-ispaniya-i-frantsiya.html", "text": "Късно снощи приключиха срещи от поредния кръг в германската Бундеслига, испанската ЛаЛига и френската Лига 1. \r\nВ Германия, от 20 кръг се игра срещата между Хановер-Лайпциг 0:3. За Лайпциг головете отбелязаха Халстенберг след дузпа в продължението на полувремето и Орбан в 64-тата и 87-мата мин. \r\nВ Испания   от програмата за 22 кръг на ЛаЛига мачът Уеска-Валядолид завърши 4:0. Головете отбелязаха Енрик (19), Пуледо (50), Гомес (53) и Авила(77). \r\nВъв Франция срещата от 23 кръг между Лил и Ница също е с резултат 4:0. Головете за Лил са на Леао (7), Пепе(37), Бамба(75), Реми( в продължението след редовното време).", "date": "2019.02.02", "title": "Спорт: Резултати от късните футболни мачове в националните първенства на Германия, Испания и Франция."}
{"url": "http://www.focus-news.net/news/2019/02/02/2618994/predstoyashti-mezhdunarodni-sabitiya-za-2-fevruari-agentsiya-fokus.html", "text": "Протест на „жълтите жилетки“ за 12-та поредна събота \r\n***  Косовските сърби излизат на протест в подкрепа на антиправителствените протести в Сърбия \r\n***  Протест на опозицията, предвождан от Хуан Гуайдо", "date": "2019.02.02", "title": "Предстоящи международни събития за  2 февруари  (Агенция \"Фокус\")"}
{"url": "http://www.focus-news.net/news/2019/02/02/2618997/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове. Това съобщиха от  ГД „Гранична полиция“ . Информацията е към 06.00 часа.", "date": "2019.02.02", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2019/02/02/2618996/aktualna-patna-obstanovka.html", "text": "Информация за състоянието на републиканските пътища към 06.00 часа на 02.02.2019 г., предоставена от  Агенция „Пътна инфраструктура“ . Метеорологична обстановка: \r\nТемпературите са в интервала от - 5 ° до 6°. Времето над страната е предимно облачно. Вятър духа в областите Враца, Монтана, Добрич, Силистра, Разград, Шумен,  Варна, Бургас и Смолян.  \r\nПътните настилки са предимно сухи на места мокри, заснежени, по усойните и планински райони частично заледени, обработени и проходими при зимни условия. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. движението в участъка от 45+900 до км 53+000 и в двете посоки да се осъществява с повишено внимание поради констатирани неравности по пътната настилка. Скоростта на движение е ограничена до 90 км/ч.  \r\nДвижението по при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък до 31.05.2019 г. \r\nДо 31.05.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- при липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, както и е забранено движението и спирането по аварийната лента.  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДвижението по АМ „Тракия“ в участъка  Чирпан –  Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка до 31.03.2019 г.  \r\nОПУ Бургас: \r\nДо 08.02.2019 г. движението в участъка Деветак – Ветрен от км 308+107 до км 359+475 да се осъществява с повишено внимание поради ремонтни дейности на асфалтовата настилка. Трафикът се регулира с пътни знаци.  \r\nАМ „Хемус“:  \r\nОбласт София: \r\nДо 31.03.2019 г. е ограничено движението на МПС над 12 тона само в посока София в участъка от км 30+260 до км 47+060 /от п.в. „Витинска река“ до п.в. Ботевград/ поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п. в. \"Витинска река\".  \r\nДо 31.05.2019 г. движението при Потоп в участъка от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението в участъка от км 31+996 до км 33+780 се осъществява двупосочно в платното в  посока Варна, с една лента в посока София и една лента в посока Варна поради ремонтно-възстановителни дейности на виaдукт при км 33+600 и тунел „Витиня“ /лява тръба/.  \r\nДо 31.03.2019 г. движението в участъка от км 34+590 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920; \r\nДо 31.03.2019 г. движението в участъка от км 48+800 до км 53+690 се осъществява двупосочно в платното в посока София поради ремонтни дейности по виадукт при км 51+360. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nШофьорите да карат с повишено внимание в тунел „Мало Бучино“ на АМ „Струма“ в посока Перник, поради подготовка за предстоящите ремонтни дейности на облицовъчните пана в съоръжението. Трафикът се осъществява в изпреварващата лента и скоростта на движение е до 50 км/ч. Ограничено е преминаването в активната лента на тунела. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Превала“ – отворен за всички МПС; \r\n- „Вратник“ - забранено е движението на МПС над 10 т - целогодишно; \r\n- „Дюлински“ - забранено е движението на МПС над 3,5 т - целогодишно; \r\n- „Пампорово“ - забранено е движението на МПС над 3,5 т; \r\n- „Петрохан“ - забранено е движението на МПС над 12 т, както и тегленето на ремаркета и полуремаркета - целогодишно; \r\n- „Твърдишки“ - забранено е движението на МПС над 10 т - целогодишно; \r\n- „Шипка“ - целогодишно забранено движението на МПС, предназначени за превоз на товари с технически допуст е има максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nДвижението по път I-1 Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.03.2019 г. \r\nДвижението по път I-1 Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград и скоростта се ограничава до 40 км/ч. Срок до 02.02.2019 г. \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.05.2019 г. \r\nОбласт Видин: \r\nДвижението по път I-1 Видин-София от 5+000 до 22+000 км се осъществява в двете посоки за всички МПС с повишено внимание поради подмяна на смачкани еластични прегради с нови .Срок до 05.02.2019г.                                                                                                                                   \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Велико Търново:  \r\nДвижението в участъка Полски Тръмбеш – Велико Търново от км 88+050 до км 93+060 се осъществява с повишено внимание поради изсичане на храсти. Срок до 15.02.2019 г. \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nОбласт Бургас: \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 15.03.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 03.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на репубилканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Временно движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности. Срок до 28.02.2019 г. \r\nПът IІI-198: Движението е ограничено за МПС над 10 т. по път IІI-198 Гоце Делчев – Катунци поради снегопочистване. Срок до 02.02.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 15.03.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\n Път III-906: Движение с повишено внимание по път ІІІ-906 от км 34+100 до км 61+300 поради локални ремонтни дейности по пътното платно /полагане на студена асфалтова смес/. Участъкът е сигнализиран с пътни знаци. Срок до 08.02.2019 г. \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III–403 Движението по път III–403 Кормянско – Малки Вършец – Крамолин при км 10+080 между с. Кормянско и с. Малки Вършец е ограничено за пътни превозни средства с ширина, включително товара, по - голяма от 3,30 м, поради стеснен мост над р. Крапец. Поставена е необходимата пътна сигнализация. \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с.Малки Вършец. Срок до 31.03.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004 Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на ППС се осъществява през улици в урбанизирана територия на гр. Габрово .Поставена е необходимата пътна сигнализация. Срок до 28.02.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 29.02.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 28.02.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 28.02.2019 г. \r\nПът III-623: Движението по път III-623 Бобов дол – Жедна от км 15+200 до км 15+270 се осъществява в една лента поради свличане на земна маса. Сигнализирано с пътни знаци. Срок до 07.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 28.02.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 28.02.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът ІІІ-114: Движението по път ІІІ-114 Василовци - Дондуково от км 13+500 до км 18+000 се осъществява в една лента поради ремонтни дейности. Участъкът е сигнализиран с пътни знаци,водачите да се движат с повишено внимание. Срок до 04.02.2019 г. \r\nПът III-1121: Движението по път ІІІ-1121 Брусарци – Дондуково от км 2+000 до км 7+835 поради ремонтни дейности. Участъкът е сигнализиран с пътни знаци,водачите да се движат с повишено внимание. Срок до 04.02.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Ограничава се движението по път ІІ-37 Батак – Доспат за МПС над 12 т. както и тегленето на ремаркета и полуремаркета. Срок до 03.02.2019 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: \r\nПът ІІІ-623: Движението по път III-623 Жабляно – Земен от км 46+000 до км 48+000 се осъществява в една лента поради опасност от падащи камъни. Движението се регулира с пътни знаци. Водачите на МПС да се движат със съобразена скорост и повишено внимание. Срок: 28.02.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 06.02.2019 г. \r\nПът III-706: Движението по път III-706 гран. Търговище – Ябланово – Тича от км 7+500 до км 20+700 се осъществява в една лента поради подмяна на мантинели. Срок до 06.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-37: Движението по път II-37 Батак – Доспат е ограничено за МПС с маса над 12 т. с ремаркета и полуремаркета. Срок до 04.02.2019 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. с ремаркета и полуремаркета поради намален габарит на пътното тяло.  \r\nОбходен маршрут: Лъки – Югово – Чепеларе – Рожен и обратно. Срок до 31.03.2019 г.;  \r\nПът ІІІ-861: Ограничено е движението за всички МПС по път ІІІ-861 от км 31+040 (граница с ОПУ – Пловдив) до км 40+833 (разклон Национална астрономическа обсерватория), поради паднали и падащи множество дървета. Срок до 04.02.2019 г.; \r\nПът ІІІ – 864: Движението по път III-864 Стойките – Пампорово е ограничено за МПС над 12 тона с ремаркета и полуремаркета, а леките автомобили да се движат задължително с вериги. Срок до 04.02.2019 г.; \r\nПът-8631: Ограничено е движението по път III-8631 Момчиловци – Славейно при местност Момина вода от км 0+000 до км 5+993 за всички МПС, поради паднали и падащи множество дървета. Срок до 04.02.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; Всички МПС да се движат с вериги. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 28.02.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.02.02", "title": "Актуална пътна обстановка"}
{"url": "http://www.focus-news.net/news/2019/02/02/2618998/nimh-dnes-shte-bade-toplo-za-nachaloto-na-fevruari-s-maksimalni-temperaturi-mezhdu-12-i-17.html", "text": "Днес над страната ще има разкъсана средна и висока облачност. Ще се появи слаб, в южните и източните райони, умерен юг-югозападен вятър и с него ще се пренася по-топъл въздух. Атмосферното налягане през деня ще се задържи почти без промяна - близко до средното за месеца. Ще бъде топло за началото на февруари време с максимални температури между 12° и 17°, по-ниски в крайните северозападни райони, в София 12-13°. Това съобщи за Агенция „Фокус“ дежурният синоптик Христо Христов в  Националния институт по метеорология и хидрология (НИМХ) .  \r\nНад Черноморието ще преобладава слънчево време с разкъсана предимно висока облачност. Максимални температури от 10° в северните, до 15-16° в южните райони. Температурата на морската вода е 6-7°. Вълнението на морето ще бъде 2-3 бала. \r\nНад планините ще има разкъсана средна и висока облачност, по-значителна над масивите от Западна България. Ще духа умерен, по високите и открити части и временно силен югозападен вятър. Максимална температура на височина 1200 метра около 8°, на 2000 метра – около 3°.", "date": "2019.02.02", "title": "НИМХ: Днес ще бъде топло за началото на февруари с максимални температури между 12° и 17°"}
{"url": "http://www.focus-news.net/news/2019/02/02/2619002/aktrisata-stoyanka-mutafova-shte-otbelezhi-70-godini-na-stsenata-sas-spetsialen-spektakal-yubiley-navrah-97-iya-si-rozhden-den.html", "text": "Великата и неповторима Стоянка Мутафова навършва 97 години. Навръх рождения си ден тя ще отбележи „70 ГОДИНИ НА СЦЕНА” със специален спектакъл-юбилей от 19.30 часа в зала 1 на НДК. На сцената ще стъпят и куп нейни приятели и колеги, за да я уважат и поздравят. Очаква се празникът да споделят едни от най-големите звезди на родната театрална и музикална сцена. Сред тях ще са самата Йорданка Христова, Силвия Кацарова, Мария Сапунджиева, Виктор Калев, Любо Нейков, Ненчо Илчев, Албена Павлова, „Тоника Домини“ и още от най-големите звезди на родната театрална и музикална сцена. Водещи на събитието ще бъдат актьорите Аня Пенчева и Кирил Ефремов.  \r\nБилетите за спектакъла в зала 1 НДК са напълно разпродадени, но е обявена и втора дата – 12 март.", "date": "2019.02.02", "title": "Актрисата Стоянка Мутафова ще отбележи 70 години на сцената със специален спектакъл-юбилей навръх 97-ия си рожден ден"}
{"url": "http://www.focus-news.net/news/2019/02/02/2619000/pravoslavnata-tsarkva-chestva-sretenie-gospodne.html", "text": "На 2 февруари Българската православна църква чества Сретение Господне - един от 12-те големи празници в годината, но и един от четирите празници, посветени на Божията майка. Сретение Господне е известен и като Зимна Богородица. \r\nНа този ден се възпоменава описаното от евангелист Лука посрещане на младенеца Исус от праведника Симеон. Тогава се навършват 40 дни от раждането на Исус Христос. Според Мойсеевия закон всяко първородно момче трябва да бъде посвещавано или представяно на Бога веднага след навършването на 40 дни от рождението му, а майката да принесе в жертва на Бога агне или два гълъба, ако е бедна. Затова Дева Мария донесла младенеца в Йерусалимския храм и принесла в жертва два гълъба. \r\nВ Йерусалимския храм по онова време живеел благочестивият старец Симеон, на когото от Дух Свети му било обещано, че той няма да види смърт, докато не видят очите му родения от Девица. Когато Света Богородица донесла своя младенец в храма, праведният Симеон го прегърнал и в пророческо вдъхновение извикал: \"Сега отпускаш Твоя раб, Владико...\". Това е възторжена молитва, която и до днес се чете в християнските храмове. \r\nТака от онези древни времена до днес е останал обичаят на 40-ия ден от раждането си децата да бъдат въведени в храма Господен, за да бъдат благословени, а на майките им да бъде прочетена очистваща молитва. \r\nНа този ден не се работи, защото децата ще се раждат белязани. Спазва се строго половото въздържание: така ще се увеличи плодовитостта на домашните животни и те ще бъдат живи и здрави. Жените не пипат остри предмети, не режат хляб, конци или дърва, за да бъдат здрави децата. Месят се питки и се раздават в две къщи. По това кой първи ще дойде в къщата се гадае какво дете ще се роди първо мъжко или женско. Девойките вярват, че бъдещият им съпруг ще прилича по външен вид и нрав на онзи мъж, когото срещнат пръв. \r\nНа някои места в България празнуват този ден като празник на мъжката рожба - наричат го Петльовден.", "date": "2019.02.02", "title": "Православната църква чества Сретение Господне"}
{"url": "http://www.focus-news.net/news/2019/02/02/2619005/denyat-2-fevruari-v-balgarskata-istoriya.html", "text": "Православната църква отбелязва празника Сретение Господне. В народната традиция 2 февруари е по-известен като Петеларов ден. \r\nПрез 1846 година силен пожар изпепелява богатите квартали на Пловдив, а през 1854 година в Одеса се създава Одеското българско настоятелство - емигрантска политическа организация, поставила си за цел да работи активно за решаване на Българския въпрос.  \r\nПрез 1896 година престолонаследникът княз Борис III Търновски преминава в православното изповедание с кръстник руският император Николай II. Обредът се  извършва в катедралата \"Свети Крал\" в София от екзарх Йосиф I.   2009 г.  \r\nПрезидентът на Република България присъжда Орден „Стара планина” - втора степен на Янко Русев, „за изключителния му принос за развитието на физическото възпитание и спорта в Република България и по повод 50 години от рождението му.“ 1941 г.  \r\nВ Предел (Румъния) е подписан протокол между щаба на войската и командването на 12-а германска армия. Най-важната клауза в него е, „че Българската армия няма да бъде употребена за нападателни действия срещу Гърция или Турция\". 1913 г.  \r\nВ края на Балканската война и навечерието на Междусъюзническата война от 30 януари до 2 февруари в София се провеждат българо-румънски преговори. Княз Гика настоява да получи 3300 кв. км в Южна Добруджа. 1909 г.  \r\nОсновава се Лозарска кооперация \"Гъмза\" в с. Сухиндол, Търновско. \r\nОсновател и директор на първата на Балканския полуостров лозаро-винарска кооперация е Марко Вачков. Той е български кооперативен деец, основател на модерното пчеларство в България, книжовник, публицист, преводач, читалищен деец. Завършва педагогика в Свищов (1884 г.) и земеделие в \"Образцов чифлик\", Русе (1896 г.). Основава първата пчеларска организация в България през 1899 г. Започва да издава списание \"Пчела\", на което е главен редактор (1902-1927 г.). Участва в международни изложби по пчеларство в САЩ, Русия, Белгия (1904-1905 г.). Освен лозаро-винарска кооперация \"Гъмза\" основава и Български пчеларски съюз (1911 г.), кооперативна централа \"Напредък\" (1919 г.), Сухиндолската популярна банка (1919 г.), пчеларска кооперация \"Нектар\" в София (1920 г.), Съюза на българските лозаро-винари (1920 г.), Съюза на лозаро-винарските кооперации (1928 г.). Член е на управителния съвет на Съюза на популярните банки в София (1919-1935 г.) и на управителния съвет на Върховния кооперативен съюз (1927-1928 г.). Редактор е на вестници в Сухиндол. Негови книги са: \"За лозарството и филоксерата в Сухиндол\" (1899 г.), \"Разсадник на американски лози\" (1903 г.), \"Отглеждане на пчелите в старите неразборни кошери\" (1905 г.), \"Пчеларска библиотека\" (1905 г.), \"Ново пчеларство\" (1912 г., преведена на турски език), \"Сухиндол и кооперацията му\" (1915 г.). Превежда: \"Ползата от пчелите\" от Т. Цеселски, \"Медът като лекарство, храна и продукт за домашно употребление\" от А. Дубини, \"Живота на Франсоа Хубер\" от А. П. дьо Кандол, \"Пчела, нейната естествена история\" от Т. В. Кован, \"Кошерът Дадан-Блат\" от Ед. Бертран, \"Болести и неприятели на пчелите\" от Ж. дьо Лаянс, \"Селско-стопански кооперации в чужбина\" и \"Кооперативна христоматия\" от В. Ф. Тотомиянц и др. 1896 г. \r\nПрестолонаследникът княз Борис III Търновски преминава в православното изповедание с кръстник руският император Николай II. Обредът се е извършва в катедралата \"Свети Крал\" в София от екзарх Йосиф I. 1883 г.  \r\nОсновава се взаимоспомагателното Българско типографско дружество в София. \r\nБългарското типографско дружество е първата работническа професионална организация в България. Основната й цел е да подпомага материално членовете си и да им съдейства за повишаване на професионалната им квалификация. В него членуват главно работници от Държавната печатница. Създава първите международни връзки на българските работници (1886-1887 г.). През 1907 г. се обединява с Работническото печатарско дружество и се създава Типографско работническо дружество, което през 1908 г. влиза в състава на Типографския работнически съюз, създаден през същата година. 1875 г.  \r\nВ Букурещ започва да излиза вестник \"Балканул\", редактиран от Кириак Цанков. Вестникът има политически характер и първоначално се отпечатва само на румънски език, а по-късно и на български под името \"Балкан\". 1873 г.  \r\nВ Свищов се създава ученическо дружество \"Плод\". 1870 г.  \r\nПо инициатива на Мариола Доспевска в Пазарджик се основава женско дружество. 1854 г.  \r\nВ Одеса се създава Одеско българско настоятелство (ОБН) – емигрантска политическа организация, поставяща си за цел да работи активно за разрешаването на българския въпрос. В ръководството на настоятелството влизат влиятелни одески българи – главно търговци и църковни дейци: Стефан Д. Тошкович, Никола Х. Палаузов, Никола М. Тошков и Константин Н. Палаузов и др. В годините на Кримската война (1853-1856 г.) Одеско българското настоятелство (ОБН) изиграва важна роля за сформирането на българските доброволчески отряди. След 1856 г. Одеско българското настоятелство (ОБН) развива благотворителна дейност в подкрепа на просветното и църковното движение. През 60-те и 70-те години на ХІХ в. взема участие в почти всички по-ярки прояви на освободителните борби на българския народ. 1846 г.  \r\nПожар унищожава най-богатите квартали на Пловдив. На тази дата са родени:  1922 г.  \r\nРодена е Стоянка Константинова Мутафова – българска театрална и филмова актриса. Завършва Консерваторията по изкуствата в Прага, Софийски университет “Св. Климент Охридски”, специалност “Класическа филология” и Държавната театрална школа в София. Работи в театър в Прага (1946-1949 г.), в Народен театър “Иван Вазов” (1949-1956 г.). Един от основателите е на Държавния сатиричен театър “Алеко Константинов”, където работи до пенсионирането й (1956-1991 г.). Стоянка Константинова Мутафова е безспорен комедиен талант, реализиран в много запомнящи се роли в киното и театъра. Носител е на награда “Паисий Хилендарски” (2001 г.); орден “Стара планина”, I ст. (2002 г.) и др. 1911 г.  \r\nРоден е Александър Бурмов  - историк. Александър Бурмов се ражда в село Бяла Черква, Община Павликени  в семейството на Мария и Колю Бурмови. Майката е от Бяла черква от род Кожухаровци, а бащата е от с. Нова махала, Габровско. Александър Бурмов завършва основно си образование и непълна смесена гимназия в Бяла черква. Като ученик на 17-18 години започва научните си изследвания. Той сътрудничи на вестниците „Павликенски глас”, „Звънче”; „Борба”; „Трезва мисъл”; „Българска реч” където се публикуват неговите статии, разкази и стихове. \r\nПървият му научен труд, които излиза, когато е бил на 19 години, е „Народни умотворения от с. Бяла черква, Търновско”. Книгата е с обем 192 страници, голям формат, издание на БАН. Съдържа 250 народни песни, 21 приказки, пословици, поговорки, гатанки, детски игри и др.По негова инициатива и с активното му участие се състояли и големите тържества по случай 100-годишнината от рождението на Бачо Киро в Бяла черква през 1935 г. Две години по-късно (1937) Александър Бурмов и Стойко Стойков издават сборника „Бачо Киро Петров, материали и документи”, който се съхранява във фонда на Историческия музей. В този ценен исторически труд в четири дяла са събрани съчиненията на Бачо Киро, писма от и за него и ръкописните му бележки. Този сборник с материали и документи ни дава ясна представа за личността, за съдбата и делото на скромния селски учител, трудолюбив писател и революционер Бачо Киро. Александър Бурмов се записва в Историко-философския факултет на Софийския университет и следва специалност история. След успешното си дипломиране пред 1939 г. е изпратен на едногодишна специализация във Виена.  \r\nПрез 1946 г. е редовен доцент и ръководител на Катедрата по История на България. В периода 1947 - 1965 г. Бурмов е професор по история на България и история на Византия в СУ.  \r\nТой е един от основателите на списание „Исторически преглед” и на „Българското историческо дружество”.Научните му интереси са насочени съм средновековна българска история и история на българското Възраждане. По важни негови трудове са:„Български революционен централен комитет. 1868-1877”, издадена през 1943 г. „История на България през време на Шишмановци”- 1947 г.; „Към въпроса за произхода на прабългарите”- 1948г.; „Христо Ботев през погледа на съвременниците си”,; „Христо Ботев и неговата чета”; През 1958 г. Бурмов е избран за член-кореспондент на БАН. На 15 септември 1963 г. на хълма „Света гора” във Велико Търново отваря врати Висш педагогически институт. Като основател и пръв ректор професор Бурмов, произнася слово при откриването му. \r\nАлександър Бурмов е събрал около 400 народни песни, 450 приказки по говора на Бяла черква, 20 песни и 600 гатанки, пословици, басни. Издал е книгата „Изследвания на белочерковския говор с оглед на старобългарски и новобългарски език”.  \r\nПо това време той е превел 2 басни на Езоп от старогръцки. В периода от 1931 до 1937 год. проф. Бурмов прави едно голямо дарение от 271 книги от личната си библиотека на Читалище „Труд” в Бяла черква.  \r\nРодната къща на проф. Александър Бурмов се намира в Бяла черква, ул.„Бачо Киро” №47. На тази дата умират 1976 г.  \r\nУмира художникът Златю Бояджиев (1903 - 1976). Роден е на 22 октомври 1903 г. Завършва Художествената академия в София в класа на Цанко Тодоров. Работи в областта на портрета и пейзажа. Творчеството му се характеризира с два периода. Създава битовите картини \"Брезовски овчари\", \"Есен\", \"На нивата\" (1943 г.), \"Свинарка\" (1945 г.) и др. Портретите - \"Портрет на баща ми\" (1940 г.), \"Майка ми\" (1940 г.), \"Автопортрет\" и др. През 1951 г. прекарва тежко заболяване; получава парализа на дясната ръка. След няколко години започва да рисува с лявата ръка, с нов стил и нови изразни средства. Първата изложба от новия период организира в Пловдив (1958 г.). Някои от творбите през новия период са  \"Село Брезово\" (1959 г.), \"Към кланицата\" (1960 г.), \"На трапезата\" (1967 г.) и много други. Негови картини притежават Националната художествена галерия, София, Пловдивската художествена галерия, много галерии в България и Европа и частни колекции.  1941 г.  \r\nУмира Янко Иванов Сакъзов – български общественик, политик, публицист, един от лидерите на БРСП (об.) - партията на т. нар. широки социалисти. Роден е на 24 септември 1860 г. в Шумен. Учи в Русия (1878-1881 г.) и след това в Германия (1881-188 г.), в Лондон (1883 г.) и в Париж (1884 г.). Известно време е учител по естествени науки и история в Шумен, където работи заедно с Димитър Благоев, помощник-прокурор в Шумен (1887-1890 г.). С други земеделци се противопоставя на изменението на чл. 17 от Конституцията, протестира в Камарата (1912 г.) срещу изключително военния характер на Балканския съюз, като предупреждава, че личния режим ще доведе до сблъскване между съюзниците. През Първата световна война се застъпва за пълен неутралитет на България. Всепризнат лидер е на БРДСП (об.), до края на живота си е член на нейния Централен комитет и представя партията в международни социалистически организации. Министър е на търговията, промишлеността и труда в правителството на Т. Теодоров (19 октомври 1918 г. – 6 октомври 1919 г.), прокарва осемчасовия работен ден. Изпълнява различни дипломатически мисии в чужбина. Сакъзов е един от първите депутати социалисти в Народното събрание. Народен представител е в VII (1893-1894 г.), VIII (1894-1896 г.), ХII (1902-1903 г.), ХV-ХIХ (1911-1923 г.), ХХI-ХХIII (1923-1934 г.) Народно събрание. След Деветнадесетомайския преврат (1934 г.) е в легалната опозиция. Автор е на книгите “Цезаризъм или демокрация” (1903 г.), “Българите в своята история” (191 г.) и др. Бори се срещу идеите на Коминтерна и болшевизацията на социалдемократическото движение в България. Съчинения: “Поглед върху новата история на България и мястото на българските социалисти” (1906 г.), “Против монархията - в защита на републиката” (1946 г.). 1884 \r\nУмира Иларион Ловчански и Кюстендилски (светско име - Иван Иванов) – висш български духовник и патриот. Роден е през 1800/1801 г. в гр. Елена. Учи в Елена и в Капиновския манастир, където прекарва дълги години. Монах е от 1819 г. Служи при търновските митрополити като дякон, йеродякон, архимандрит и протосингел. Епископ е от 1849 г. или 1850 г. През март 1852 г. е назначен за епископ на Ловчанската епархия. Подпомага развитието на новобългарското училище. Отрича се от Цариградската патриаршия през декември 1868 г., присъединява се към българските архиереи и отива в Цариград. След учредяването на Българската екзархия (1870 г.) е назначен за председател на Привременния синод. Български екзарх е от 1872 г. Кюстендилски митрополит е от 1872 г. до смъртта си. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.02.02", "title": "Денят 2 февруари в българската история"}
{"url": "http://www.focus-news.net/news/2019/02/02/2619004/otbelyazvame-petlyovden-po-star-stil.html", "text": "На 2 февруари по стар стил отбелязваме Петльовден. Народът нарича този празник още Ихтим и Петеларовден. Основното обредно действие е коленето на петел във всяка къща, в която има мъжка челяд. Целта е да растат момченцата здрави, да се развиват като истински юначни мъже. Празникът се чества на 20 януари по нов стил. Тогава църквата почита паметта на Св. Евтимий, Патриарх Търновски. На някои места св. Евтимий се възприема като господар на детските болести и може да предпази малките от „детеш-ката\" или „вънкашната\" болест (детски паралич и епилепсия). Празникът е семантично свързан с обредноста на Бабинден, посветен е на здравето и нормалното полово съзряване на момчетата. Обредната жертва се коли на прага на дома (обикновено от 15-16-годиишен юноша). С кръвта на заклания петел или направо с отрязаната глава колачът (петеларят) прави кръст по челата на всички момчета в къщата, за да са здрави през годината. Кръст рисува и по външните врати и порти. Главата, обърната на изток, забожда на портата. Краката захвърля на покрива на къщата, а перата запазва - за лековито баене, за украса на празничните знамена (колуни). В къщи, в които има момичета, колят кокошка. Месят се обредни пити, кравайчета, приготвят се баница, зелник и пр. Закланият петел се сварява цял. Част от храната се раздава на роднини и съседи за здраве. Майките на малки момченца ходят при бабата акушерка на гости, даряват я с къдели вълна и наниз люти чушки. Вълната е символ на женското начало, лютите чушки - на мъжкото. Майките заедно приготвят знамето колун от петльови пера, червени конци, бръшлян и здраве.", "date": "2019.02.02", "title": "Отбелязваме Петльовден по стар стил"}
{"url": "http://www.focus-news.net/news/2019/02/02/2618981/the-guardian-masovi-protesti-v-tsyala-venetsuela.html", "text": "В събота са планирани масови улични протести, чиято основна цел е да искат свалянето на Николас Мадуро от власт, пише  The Guardian  и пояснява, че наследникът на Уго Чавес се бори за политическото си оцеляване и за бъдещето на Боливарската революция. \r\nМадуро бе избран за първи път през 2013 година веднага след смъртта на Чавес, за втори път той спечели президентските избори в 2018-та. Този вот се възприема от широкото обществено мнение като силно манипулиран. \r\nПрез тези години милиони венецуелци бяха принудени да емигрират, за да избегнат хиперинфлацията, увеличаващата се престъпност и все по-големия недостиг на храни, лекарства и реално здравеопазване.   \r\nНеочаквана промяна настъпи в първия месец на 2019-та, когато на 23 януари малко известният до този момент опозиционен политик Хуан Гуайдо се обяви за временния президент на десницата.    Ивелина Ватова", "date": "2019.02.02", "title": "The Guardian: Масови протести в цяла Венецуела"}
{"url": "http://www.focus-news.net/news/2019/02/02/2619008/denyat-2-fevruari-v-svetovnata-istoriya.html", "text": "Испанският конкистадор Педро де Мендоса основава Буенос Айрес (днешната столица на Аржентина) на бреговете на р. Ла Плата на 2 февруари 1536 г.  \r\nПрез 1701 г. Петър I издава указ за основаване на Балтийския флот, който получава бойно кръщение по време на Северната война. \r\nПрез 1709 г. на безлюден остров е открит и спасен корабокрушенецът Александър Селкирк смятан за  прототип на Робинзон Крузо. Английският моряк е пребивавал на остров Мас-о-Тера 6 години, а писателят Даниел Дефо използва неговите преживявания при създаването на своя герой.  2018 г. \r\n955 миньори, които са останали над едно денонощие блокирани в южноафриканската мина „Беатрикс“ поради повреда в електрозахранването, са изведени на повърхността. 2018 г. \r\nИзвестният европейски проповедник на исляма Тарик Рамадан е арестуван във Франция и срещу него са повдигнати обвинения в изнасилване.  2018 г. \r\nДарън Озбърн, прегазил 13 мюсюлмани край джамията във Финсбъри Парк в Северен Лондон, е осъден на доживотен затвор без право на помилване в рамките на първите 43 години от изтърпяването на наказанието. 2018 г.  \r\nПентагонът публикува нова политика, засягаща ядрените оръжия, която предлага въвеждането на два нови типа ядрено оръжие, което по същество означава прекратяване на политиката за намаляване на американския ядрен арсенал, заложена от бившия президент Барак Обама. 2017 г.  \r\nЕвропейският парламент единодушно одобрява безвизовия режим в шенгенската зона за Грузия 2015 г.  \r\nМинистър председателят на Япония поисква разрешение за военни действия срещу „Ислямска държава“ 2014 г.  \r\nВ Тайланд се провеждат парламентарни избори. 2014 г.  \r\nВ Салвадор се провеждат президентски избори. 2014 г.  \r\nВ Коста Рика се провеждат всеобщи избори. 1943 г.  \r\nПриключва Сталинградската битка, която е с решаващо значение за хода на Втората световна война. \r\nПрез лятото на 1942 г. нацисткото ръководство залага на завладяването на нефтените райони в Кавказ, плодородните области в Южна Русия и промишления Донбас. В края на юни 1942 г. започва обща акция на германците. Хитлеристкото командване разгръща широко настъпление в две направления - към Кавказ и на изток към Волга, което бележи началото на периода от Великата отечествена война, наричан кампания през лятото-есента на 1942 г. \r\nНа кавказкото направление в резултат на упорити боеве немските части достигат Кавказкия хребет, но не успяват да си пробият път през него. Към края на септември 1942 г. настъплението на немските войски е спряно. За да бъде организирана защитата на източното направление е създаден Сталинградският фронт. В края на юли 1942 г. противниковите войски под командването на генерал фон Паулус нанасят мощен удар на Сталинградския фронт. Но въпреки значителното си превъзходство за месец хитлеристките войски успяват да се придвижат едва на 60-80 км и с големи усилия да се доберат до далечните отбранителни линии на Сталинград. През първите дни на септември 1942 г. започва отбраната на Сталинград, която продължава до края на същата година. През септември-ноември 1942 г. съветските войски отблъскват около 700 вражески атаки. В боевете край Сталинград вражеските войски понасят големи загуби. Всеки месец там пристигат около 250 хил. нови войници и офицери на Вермахта, както и огромно количество военна техника. Към средата на ноември 1942 г. немските войски, които до този момент са дали повече от 180 хил. убити и 500 хил. ранени, са принудени да прекратят настъплението. \r\nВ хода на лятно-есенната кампания през 1942 г. хитлеристите успяват да окупират огромна част от европейската територия на СССР. Червената армия изтощава немските войски, които губят около 1 млн. войници и офицери, над 20 хил. оръдия, повече от 1500 танка. Съпротивата на съветските войски създава благоприятни условия за преминаване към контранастъпление в района на Сталинград. \r\nОще по време на ожесточените есенни боеве през 1942 г. ставката на Върховното командване пристъпва към разработване на план за настъпателна операция, чиято цел е обкръжаването и разгромяването на основните сили на немските войски, които действат непосредствено около Сталинград. Голяма заслуга за подготовката на тази операция, която получава условното название “Уран”, имат Георгий Жуков и Александър Василевски. За изпълнение на поставената задача са създадени три нови фронта: Югозападен (Николай Ватутин), Донски (Константин Рокосовски) и Сталинградски (Андрей Ерьоменко). Настъпателната групировка включва повече от 1 млн. души, 13 хил. оръдия и минохвъргачки, около 1000 танка и 1500 самолета. На 19 ноември 1942 г. започва настъпление на Югозападния и на Донския фронт. \r\nСлед денонощие в битката се включва и Сталинградският фронт. За немците настъплението е неочаквано. То се развива успешно за СССР. На 23 ноември 1942 г. немската войска край Сталинград е обкръжена (330 хил. войници и офицери под командването на ген. фон Паулус). Хитлеристкото командване сформира групата армии “Дон”, в която са включени 30 дивизии. Тя трябва да нанесе удар по Сталинград, да пробие обкръжението и да се съедини с 6-а армия на фон Паулус. Но предприетият в средата на декември опит да се изпълни тази задача завършва с ново поражение на немските и италианските сили. Към края на декември, след като разгромяват тази групировка, съветските войски достигат района на Котелниково и започват настъпление към Ростов. Това дава възможност да се пристъпи към окончателното унищожаване на обкръжените немски войски. На 2 февруари 1943 г. останките от армията на фон Паулус капитулират. Победата в Сталинградската битка довежда до широко настъпление на Червената армия по всички фронтове: през януари 1943 г. е разкъсана блокадата на Ленинград; през февруари е освободен Северен Кавказ; през февруари-март на централното (Московското) направление линията на фронта е преместена на 130-160 км. В резултат от есенно-зимната кампания от 1942/43 г. военната мощ на фашистка Германия е подкопана значително. 1934 г.  \r\nАлфред Розенберг е избран за шеф на пропагандата на Националсоциалистическата партия в Германия. Розенберг е известен в историята като “философът на нацизма”. Той е германски общественик и политик, един от главните военнопрестъпници на нацистка Германия. От 1923 г. е главен редактор на централния орган на Националсоциалистическата партия \"Фьолкишер беобахтер\". В книгата си \"Митът на ХХ столетие\" (1930 г.) прави опит да обоснове и защити расистките възгледи и завоевателната външнополитическа програма на германски фашизъм. През 1933 г. оглавява външнополитическия отдел на Националсоциалистическата партия. От юли 1941 г. е министър на окупираните източни територии. Един от главните организатори на масовите убийства и грабежите на немската администрация по време на нахлуването на нацистките войски в Полша, СССР и др. страни. Осъден е на смърт на Нюрнбергския процес. 1932 г.  \r\nОбществото на народите свиква Женевска конференция по разоръжаване. В нея участват 63 страни, между които 9 държави, нечленуващи в Обществото на народите (СССР, САЩ, Афганистан, Бразилия, Египет, Коста Рика, Мексико, Турция, Еквадор и др.). Френската делегация се стреми да запази военното си превъзходство над Германия, получено според Версайския мирен договор (1919 г.). Предложен е за обсъждане и приемане един от френските планове (\"план Тардие\"), който предвижда създаване на международна армия към Обществото на народите, в която ръководна роля да има Франция. Германската делегация предлага изравняване на степента на въоръжаване, но искането е отхвърлено. Фашисткото правителство на Германия обявява, че се оттегля от участие в работата на конференцията през октомври 1933 г. Германия напуска Обществото на народите. Великобритания, която се старае мерките по разоръжаване да не нарушат имперските й позиции и да не отслабят морското й могъщество, предлага т. нар. \"план Макдоналд\". Той предвижда максимално равнище за сухопътните въоръжени сили на европейските страни (март 1933 г.). Планът дава на Великобритания и САЩ големи предимства във военноморските и военновъздушните сили. Генералната комисия на Женевска конференция по разоръжаване приема плана на 8 юни 1933 г. Той става основа на бъдещата конвенция за разоръжаване. След многомесечни съвещания и спорове През 1935 г. Женевска конференция по разоръжаване прекратява работата си, без да постигне желания резултат. 1926 г.  \r\nСлед проведената през октомври 1925 г. във Виена учредителна конференция на Вътрешната македонска революционна организация (обединена) (ВМРО (об.)) към организацията се присъединява групата на серчани (Временен организационен комитет – от 19 юли 1925 г.). 1863 г.  \r\nАмериканският писател Самюел Клеменс за първи път използва псевдонима –„Марк Твен”. Той е американски белетрист реалист. Въвежда разговорния език в американската литература. Творчеството му е наситено с хумор и ирония. Създава остро сатирични романи – „Един янки в двора на крал Артур\", „Позлатеният век\". Най-значителната му творба е „Приключенията на Хъкълбери Фин. Световно известни са книгите за деца „Принцът и просякът\", „Приключенията на Том Сойер\". Очерци, фейлетони, разкази, пътеписи. 1848 г.  \r\nПо силата на мирния договор от 1848 г. Мексико отстъпва на САЩ повече от половината от своята територия.  \r\nМексико е държава в Северна Америка. През II хилядолетие преди Христа - на територията на Мексико се появяват олмеките, които създават богата култура. През I хилядолетие преди Христа се развиват 2 големи племенни групи: маи и сапотеки, по-късно - толтеки. През 1325 г. ацтеките основават държава. Около 200 години по-късно (1519-21 г.) Мексико е завладяно от испански конквистадори начело с Е. Кортес. През 1535 г. е обявено за вицекралство Нова Испания. През 1810 г. започва освободителна борба срещу колонизаторите под ръководството на М. Идалго-и-Костиля и Х. М. Морелос-и-Павон. Единадесет години по-късно Мексико извоюва независимостта си, през 1824 г. е приета конституцията и е провъзгласена федеративна република - Мексикански съединени щати. В периода 1846-48 г. в резултат на Американско-мексиканската война Мексико губи повече от 1/2 от територията си (Калифорния, Ново Мексико и Аризона). 1823 г.  \r\nВъв Венеция се състои премиерата на операта на Росини „Семирамида”. \r\nДжоакино Антонио Росини е италиански композитор. През 1806 г. започва да работи като корепетитор, клавесинист, диригент, хормайстор на оперна трупа. На 14-годишна възраст постъпва в музикален лицей, който завършва през 1810 г. Тогава се появява и първата му опера. Влияние върху формирането му като музикант имат Хайдн и Моцарт. През 1816 г. се появява опера му „Севилският бръснар\", поставена в Рим. По-късно създава лирико-комичните опери „Пепеляшка\" (1817 г.), „Крадливата сврака\" (1817 г.). От 1824 г. Росини е диригент на Италиански театър в Париж. В Париж създава „Граф Ори\" (1828 г.), „Вилхелм Тел\" (1829 г.), преработва някои от предишните си опери. „Вилхелм Тел\" е последната му опера. 1811 г.  \r\nРуски заселници основават Форт- Рос (САЩ). 1709 г.  \r\nСлучайно минаващ кораб прибира от остров Мас-о-Тера корабокрушенеца Александър Селкирк. Той е английски моряк и живее на острова от 1703 г. до 1709 г. Даниел Дефо използва неговите преживявания при създаването на своя герой Робинзон Крузо. 1701 г.  \r\nПетър I издава указ за основаване на Балтийския флот. Бойното си кръщение получава по времето на Северната война 1700 – 1721 г. През Втората световна война отбранява Моонзунските острови, Талин, и полуостров Ханко. Участва в отбраната на Ленинград през 1941-1943 г. и поддържа настъплението на сухопътните войски в Прибалтика, Източна Прусия и Източна Померания 1944-1945 г. 1555 г.  \r\nПри земетресение в Китай загиват над 820 000 души. 1536 г.  \r\nИспанският конкистадор Педро де Мендоса основава Буенос Айрес на бреговете на р. Ла Плата. 1033 г.  \r\nБургундия е присъединена към Свещената Римска империя. \r\nСвещената Римска империя е създадена от германския крал Отон I, който завладява Северна и Средна Италия, включително Рим. В нея влизат и Чехия, Бургундия, Холандия, Швейцария и др. Воюва с племената в Южна Италия и славяните от поречието на р. Елба. Постепенно властта на императора става номинална, а Вестфалския мир (1648 г.) утвърждава превръщането на империята в конгломерат от независими държави. Ликвидирана е на 14 (28 – нов стил) декември 1805 г. с т. нар. Пресбургски договор, завършил поредната война между Франция и Австрия. \r\nБургундия е присъединена по време на управлението на Конрад II, император на Свещената Римска империя от 1024 г. На тази дата са родени:  1927 г.  \r\nРоден е Стен Гетц – американски тенорсаксофонист, известен с прозвището \"The Sound\" (\"Звука\"). По време на II световна война Гетц има възможността да свири в най-популярните за времето си оркестри, сред които бигбенда на Д. Дорси (1945 г.) и бигбенда на Б. Гудман (1945-1946 г.). Звукозаписният си дебют прави през 1946 г., но става популярен, когато започва да свири с Уди Хърман (1947-1949 г.). През 50-те години на ХХ в. Гетц работи с музиканти като Хорас Силвър и Джими Рейни, посещава Европа, а заедно с Джони Смит създават незабравимия хит \"Moonlight in Vermont\"; през този период Гетц се разделя с влиянието на Л. Янг, когото смята за най-важната фигура в изграждането му като музикант. От 1958 г. до 1960 г. живее в Европа, а след завръщането си в САЩ записва албума \"Focus\". През февруари 1962 г. излиза албумът \"Jazz Samba\" с Ч. Паркър - това слага началото на \"ерата на босановата\". \"Дезафинадо\" е хит. През 1963 г. Гетц записва няколко албума в стил \"босанова\" с оркестрите на Л. Бонфа и Л. Алмейда; най-значителен в творчеството му и в историята на \"босановата\" изобщо е \"Getz/Gilberto\", записан заедно с А.-К. Жобим и Ж. Жилберто. \"The Girl From Ipanema\" (с гласовете на Аструд и Жоао Жилберто) осигурява на албума огромни продажби в САЩ. През следващите години той остава верен на босановата, но прави и различни експерименти, допринесли за развитието на фюжъна. Свири с Г. Бъртън, Б. Евънс, Ч. Кърия и др. В края на живота си Гетц отново се връща към чисто акустичното звучене. Последният му запис е \"People Time\" (1991 г.) - брилянтен дует с К. Барън. Стен Гетц умира на 6 юни 1991 г. в Малибу, Калифорния. 1882 г. \r\nРоден е Джеймс Джойс - ирландски писател космополит, един от основоположниците на модерната западноевропейска проза.Той е автор на  сборник новели \"Дъблинчани\" (1914 г.), психологическото есе \"Джакомо\" (1914 г.), \"Портрет на художника като млад\" (1916 г.), романа \"Улис\" (1922 г.), \"Бдението на Финеган\" (1939 г.). Връх в творчеството на Джойс е романът \"Одисей\", над който работи с известни прекъсвания от 1915 г. почти до края на живота си. Издаден е първо в САЩ. Обявен е за \"най-неприличния\" роман във Великобритания. Писан е без пунктуация и описва един-единствен ден. Личността и творчеството на Джойс оказват силно влияние върху Хемингуей и Фокнър, Дьоблин и Брох, Грийн и Борхес. Умира на 13 януари 1941 г. в Цюрих. На тази дата умират: 1984 г.  \r\nУмира руският писател Михаил Шолохов (1905 - 1984). Роден е на 24 май 1905 г. Член е на Световния съвет на мира. Депутат е във Върховния съвет на СССР. Академик. Учи в различни гимназии до 1918 г. Сражава се на Дон през Гражданската война. Осемнадесетгодишен публикува първите си произведения в младежки съветски вестник - три фейлетона, подписани в псевдоним “М. Шолох”. Публикува разкази във вестник “Молодой ленинец”, списание “Журнал крестьянской молодëжи”, “Огонëк”, “Комсомолия”, “Смена”, “Прожектор”, “Крестьянский журнал”. Това са произведенията, които съставят “Донски разкази” (1926 г.). Епопеята “Тихият Дон” започва да пише от 1926 г. Книга 1-2 излиза през 1928 г., книга 3 през 1929-1932 г. (В “Бързеите на “Тихия Дон” А. Солженицин подлага на обстойна критика авторството на Шолохов върху романа, третира го като плагиатство). През 1932 г. излиза книга 1 на “Разораната целина” (книга 2, 1959-1960 г.). Отделни глави от романа “Те са сражаваха за родината” излизат през 1943-1944 г. (нова редакция – 1969 г.). Публикува повестта “Съдбата на човека” през 1956-1957 г. Пише публицистични статии: “Слово за Родината” (1948 г.), “Борбата продължава” (1948 г.), “Светлина и тъмнина” (1949 г.), “Палачите няма да избягат от съда на народите” (1950 г.) и др. Лауреат е на Нобелова награда за литература (1965 г.). 1907 г.  \r\nУмира руският химик Дмитрий Менделеев (1834 - 1907). Роден е на 8 февруари 1834 г. Завършва висшето си образование в Париж. Известно време прекарва в Пенсилвания и Кавказ, където изучава петрола. През 1869 г. открива Периодичния закон за химичните елементи. Автор е на повече от 500 труда, между които класическият “Основи на химията” (ч. 1-2, 1869-1871 г.). Автор е на фундаментални изследвания по химия, въздухоплаване, метеорология, икономика, просвета и др. Един от инициаторите е за създаване на Руското химическо общество (1868 г.). Професор е в Петербургския университет (1865-1890 г.); академик е от 1880 г. (избирането му е подложено на балотаж, което предизвиква обществен протест). Организатор и пръв директор е (от 1893 г.) на Палатата за мерките и теглилките (която днес носи неговото име). За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.02.02", "title": "Денят 2 февруари в световната история"}
{"url": "http://www.focus-news.net/news/2019/02/02/2619009/sporttransferi-v-angliyskata-premiar-liga.html", "text": "Манчестър Юнайтед се разделя с полузащитника си Маруан Фалейни. Той преминава в китайския Шандун Лунън. Футболистът беше пет години и половина в Манчестър Юнайтед след трансфер от Евертън за сумата от 27 милиона и половина паунда. \r\nМениджърът на Тотнъм Маурисио Почетино е разочарован от политиката за трансфер на лондонския клуб, който не успя да привлече нито един състезател за сезон 2018/2019.  \r\nСлед 24-тия кръг Тотнъм е на 3-то място в английската Премиър лига с 54 точки.", "date": "2019.02.02", "title": "Спорт:Трансфери в английската Премиър Лига"}
{"url": "http://www.focus-news.net/news/2019/02/02/2619010/burgas-shte-se-provede-tenis-turnir-oksikom-oupan-za-momcheta-do-10-godini.html", "text": "На 2 и 3 февруари на кортовете на ТК \"СА Несебър\" ще се проведе отборен турнир, в който ще участват най-добрите момчета до 10-годишна възраст. Това съобщиха от пресцентъра на  Община Бургас . Целите са децата да усетят в по-голяма степен отборния дух на тениса, както и да поддържат състезателния ритъм и през зимните месеци. Основен фокус ще бъде децата, капитаните и родителите да се забавляват заедно по време на организираното състезание. Организатори на надпреварата са Българска Федерация по Тенис, МЦ \"Оксиком\" и ТК \"СА Несебър\". В турнира ще вземат участие 16 момчетата, които ще бъдат разпределени в четири отбора. Тимовете ще носят имената на младите изявени световни тенис звезди (Зверев, Циципас, Чорич и Шаповалов). Всеки отбор ще бъде ръководен от капитан, който по време на турнира ще подкрепя определения му чрез жребий отбор. Избраните капитани са Бранко Аврамовски, Мартин Захариев, Стефан Пантов и Марин Атанасов. Първи критерий за прием в турнира е ранглистата до 12 г., за момчета, родени през 2009 г. Втори критерий е класирането на момчетата, родени през 2009 г. на Мастърс турнира до 10 г. през 2018 г. ТК \"СА Несебър\" разполага с 3 червени корта, покрити с балонна конструкция, намиращи се в курортен комплекс Слънчев бряг.", "date": "2019.02.02", "title": "Бургас: Ще се проведе тенис турнир „Оксиком оупън“ за момчета до 10 години"}
{"url": "http://www.focus-news.net/news/2019/02/02/2619011/pazardzhik-znepolskiyat-episkop-arseniy-shte-oglavi-arhiereyska-sveta-liturgiya-za-sretenie-gospodne-v-selo-kozarsko.html", "text": "На 2 февруари Православната църква чества големия християнски празник Сретение Господне. По този повод във всички епархии на Българската православна църква се отслужва празнична света Литулгия, предаде репортер на  Агенция „Фокус“ .  \r\nЗнеполският епископ Арсений ще отслужи  Архиерейска света Литургия в храм „Сретение Господне”, с. Козарско - Пещерска духовна околия, Пловдивска епархия. Началото е в 9.00 часа.  \r\nНикола ПЕТКОВ", "date": "2019.02.02", "title": "Пазарджик: Знеполският епископ Арсений ще оглави архиерейска света Литургия за Сретение Господне в село Козарско"}
{"url": "http://www.focus-news.net/news/2019/02/02/2619012/smolyan-za-sedma-poredna-godina-v-grada-shte-se-provede-festival-na-avtorska-dramaturgiya-i-teatar-na-angliyski-ezik.html", "text": "За седма поредна година в град Смолян, ще се проведе Фестивал на авторска драматургия и театър на английски език. Това съобщиха от  Регионалното управление на образованието – Смолян . Мероприятието ще започне от 13.00 часа, в зала № 2 на РДТ „Николай Хайтов“. В него ще участват  три училищни театрални групи от Смолян и Златоград, които  ще се състезават за правото да представят област  Смолян на националния кръг през март в град Враца. \r\nФестивалът е проект на Министерството на образованието и науката с подкрепата и с участието на Британския  съвет, България и посолството на Съединените американски щати в  България и е трибуна за изява на всички, провокирани от творчеството и  английския език.", "date": "2019.02.02", "title": "Смолян: За седма поредна година в града ще се проведе Фестивал на авторска драматургия и театър на английски език"}
{"url": "http://www.focus-news.net/news/2019/02/02/2619013/blagoevgrad-praznik-na-vinoto-sabira-tseniteli-i-vinoproizvoditeli-v-selo-dabrava.html", "text": "„Празник на виното“ в село Дъбрава за поредна година ще събере ценителите на изкусната напитка. Това съобщиха от пресцентъра на  Община Благоевград . От 10.00 часа традиционният празник ще започне с богата програма. Разнообразната програма включва и дегустация на вина, като производителят на отличеното за най-добро вино бива провъзгласен за „Цар на виното“. Празникът се превърна в традиция и се провежда в първата събота на винарския месец - февруари.  През 2018 година за победител \"Цар на виното\" бе определен Асен Ерделски. Събитието е продължение на традицията по зарязване на лозята и наричането за здрава и плодородна година. „Празник на виното“ се организира със съдействието на Община Благоевград.", "date": "2019.02.02", "title": "Благоевград:  „Празник на виното“ събира ценители и винопроизводители в село Дъбрава"}
{"url": "http://www.focus-news.net/news/2019/02/02/2619006/pernik-belogradchishkiyat-episkop-polikarp-shte-oglavi-arhiereyska-sveta-liturgiya-po-sluchay-sretenie-gospodne-v-hram-sv-yoan-bogoslov-v-grad-zemen.html", "text": "На 2 февруари Православната църква чества големия християнски празник Сретение Господне. По този повод във всички епархии на Българската православна църква се отслужва празнична света Литулгия, предаде репортер на  Агенция „Фокус“ .   \r\nС благословението на Негово светейшество Българския патриарх и Софийски митрополит Неофит, от 9.30 часа Архиерейска света Литургия в храм „Св. Йоан Богослов“, град Земен, Софийска епархия, ще оглави Негово преосвещенство Белоградчишки епископ Поликарп - викарий на Софийския митрополит.  \r\nНикола ПЕТКОВ", "date": "2019.02.02", "title": "Перник: Белоградчишкият епископ Поликарп ще оглави Архиерейска света Литургия по случай Сретение Господне в храм „Св. Йоан Богослов“ в град Земен"}
{"url": "http://www.focus-news.net/news/2019/02/02/2619001/otmenya-se-gripnata-epidemiya-v-oblast-kardzhali.html", "text": "София.  От днес, 2 февруари, рипната епидемия на територията на област Кърджали се отменя, съобщиха от пресцентъра на  Министерството на здравеопазването . Учебните занятия във всички училища в областта се възобновяват от 4 февруари. Към днешна дата грипна епидемия е обявена на територията на следните области: Благоевград, Варна, Велико Търново, Видин, Враца, Добрич, Кюстендил, Монтана, Пазарджик, Плевен, Пловдив, Разград, Русе, Сливен, Смолян, София-град, Търговище и Шумен.", "date": "2019.02.02", "title": "Отменя се грипната епидемия в област Кърджали"}
{"url": "http://www.focus-news.net/news/2019/02/02/2619015/smolyan-arhimandrit-visarion-shte-sluzhi-na-sretenie-gospodne-v-hram-sv-nedelya.html", "text": "На 2 февруари Църквата е отредила да се чества един от 12-е Господски празници  –  Сретение  Господне. На този ден от 09.00 часа като предстоятел на храма „Св. вмчц. Неделя“ в кв. Райково в Смолян, архиерейският наместник на Смолянска духовна околия Негово  Високопреподобие архимандрит Висарион ще възглави празничната божествена св. Литургия. Заедно с него ще служат иконом Запрян Шиков и иподякони. Ще пее църковният хор. Това съобщиха от  Архиерейско наместничество – Смолян . \r\nПразникът припомня едно знаменателно събитие  –  представянето на  Младенеца пред Господа на 40-ия ден след раждането Му, донесен в храма  от Майка Му Дева Мария и от Йосиф. Тази среща /сретение/ е описана паметно в Евангелието от св. апостол Лука /2 глава/: \r\n„А когато се изпълниха дните на нейното очистяне, според закона Моисеев, донесоха Го в Иерусалим, за да Го представят пред Господа, както е писано в закона Господен…Тогава имаше в Иерусалим един човек, на име Симеон; и тоя човек беше праведен и благоговеен, и чакаше утехата Израилева; и Дух Светий беше върху него. Нему бе предсказано от Духа Светаго, че няма да види смърт, докато не види Христа Господен. И дойде по вдъхновение в храма. И когато родителите донесоха Младенеца Иисуса, за да извършат на Него обичая по Закона, той Го прегърна, благослови Бога и рече: сега отпускаш Твоя раб, Владико, според  думата Си, смиром; защото очите ми видяха Твоето спасение, що си приготвил пред лицето на всички народи,  светлина за просвета на езичниците, и слава на Твоя народ  Израиля.“", "date": "2019.02.02", "title": "Смолян: Архимандрит Висарион ще служи на Сретение Господне в храм „Св. Неделя“"}
{"url": "http://www.focus-news.net/news/2019/02/02/2619014/burgas-zimnite-gosti-na-grada-e-tema-na-lektsiyata-v-prirodonauchniya-muzey-tazi-sedmitsa.html", "text": "„Зимните гости“ на града е тема на лекцията в  Природонаучния музей тази седмица. Кои птици можем да срещнем в Морската градина през зимата, ще разкаже орнитологът и главен уредник на музея доц. д-р Светла Далакчиева. Това съобщиха от пресцентъра на  Община Бургас . Доц. Далакчиева ще помогне на всеки участник да разпознае пернатия модел от снимките си в Морската градина и край Бургаските езера.  \r\nЖивотните имат различни приспособления, за да оцелеят през тежките зимните дни в нашите географски ширини. Широко известен е фактът, че много от птиците отлитат на юг през зимата, за да намерят прехрана и топлина. Какво се случва с пернатите обитатели през мразовитите месеци на годината в България и кои са нашите „Зимни гости“, представя съботната лекторията в Етнографската експозиция (ул. Славянска 69) с начален час 11.30. Входната такса е преференциална – 2 лв. за възрастни, а за учащи и пенсионери – 1 лв.", "date": "2019.02.02", "title": "Бургас: „Зимните гости“ на града е тема на лекцията в  Природонаучния музей тази седмица"}
{"url": "http://www.focus-news.net/news/2019/02/02/2619016/dobrich-obshtinata-organizira-obuchenie-na-pedagozi-za-rabota-v-multikulturna-sreda.html", "text": "На 2 и 5 февруари Община град Добрич организира обучение на тема: „Интеркултурно образование“ за осигуряване на допълнителна квалификация на 21 педагози от ДГ №32 „Зорница“, ОУ „Христо Смирненски“ и Обединено училище „Йордан Йовков“. Това съобщиха от пресцентъра на  Община Добрич . Обучението ще се реализира във връзка с изпълнение на двугодишния проект „Заедно учим, творим и играем“, финансиран от Центъра за образователна интеграция на децата и учениците от етническите малцинства към МОН. Програмата на обучение на Департамента по модерни обучителни методи към Висше училище по мениджмънт  е съобразена с прилагането  на модерна за образователната ситуация методика и залага на придобиването на нови знания и практически умения за справяне с проблемите в пряката работа на учителите с деца от различни етноси.", "date": "2019.02.02", "title": "Добрич: Общината организира обучение на педагози за работа в мултикултурна среда"}
{"url": "http://www.focus-news.net/news/2019/02/02/2619019/pazardzhik-opasnost-ot-padashti-kamani-ima-v-rodopskata-chast-na-oblastta.html", "text": "С нормално интензивност се осъществява движението по главните пътища в област Пазарджик. Пътните настилки в равнинната част на места са мокри. Това съобщи за  Радио „Фокус“ – Пазарджик  дежурният в Областно пътно управление. Ограничено е движението на товарни автомобили с тегло над 12 тона с ремаркета и полуремаркета по пътя Батак-Доспат. Движението по пътя от село Дюлево до разклона за Стрелча, се извършва в една лента в района на 35 км, поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.02.02", "title": "Пазарджик: Опасност от падащи камъни има в Родопската част на областта"}
{"url": "http://www.focus-news.net/news/2019/02/02/2619018/kathimerini-zhitelite-na-ostrovite-samos-i-lesbos-planirat-protesti-sreshtu-prepalnenite-migrantski-tsentrove.html", "text": "Жителите на два източноегейски острова – Самос и Лесбос, където са изградени приемни центрове за мигранти без документи, планират тази седмица да протестират срещу пренаселеността на тези центрове, пише електронното издание на гръцкия вестник  Kathimerini . \r\nБизнесът на Самос вчера обяви стачка за четвъртък, за да поискат центърът на острова в близост до село Вати да бъде затворен, а 3 685 негови обитатели да бъдат преместени другаде. \r\nИ местните жители , и мигрантите са протестирали многократно срещу условията на живот в лагера \"Вати\" през последните месеци, тъй като в него са настанени пет пъти повече мигранти от планираното. \r\nПодобен протест е планиран за остров Лесбос в четвъртък срещу лагера \"Мория\", който също е пренаселен.  Юлиян Марков", "date": "2019.02.02", "title": "Kathimerini; Жителите на островите Самос и Лесбос планират протести срещу препълнените мигрантски центрове"}
{"url": "http://www.focus-news.net/news/2019/02/02/2619021/kyustendil-dve-uchilishta-v-kyustendil-i-dupnitsa-shte-badat-domakini-na-oblastniya-krag-na-olimpiadata-po-matematika.html", "text": "Две училища в Кюстендил и Дупница ще бъдат домакини на областния кръг на олимпиадата по математика. Това съобщиха за  Радио „Фокус” – Кюстендил  от Регионално управление на образованието – Кюстендил. Изпитът ще се проведе от 9.00 часа. Домакини на олимпиадата са основните училища „Св. св. Кирил и Методий” в Кюстендил и „Христаки Павлович” в Дупница. В изпита могат да участват ученици от 4 до 12 клас, съгласно утвърдените правила. Целта е да се предостави възможност на учениците за интелектуална изява, да се създадат условия за прилагане на изследователски методи в конкретни предметни области, да се стимулира личностната изява на учениците, както и да се мотивират учителите за работа с ученици с изявени способности. \r\nВенцеслав ИЛЧЕВ", "date": "2019.02.02", "title": "Кюстендил: Две училища в Кюстендил и Дупница ще бъдат домакини на областния кръг на олимпиадата по математика"}
{"url": "http://www.focus-news.net/news/2019/02/02/2619022/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-sofiyskiya-hram-sv-bogoroditsa-zhivopriemni-iztochnik-v-kv-poduyane-na-3-fevruari.html", "text": "На 3 февруари, в празничния за християните неделен ден, с благословението на Негово светейшество Българския патриарх и Софийски митрополит Неофит, от 9.00 часа Архиерейска света Литургия в софийския храм „Св. Богородица - Живоприемни източник“ в кв. „Подуяне“ ще оглави Негово преосвещенство Белоградчишки епископ Поликарп - викарий на Софийския митрополит, предаде репортер на  Агенция „Фокус“ . \r\nНикола ПЕТКОВ", "date": "2019.02.02", "title": "София: Белоградчишкият епископ Поликарп ще оглави архиерейска света Литургия в софийския храм „Св. Богородица - Живоприемни източник“ в кв. „Подуяне“ на 3 февруари"}
{"url": "http://www.focus-news.net/news/2019/02/02/2619024/burgas-ogranicheno-e-dvizhenie-na-tezhkotovarni-avtomobili-nad-12-t-po-patya-burgas-tsarevo-pri-km-14.html", "text": "Сухи и проходими са пътищата в областта. Това съобщиха за  Радио „Фокус“ – Бургас  от Областно пътно управление. Няма затворени пътища или проходи в областта. Ограничено е движение на тежкотоварни автомобили над 12 т по пътя Бургас – Царево при км 14+882. Движението се регулира от пътни знаци, а обходният маршрут е по общинския път Черноморец – Созопол. Ограничено е движението за автомобили над 10 т по пътя Варовник – Вълчаново ханче от км 22+400 до 39+300 поради стесняване на пътното платно. Същото ограничение важи за пътя Черница – Сунгурларе – Чубра. \r\nБезпроблемно се осъществява движението на моторни превозни средства по основните пътни артерии на Бургас. Няма образувани колони от автомобили както по входно-изходните пътни артерии, така и по централните градски улици и булеварди. \r\nМария ПОПЧЕВА", "date": "2019.02.02", "title": "Бургас: Ограничено е движение на тежкотоварни автомобили над 12 т по пътя Бургас – Царево при км 14"}
{"url": "http://www.focus-news.net/news/2019/02/02/2619023/sport-rb-layptsig-pobedi-hanover-96-kato-gost-v-mach-ot-20-iya-krag-na-bundesligata.html", "text": "Дебютът на Томас Дол на треньорския пост  в Хановер 96 не стартира добре, след като отборът му допусна загуба с 0:3 от гостуващия РБ Лайпциг в първи мач от 20-ия кръг в германската Бундеслига. Дол замени Андре Брайтенрайтер, след като тимът падна до предпоследното място след  серия от осем поредни мача без победа. Головете за РБ Лайпциг отбелязаха Халщенберг в добавеното време на първото полувреме от дузпа и  Орбан в 64-ата и 85-ата минута. Тимът от Лайпциг заема четвъртото място с 37 точки, а Хановер 96 е 17-ти с едва 11 точки.", "date": "2019.02.02", "title": "Спорт: РБ Лайпциг победи Хановер 96 като гост в мач от 20-ия кръг на Бундеслигата"}
{"url": "http://www.focus-news.net/news/2019/02/02/2619025/plovdiv-povishena-e-opasnostta-ot-padashti-kamani-po-napravleniyata-bachkovo-narechenski-bani-krichim-stamboliyski-i-yugovsko-hanche-laki-zdravets.html", "text": "Трафикът на територията на Пловдивска област се осъществява нормално и без затруднения, съобщиха за  Радио „Фокус“ – Пловдив  от Областното пътно управление. Засилено е автомобилно движение по АМ „Тракия“. Пътните настилки на територията на областта са предимно сухи, в планинските райони – на места мокри, но нормално проходими. Опасност от свличане на земна и скална маса има по пътищата в планинските райони, особено по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Водачите трябва да бъдат особено бдителни, преминавайки по посочените участъци. Проходът Троян - Кърнаре остава затворен за движение на всички моторни превозни средства. Остава забранено преминаването на тежкотоварни моторни превозни средства над 12 тона по пътя Поповица - Болярци. Обходният маршрут е по пътя Поповица - Садово - Кочево - Болярци. Забранено е движението на камиони по-високи от 4 метра през тунелите по пътя Асеновград - Нареченски бани. Целогодишна е забраната за движение на моторни превозни средства по пътя Белица - Загражден - Давидково в участъка от км 13 до км 18. \r\nТрафикът на територията на град Пловдив се осъществява нормално. Засилено автомобилно движение се отчита в централната градска част и по входно-изходните артерии. Пътните настилки на територията на града са предимно сухи и нормално проходими. \r\nТони МИХАЙЛОВ", "date": "2019.02.02", "title": "Пловдив: Повишена е опасността от падащи камъни по направленията Бачково - Нареченски бани, Кричим - Стамболийски и Юговско ханче - Лъки - Здравец"}
{"url": "http://www.focus-news.net/news/2019/02/02/2619026/kyustendil-dvizhenieto-se-osashtestvyava-v-edna-lenta-po-pat-iii-623-bobov-dol-selo-zhedna-ot-km-15200-do-km-15270-poradi-svlichane-na-zemna-masa.html", "text": "Движението се осъществява в една лента по път III-623 Бобов дол – село Жедна от км 15+200 до км 15+270 поради свличане на земна маса. Това съобщиха за  Радио „Фокус“ – Пирин  от Областно пътно управление – Кюстендил. Движението се осъществява в една лента по третокласен път в участъка на село Пастра – Рилски манастир от км 27+700 до 27+750 в участък от 50 метра поради извършване на аварийно-възстановителни дейности. Участъкът е сигнализиран с пътни знаци. Движението е ограничено за товарни автомобили над 3.5 тона по път ІІІ-6222 Смоличано – Пелатиково от км 10 до км 14 поради пропадане на част от пътното тяло при км 10+650, км 11+720, км 12+830 и км 13+360. Участъците са сигнализирани с пътни знаци. \r\nДенис НИКИФОРОВ", "date": "2019.02.02", "title": "Кюстендил: Движението се осъществява в една лента по път III-623 Бобов дол – село Жедна от км 15+200 до км 15+270 поради свличане на земна маса"}
{"url": "http://www.focus-news.net/news/2019/02/02/2619027/veliko-tarnovo-ogranicheno-e-dvizhenieto-na-avtomobili-nad-12-tona-po-pat-lozen-polski-trambesh-zaradi-namalen-gabarit-na-patnoto-platno.html", "text": "Сухи са пътните настилки във Велико Търново, предаде репортер на  Радио „Фокус“ – Велико Търново . Трафикът е спокоен. Сухи са пътните настилки на територията на цялата област. Отворен за движение на всички превозни средства е Проходът на Републиката. Ограничено е движението на моторни превозни средства с обща маса над 12 тона по път Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Организацията на движение е до 31 май 2019 г. \r\nНадежда КРЪСТЕВА", "date": "2019.02.02", "title": "Велико Търново: Ограничено е движението на автомобили над 12 тона по път Лозен – Полски Тръмбеш заради намален габарит на пътното платно"}
{"url": "http://www.focus-news.net/news/2019/02/02/2618999/ria-novosti-rogozin-komentira-dumite-na-vanshniya-ministar-na-polsha-za-amerikanskite-raketi.html", "text": "Генералният директор на Роскосмос Дмитрий Рогозин коментира казаното от ръководителя на полското външнополитическо ведомство Яцек Чапутович за разполагането в Европа на американски ядрени ракети, предава  РИА НОВОСТИ . Агенцията припомня, че полският външен министър по-рано е дал интервю за сп. „Шпигел“ по този повод, в което заявява, че разполагането на американски ядрени ракети и военен контингент в Европа отговаря на европейските интереси. След това от МВнР на Полша обявиха, че германското издание е изопачило думите на министъра.  \r\nРогозин е написал в Туитър по този повод: \"Трябва много силно да мразиш Полша и полсикя народ, за да направиш подобни изявления?\". \r\nВ петък президентът Тръмп заяви, че от 2 февруари Вашингтон започва процедура по оттегляне от Договора за ракетите със среден и малък обхват, сключен с Русия. Държавният секретар Майк Помпео обяви, че документът ще бъде разтрогнат, „ако Русия не се върне  към пълно и контролирано спазване на Договора в рамките на шестмесечен срок\". \r\nВ последните години Москва и Вашингтон редовно се обвиняват взаимно за неговото нарушение. Руският външен министър Сергей Лавров говори за това, че страната му има съвършено сериозни въпроси към САЩ за неговото прилагане и от тяхна страна.  Ивелина Ватова", "date": "2019.02.02", "title": "РИА НОВОСТИ: Рогозин коментира думите на външния министър на Полша за американските ракети"}
{"url": "http://www.focus-news.net/news/2019/02/02/2619007/tass-postradalite-yapontsi-ot-atomnite-bombardirovki-na-sasht-sa-obezpokoeni-ot-situatsiyata-okolo-drsmo.html", "text": "Жителите на японските градове  Хирошима и Нагасаки, които пострадаха от американските атомни бомбардировки през 1945 година, са изразили безпокойство по повод решението на САЩ да преустанови задълженията си във връзка с изпълнение на Договора за ликвидиране на ракетите със среден и малък обхват на действие (ДРСМО), предава  ТАСС . Те призоваха Вашингтон да участва в международните усилия във въоръжаването.    \r\n\"Като настоява Северна Корея да проведе денуклеаризация, САЩ се обявяват за ядрено разоръжаване. Но не проявяват последователност. Страната, която притежава ядрено оръжие, е длъжна да бъде и отговорна и да работи за неговото унищожаване\", е заявил 88-годишният Дзюндзи Маки, който е преживял удара над Хирошима.  Ивелина Ватова", "date": "2019.02.02", "title": "ТАСС: Пострадалите японци от атомните бомбардировки на САЩ са обезпокоени от ситуацията около ДРСМО"}
{"url": "http://www.focus-news.net/news/2019/02/02/2619029/gabrovo-na-pat-gabrovo-vrah-shipka-dvizhenieto-tryabva-da-se-osashtestvyava-s-povisheno-vnimanie-poradi-propadnal-uchastak.html", "text": "Добри са условията за пътуване на територията на областта. Това казаха за  Радио „Фокус“ – Велико Търново  от Областно пътно управление - Габрово. Пътните настилки са сухи. На прохода Шипка остава в сила ограничение за МПС над 12 тона и ремаркета и полуремаркета, с маса над 10 тона. На път Габрово – връх Шипка при км 164+150 движението трябва да се осъществява с повишено внимание поради пропаднал участък по асфалтова настилка. Поставена е необходимата сигнализация. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. Движението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 28 февруари. Движението в участък от пътя между Севлиево и село Драгановци трябва да се осъществява с повишено внимание поради извършване на строително монтажни работи. Водачите да бъдат внимателни в участъка от км 0 до км 14+600. Срокът за приключването им е до 22 юни. Движението в участък от път Селище – Стоките трябва да се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.02.02", "title": "Габрово: На път Габрово – връх Шипка движението трябва да се осъществява с повишено внимание поради пропаднал участък"}
{"url": "http://www.focus-news.net/news/2019/02/02/2619003/tass-spored-yaponiya-ako-se-prekrati-drsmo-tryabva-da-se-izgotvi-nov-s-uchastieto-na-kitay.html", "text": "Японското правителство смята, че Договорът за ликвидиране на ракетите със среден и малък обсег (ДРСМО) е изиграл голяма роля при съкращаване на въоръженията, предава  ТАСС . Ако неговото действие бъде прекратено, ще е нужен нов документ. За неговата подготовка трябва да се привлекат и нови държави, в това число и Китай.  Както се съобщава в събота на страницата на японското МВнР, това е обявил ръководителят на ведомството Таро Коно.  \r\n\"ДРМСО изигра голяма роля и ние разбираме създалата се ситуация, която доведе до това, че САЩ да прекратят изпълнението на совите задължения по него. Въпреки това прекратяването на неговото действие е карйно нежелателно за целия свят“.   \r\nКоно е добавил, че в подобен случай Токио възнамерява „лично да допринесе в създаването на нова структура по разоръжаването. Според него обсъждането на такъв бъдещ документ трябва да става при участието на всички заинтересовани страни, включително Русия, САЩ и Китай \". \r\nВ петък Доналд Тръмп и Майк Помпео обявиха, че от 2 февруари Вашингтон спира да изпълнява задълженията си по ДРСМО, а след шест месеца ще излезе от него, ако Русия не предприеме мерки, за да се върне към неговото изпълнение.. \r\nДоговорът беше подписан между СССР и САЩ през 1987 година и до юни 1991 г. задълженията по договора бяха изпълнени: СССР е унищожил 1846 ракети, а САЩ - 846.  Ивелина Ватова", "date": "2019.02.02", "title": "ТАСС: Според Япония, ако се прекрати ДРСМО, трябва да се изготви нов с участието на Китай"}
{"url": "http://www.focus-news.net/news/2019/02/02/2619028/pazardzhik-v-pravoslavnite-hramove-v-grada-se-otsluzhva-liturgiya-po-povod-sretenie-gospodne.html", "text": "В православните храмове в Пазарджик се отслужва Литургия по повод християнския празник Сретение Господне, предаде репортер на  Радио „Фокус“ – Пазарджик . Българската православна църква чества на 2 февруари един от 12-те големи християнски празници през годината. Сретение Господне е един от четирите празника, посветени на Божията майка. На този празник се възпоменава описаното от евангелист Лука с неповторим драматизъм и художествено майсторство посрещане на младенеца Иисус Христос от престарелия праведник Симеон. Според Мойсеевия закон всяко първородно дете от мъжки пол се посвещава на Бога. Определена била и цената за откупуване на новороденото. След навършване на 40 дни майката на детето принасяла агне в жертва на Бога. По обичай и днес новородените деца на 40-ия ден от рождението им се занасят в храма за благословение, а на майките свещениците четат определена молитва. Сретение Господне е наричан още Зимна Богородица или Вълча Богородица. \r\nВаня НИКОЛОВА", "date": "2019.02.02", "title": "Пазарджик: В православните храмове в града се отслужва Литургия по повод Сретение Господне"}
{"url": "http://www.focus-news.net/news/2019/02/02/2619031/the-washington-post-liderat-na-republikantsite-v-senata-na-sasht-ne-poddarzha-vavezhdaneto-na-izvanredno-polozhenie.html", "text": "Лидерът на републиканското мнозинство в Сената на САЩ Мич Макконъл е заявил на  американския президент Доналд Тръмп, че партията може да не подкрепи въвеждането на извънредно положение, за да се осигурят  спешно средства за изграждане на стена на границата с Мексико, пише  The Washington Post , позовавайки се на източници в Републиканската партия. \r\nСпоред вестника Макконъл и Тръмп са провели среща във вторник в Белия дом, по време на която сенаторът е предупредил президента, че партията няма да подкрепи обявяването на извънредното положение на границата. Той предупреди също, че републиканците могат да приемат резолюция, с която да отменят едно такова решение на президента. В този случай, напомня вестникът, Тръмп ще може да използва правото си на вето.  Юлиян Марков", "date": "2019.02.02", "title": "The Washington Post: Лидерът на републиканците в Сената на САЩ не поддържа въвеждането на извънредно положение"}
{"url": "http://www.focus-news.net/news/2019/02/02/2619032/blagoevgrad-vremenno-e-ogranicheno-dvizhenieto-za-mps-nad-12-tona-po-tretoklasen-pat-am-struma-selo-ribnik-poradi-avariyni-remontni-deynosti.html", "text": "Временно е ограничено движението за МПС над 12 тона по третокласен път-108 АМ „Струма“ – село Рибник поради аварийни ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Проходими са пътищата в областта. През изминалата нощ обстановката по пътищата е била спокойна и няма регистрирани тежки пътни инциденти. В момента в областта няма превалявания от дъжд или сняг. На места пътните настилки са мокри и хлъзгави, като на по-високите и усойни места се наблюдава намалена видимост поради мъгла. Не е имало сигнали за паднали камъни. Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“ в участъка от Благоевградска област.   \r\nОт Областно пътно управление отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.02.02", "title": "Благоевград: Временно е ограничено движението за МПС над 12 тона по третокласен път АМ „Струма“ – село Рибник поради аварийни ремонтни дейности"}
{"url": "http://www.focus-news.net/news/2019/02/02/2619033/varna-dvizhenieto-v-uchastaka-kranevo-varna-pri-km-83-e-ogranicheno-za-motorni-prevozni-sredstva-nad-10-tona.html", "text": "Спокойна е пътната обстановка в областта, трафикът е слаб, предаде репортер на  Радио „Фокус“ – Варна . Пътните настилки са предимно сухи, видимостта е добра. Не се отчита натоварване на трафика по направленията за София, Добрич и Бургас. Движението по автомагистралите „Хемус“ и „Черно море“ се осъществява нормално. Без проблеми се извършва движението и при входовете и изходите на Варна. Движението в участъка Кранево – Варна при км 83 е ограничено за моторни превозни средства над 10 тона. Водачите трябва да се движат с повишено внимание поради опасност от свлачище. Осигуреният обходен маршрут е през Кичево и Оброчище. Преминаването по автомагистрала „Черно море“ до км 8 се осъществява в едното платно. Движението на автомобили се извършва двупосочно в платното в посока Бургас поради ремонтни дейности. \r\nБояна АТАНАСОВА", "date": "2019.02.02", "title": "Варна: Движението в участъка Кранево – Варна при км 83 е ограничено за моторни превозни средства над 10 тона"}
{"url": "http://www.focus-news.net/news/2019/02/02/2619034/iglika-mishkova-etnolog-petlyovden-e-mazhkiyat-analog-na-babinden.html", "text": "Петльовден е мъжкият аналог на Бабинден. Това каза за  Агенция „Фокус“  етнологът от Института за етнография и фолклористика – БАН Иглика Мишкова по случай празника Петльовден. „На този ден православната църква чества свети преподобни Евтимий Велики, както и паметта на българския патриарх Евтимий Търновски. По народному празникът е известен като Евтимовден, Ихтиман, Ихтим, Петльовден или Петларовден“, посочи тя и допълни, че последните наименования се определят от основната обредна практика – жертвоприношението на петел. „Петелът се коли от момче, което все още е полово незряло, тоест около 15-16 години“, обясни Иглика Мишкова и уточни, че младежът се нарича „петелар“. „След като заколи птицата, момчето трябва задължително да направи кръстен знак с кръвта на петела по телата на останалите момчета в къщата, за да бъдат здрави през годината“, коментира ентонолът и допълни, че също така трябва да нарисува кръстове по външната част на вратите. „В различни селища на страната петльовата отрязана глава трябва да се закачи на портата.  Самата глава трябва да гледа задължително на изток. Краката се хвърлят на покрива на къщата, перата се пазят и с тях бабите баячки трябва да лекуват болните и урочасаните деца“, обясни Иглика Мишкова. По думите ѝ от перата на петела се правят и специалните знамена в региона на бургаско. „Мъжете обличали празничните си дрехи, жените – булчинските си премени и със свещ са отивали на гости на бабата от Бабинден, заедно със специално приготвената обредна храна. Също така са носели и знамето от петльовите пера от опашката, чимшир, червен конец, корделки от вълна. Всеки един от елементите, които се използват за украсата на това специално знаме има своето символно значение“, каза още тя.  Етнологът обясни, че традиционната трапеза на този ден е петел с ориз или булгур. „Прави се и специална пита, която е съответната безкръвна жертва. Mайките на мъжки рожби задължително правят малки питки, кравайчета, пържат мекици. Цялата тази обредна храна се раздава заедно с петела и хляба за здравето на децата”, поясни Иглика Мишкова. „Съществуват региони в страната, където семейства, които притежават само женска челяд на този ден колят ярки за здравето на момичетата“, допълни тя и уточни, че на този ден празнуват всички с името Евтим и неговите производни.  \r\nТеодора ПАТРОНОВА", "date": "2019.02.02", "title": "Иглика Мишкова, етнолог: Петльовден е мъжкият аналог на Бабинден"}
{"url": "http://www.focus-news.net/news/2019/02/02/2619017/melnishkiyat-episkop-gerasim-shte-oglavi-arhiereyska-sveta-liturgiya-v-patriarsheskata-katedrala-sv-al-nevski-na-golemiya-hristiyanski-praznik-sretenie-gospodne.html", "text": "На 2 февруари Православната църква чества големия християнски празник Сретение Господне. По този повод във всички епархии на Българската православна църква се отслужва празнична света Литулгия,предаде репортер на  Агенция „Фокус“ .  \r\nПо повод големия християнски празник Сретиние Господне в Патриаршеската катедрала „Св. Александър Невски“ ще бъде отслужена архиерейска св. Литургия, оглавена от Негово Преосвещенство Мелнишки епископ Герасим.  \r\nНачало на богослужението е в 09.30 часа.  \r\nНикола ПЕТКОВ", "date": "2019.02.02", "title": "Мелнишкият епископ Герасим ще оглави архиерейска света Литургия в Патриаршеската катедрала „Св. Ал. Невски“ на големия християнски празник Сретение Господне"}
{"url": "http://www.focus-news.net/news/2019/02/02/2619035/gazeta-express-bivsh-komandir-ot-aok-e-naznachen-za-savetnik-na-kosovskiya-premier-sled-osvobozhdavaneto-mu-ot-zatvora.html", "text": "Бившият главен командир на Армията за освобождение на Косово (АОК) Сюлейман Селими, който миналата седмица бе освободен условно от затвора, след като изтърпял две трети от присъдата си за военни престъпления, се присъедини към кабинета на министър-председателя на Косово като съветник, пише англоезичното електронно издания на базирания в Косово албански вестник  Gazeta Express .  \r\nСелими, който също беше посланик на Косово в Тирана, бе назначен за политически съветник на премиера Рамуш Харадинай. Новината е потвърдена от началникa на кабинета на министър-председателя. \r\nБившият главен командир на АОК, след войната, бе главен командир на Корпуса за защита на Косово и Косовските сили за сигурност, както и посланик на Косово в Албания. Съд в Косово призна Селими за виновен за изтезаването на цивилен затворник в импровизиран център за задържане  през 1998 г. и началото на 1999 г. Той бе осъден на осем години от съд в Митровица през май 2015 г., но Апелативният съд в Прищина намали присъдата му до седем години през октомври 2016 г.  Юлиян Марков", "date": "2019.02.02", "title": "Gazeta Express: Бивш командир от АОК е назначен за съветник на косовския премиер след освобождаването му от затвора"}
{"url": "http://www.focus-news.net/news/2019/02/02/2619037/sofiya-ekipi-na-pss-sa-izvadili-tyaloto-na-mazh-zaginal-pri-katastrofa-na-patya-za-selo-gubislav.html", "text": "Екипи на ПСС са извадили тялото на мъж, загинал при катастрофа на пътя за село Губислав, община Свогe. Това съобщиха за  Агенция „Фокус“  от  Планинската спасителна служба (ПСС)  при БЧК. \r\nНа 1 февруари по молба на полицията в Лакатник екипи на ПСС са се отзовали на сигнал за паднал лек автомобил на пътя за село Губислав. Колата е паднала извън пътя и се е закачила на скали. Шофьорът е починал в автомобила и планинските спасители са свалили тялото му. \r\nЦветилена СИМЕОНОВА", "date": "2019.02.02", "title": "София: Екипи на ПСС са извадили тялото на мъж, загинал при катастрофа на пътя за село Губислав"}
{"url": "http://www.focus-news.net/news/2019/02/02/2619040/sofiya-136-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "136 души са нощували в Кризисния център за настаняване на бездомни хора в кв. „Захарна фабрика”. Това съобщи за  Агенция „Фокус”  директорът на центъра Йорданка Темелкова. Тя уточни, че през нощта не са възниквали проблеми.", "date": "2019.02.02", "title": "София: 136 души са нощували в Кризисния център за настаняване на бездомни хора в кв. „Захарна фабрика”"}
{"url": "http://www.focus-news.net/news/2019/02/02/2619038/", "text": "Хокей на лед: Тампа Бей победи Ню Йорк Айлендърс с дузпи в мач от Националната хокейна лига на САЩ и Канада. Други резултати от НХЛ:  \r\nВашингтон - Калгари 4:3 \r\nДетройт - Торонто 3:2 след продължение \r\nКаролина - Лас Вегас 5:2 \r\nДалас - Минесота 3:1 \r\nНачело на Източната  конференция са Тампа Бей от Атлантическата дивизия и Ню Йорк Айлендърс от диивзия Метрополитън. В Западната конференция водят Уинипег в Централната дивизия и Калгари в Тихоокеанската дивизия.", "date": "2019.02.02", "title": "Спорт: Тампа Бей победи Ню Йорк Айлендърс с дузпи в мач от Националната хокейна лига на САЩ и Канада"}
{"url": "http://www.focus-news.net/news/2019/02/02/2619039/pss-loshi-sa-usloviyata-za-turizam-vav-visokite-chasti-na-planinite-lavinnata-opasnost-e-visoka.html", "text": "Лоши са условията за туризъм във високите части на планините. Това съобщиха за  Агенция „Фокус“  от  Планинската спасителна служба (ПСС)  при БЧК. Във високите части на планината има силни ветрове, заради което все още не е ясно дали днес ще работи лифтът на Витоша. Навсякъде условията за ски са добри. От ПСС препоръчват да не се излиза в по-високите части на планината, както и извън обработените терени заради високата лавинна опасност. На 1 февруари след обяд е паднала лавина в района на хижа Безбог и връх Полежан, като в момента екипи на ПСС я претърсват. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.02.02", "title": "ПСС: Лоши са условията за туризъм във високите части на планините, лавинната опасност е висока"}
{"url": "http://www.focus-news.net/news/2019/02/02/2619036/otbelyazvame-svetovniya-den-na-vlazhnite-zoni.html", "text": "На 2 февруари се отбелязва Световният ден на влажните зони, съобщиха от  РИОСВ - Пазарджик . Темата за 2019 година е „Влажни зони и климатични промени“. Тя подчертава важната роля на влажните зони като решение срещу измененията на климата.  \r\nЗа последните 35 години честота на природните бедствия е нараснала повече от два пъти, като 90% от тези бедствия са свързани с водата. Предвижданията за бъдеще са за още по-екстремни метеорологични условия.  \r\nВлажните зони играят значителна роля в стабилизирането на емисиите на парникови газове и смекчаване на последиците от изменението на климата, посочват експертите. От 1970 година насам, 35% от влажните зони в световен мащаб са загубени. Гражданите, общностите и правителствата трябва да работят заедно за опазването на тези изключителни екосистеми, които ни помагат да се подготвим, да се справим и да отговорим на измененията на климата.", "date": "2019.02.02", "title": "Отбелязваме Световния ден на влажните зони"}
{"url": "http://www.focus-news.net/news/2019/02/02/2619041/kyustendil-v-selo-zhabokrat-shte-bade-otbelyazan-petlyovden.html", "text": "В село Жабокрът ще бъде отбелязан празникът Петльовден. За  Радио „Фокус” – Кюстендил  кметът на селото Десислава Стоянова каза, че празникът ще започне от 13.00 часа в поречието на река Струма, преминаваща през населеното място. За поредна година мъжете от селото ще се съберат край бреговете на река Струма, за да спазят традицията в отбелязването на днешния празник. Ще бъде принесен в жертва петел, откупен от селото. Петелът се пече на място и всеки участник в ритуала получава по парче месо за здраве на мъжката рожба и берекет. На празника жени не се допускат, а по традиция мъжете се разделят на няколко лагера край реката. Петльовден е празник на мъжката рожба, защото през турското робство бащите клали петли и с кръвта белязали вратите. Знакът бил подвеждащ, че това семейство вече е дало син в еничарската армия. \r\nВенцеслав ИЛЧЕВ", "date": "2019.02.02", "title": "Кюстендил: В село Жабокрът ще бъде отбелязан Петльовден"}
{"url": "http://www.focus-news.net/news/2019/02/02/2619030/burgas-praznichna-liturgiya-shte-bade-otsluzhena-v-hram-sv-sv-kiril-i-metodiy-po-povod-sretenie-gospodne.html", "text": "Празнична Литургия по повод Сретение Господне ще бъде отслужена в храм „Св. св. Кирил и Методий“. Това съобщиха за  Радио „Фокус“ – Бургас  от храма. Богослужението ще започне 9.00 часа и ще се отслужи от отец Игнатий. Празнична Литургия ще бъде отслужена и в храм „Св. Богородица“ от отец Стилиян. Всички посетители на храма предстои да бъдат помазани с елей за здраве.  \r\nСретение Господне е един четирите празници, посветени на Божията майка. На този ден Дева Мария донесла младенеца в Йерусалимския храм и принесла в жертва два гълъба. \r\nМария ПОПЧЕВА", "date": "2019.02.02", "title": "Бургас: Празнична Литургия ще бъде отслужена в храм „Св. св. Кирил и Методий“ по повод Сретение Господне"}
{"url": "http://www.focus-news.net/news/2019/02/02/2619043/sofiya-trinoga-kamera-na-patna-politsiya-e-razpolozhena-na-bul-todor-aleksandrov-v-posoka-tsentara.html", "text": "Тринога камера на „Пътна полиция” е разположена на бул. „Тодор Александров” в посока центъра, предаде репортер на  Агенция „Фокус” . Камерата е разположена след светофара на тунела на Люлин, срещу столично кино.", "date": "2019.02.02", "title": "София: Тринога камера на „Пътна полиция” е разположена на бул. „Тодор Александров” в посока центъра"}
{"url": "http://www.focus-news.net/news/2019/02/02/2619045/veliko-tarnovo-v-pravoslavnite-hramove-v-grada-se-otsluzhva-sveta-liturgiya-po-povod-sretenie-gospodne.html", "text": "В православните храмове в града се отслужва света Литургия по повод Сретение Господне, предаде репортер на  Радио „Фокус’’ – Велико Търново . Рано тази сутрин църковните камбани в града възвестиха началото на църковната служба. Най-много хора се стекоха в Катедралния храм „Рождество Богородично“. \r\nСретение Господне е един от 12-те големи празници в годината, но и един от четирите празници, посветени на Божията майка. Сретение Господне е известен и като Зимна Богородица. На този ден се възпоменава описаното от евангелист Лука посрещане на младенеца Иисус от праведника Симеон. Тогава се навършват 40 дни от раждането на Иисус Христос. Според Мойсеевия закон всяко първородно момче трябва да бъде посвещавано или представяно на Бога веднага след навършването на 40 дни от рождението му, а майката да принесе в жертва на Бога агне или два гълъба, ако е бедна. От онези древни времена до днес е останал обичаят на 40-ия ден от раждането си децата да бъдат въведени в храма Господен, за да бъдат благословени, а на майките им да бъде прочетена очистваща молитва. \r\nНадежда КРЪСТЕВА", "date": "2019.02.02", "title": "Велико Търново: В православните храмове в града се отслужва света Литургия по повод Сретение Господне"}
{"url": "http://www.focus-news.net/news/2019/02/02/2619046/the-sun-meteorit-se-e-vzrivil-i-razpadnal-nad-kuba.html", "text": "Метеорит се е взривил и разпаднал над Куба, като дребни останки от него са паднали на земята, пише британският таблоид  The Sun . \r\nНебесното тяло е избухнало близо до град Винялес, в провинция Пинар дел Рио, около 13:15 часа местно време (20:15 часа българско време). \r\nЖителите на населеното място са съобщили, че са чули два взрива. Местен вестник съобщи, че „огнено кълбо“ е било видяно, като експлозията е предизвикала взривна вълна усетена от хората в района. \r\nСъобщава се, че метеоритът е паднал в областта на праисторическо селище.Снимките показват че отломките са приблизително с размерите на мобилен телефон или човешка длан \r\nНационалната метеорологична служба в Кий Уест, Флорида, съобщи, че над небето е наблюдаван метеор от територията на щата.  Юлиян Марков", "date": "2019.02.02", "title": "The Sun: Метеорит се е взривил и разпаднал над Куба"}
{"url": "http://www.focus-news.net/news/2019/02/02/2619049/veliko-tarnovo-bezplatna-trenirovka-shte-se-provede-v-park-sveta-gora.html", "text": "Масова безплатна тренировка ще се проведе в парк „Света гора“ във Велико Търново. Това съобщиха за  Радио „Фокус“  – Велико Търново  организаторите от  групата за активен начин на живот „TаrnovoRuns”. Инициативата ще започне в 10.30 часа, като упражненията ще се проведат  на изкуственото игрище за футбол. Тренировката ще се води от основателя на „TаrnovoRuns” Калин Василев. Организаторите призовават желаещите да се включат да бъдат спортно облечени, да си носят бутилка с вода и да са закусили поне час - два преди това. „Имаме супер парк за 4 млн. лв., отворен за всеки, без огради и топ условия… нека не стои празен по цял ден“, призовават организаторите. \r\nМисията на групата е да повиши здравето на хората и вниманието, което те отделят на него. Идеята стартира през 2014 година и до момента има проведени над 450 безплатни тренировки, както и десетки мотивационни форуми за ученици и студенти.  „Фокус“ припомня , че обновеният парк „Света гора“ във Велико Търново е открит през септември 2015 година. Над 6 километра пешеходни и вело алеи, детски площадки, парк за домашни любимци, спортно игрище, катерачни стени, фитнес уреди на открито, “небесна” площадка, скейтборд рампи и редица атракции са разположени върху 537 декара на хълма Света гора. По Оперативна програма „Регионално развитие” за новия парк бяха отпуснати 1,9 милиона лева. \r\nНадежда КРЪСТЕВА", "date": "2019.02.02", "title": "Велико Търново: Безплатна тренировка ще се проведе в парк „Света гора“"}
{"url": "http://www.focus-news.net/news/2019/02/02/2619050/varna-dramatichniyat-teatar-otmenya-postanovkata-priklyucheniya-opasni-sas-geroi-sladkoglasni-zaradi-visokata-zabolevaemost-v-grada.html", "text": "Варненският драматичен театър отменя постановката „Приключения опасни със герои сладкогласни“ днес заради високата заболеваемост във Варна. Това каза в интервю за  Радио „Фокус“ – Варна  Виолета Тончева от Театрално-музикалния продуцентски център във Варна. По думите ѝ хората, закупили билети за постановката, не трябва да се разочароват, защото те ще могат да бъдат използвани в бъдеще. „Спектакълът се отменя поради зачестилите грипни заболявания, а закупените билети важат без заверка за следващия спектакъл на същата постановка“, посочи Виолета Тончева. Пиесата „Приключения опасни със герои сладкогласни“ е от Недялко Йорданов. Тя трябваше да бъде представена в Драматичен театър „Стоят Бъчваров“, сцена Филиал от 16.00 часа. Към момента няма информация за кога ще бъде насрочена новата постановка на тази пиеса. \r\nБояна АТАНАСОВА", "date": "2019.02.02", "title": "Варна: Драматичният театър отменя постановката „Приключения опасни със герои сладкогласни“ заради високата заболеваемост в града"}
{"url": "http://www.focus-news.net/news/2019/02/02/2619042/cnn-v-afganistan-zayaviha-che-pribarzano-izteglyane-na-sasht-shte-dovede-do-kravoprolitie.html", "text": "Прибързаното изтегляне на американския военен контингент от Афганистан ще доведе до повече кръвопролития в тази страна. Това съобщи ръководителят на Висшия съвет за мир на Афганистан Омар Даудзай пред телевизионния канал   CNN . \r\n\"Ако това [изтеглянето на американския контингент] се извърши прибързано и след тях остане вакуум, тогава кръвопролитието очевидно ще се засили\", предупреди той. \r\nСпоред оценката на ръководителя на Висшия съвет за мир преговорите на делегацията на САЩ с движението на талибаните в Доха миналата седмица е \"добавило яснота\" към ситуацията, но нито една от страните не е поела  конкретни ангажименти. \"Аз мисля, че те (талибаните) се опасяват, че разговорите им с афганистанското правителство без обявен график за изтегляне на американските сили ще има деморализиращ ефект върху полевите командири и бойци. Те ще се чудят защо се борят, ако талибанските лидери преговарят\" - обясни Даудзай. \r\nПо-рано специалният представител на САЩ за Афганистан Залмай Халилзад, който ръководи американската делегация на преговорите в Доха с талибаните миналата седмица, в интервю за The New York Times заяви, че Съединените щати и талибаните са постигнали договореност за рамката на мирното споразумение, според което  талибаните няма да укриват терористични групи на територията на Афганистан. Това може да доведе до пълно изтегляне на американските войски от страната в замяна на примирие и преговори между талибаните и Кабул, припомнят от CNN.  Юлиян Марков", "date": "2019.02.02", "title": "CNN: В Афганистан заявиха, че прибързано изтегляне на САЩ ще доведе до кръвопролитие"}
{"url": "http://www.focus-news.net/news/2019/02/02/2619051/radio-b92-sarbiya-ramush-hradinay-zayavi-che-mitata-sa-nasocheni-sreshtu-sarbiya-i-rusiya.html", "text": "Косовският премиер потвърди в петък, че митата върху продуктите от Сърбия и Босна и Херцеговина от 100 процента няма да бъдат премахнати и добави, че тази мярка \"не е насочена срещу САЩ, а срещу Сърбия и Русия\", цитира думите му сръбското радио  B92 . \r\nСАЩ подкрепят отмяната на тези мита и това беше тема на среща в Косово в четвъртък между представители на Косово и американския посланик. Според медиите в Прищина американският дипломат е напуснал срещата гневно, защото Харадинай отказал да оттегли митата, припомня радиото. \r\nТой е заявил, че решението е взето \"срещу Русия и Сърбия, защото те интензивно работят срещу признаването на независимостта на Косово и блокирането на членството на Прищина в Интерпол\". \r\n\"Сърбия и Русия са работили интензивно за оттегляне на признаването на републиката, с пари и какво ли  не. И те направиха всичко, за да ни попречат да се присъединим към Интерпол. Ние не прекъснахме диалога, а Хашим Тачи отиде на преговори  на следващия ден. (Президентът Александър) Вучич казва, че няма да седне на масата, ако митата не бъдат премахнати. Не може да има условия за диалог, диалогът може да продължи, но без условия. Митата ще останат до признаването на Косово“, е заявил Харадинай. \r\nТой е добавил, че няма да допусне Косово да даде \"част от своята територия\" или да бъде сформирана \"Сръбската република\" - защото това би означавало \"допускане на Русия вътре в Косово\". \"Можем само да им дадем пазар\". \r\nКоментирайки изявленията, че отказът  на Косово да отмени търговските бариери влошава отношенията на Прищина със Съединените щати, Харадинай е заявил, че всеки, който казва това - греши\" , защото данъците не са насочени срещу САЩ, а срещу Сърбия. \r\nЩо се отнася до възможността за разделяне на Косово в резултат на всеобхватно правно обвързващо споразумение за нормализиране на отношенията със Сърбия, Харадинай е повторил, че няма да има \"размяна на земя\" и че Косово \"няма да даде никаква част от своята територия, защото албанците са дали твърде много територия. \"  Юлиян Марков", "date": "2019.02.02", "title": "Радио B92 (Сърбия): Рамуш Храдинай заяви, че митата са насочени срещу Сърбия и Русия"}
{"url": "http://www.focus-news.net/news/2019/02/02/2619048/plovdiv-s-nablyudenie-na-vodolyubivi-ptitsi-po-reka-maritsa-v-grada-shte-bade-otbelyazan-svetovniyat-den-na-vlazhnite-zoni.html", "text": "С наблюдение на водолюбиви птици по река Марица в града ще бъде отбелязан Световният ден на влажните зони. Това съобщиха за  Радио „Фокус“ – Пловдив  организаторите на инициативата от „Зелени Балкани“. Наблюдението на водолюбиви птици с бинокли и зрителна тръба ще бъде от южната страна на пешеходния мост на река Марица за времето от 12.00 до 14.00 часа днес. На място ще се популяризира значението на влажните зони за хората. „Зелени Балкани“ ще има информационен щанд с материали за влажните зони и борбата с климатичните промени. Тази година мотото на кампанията е „Влажните зони и климатичните промени”. \r\n2-ри февруари е обявен за ден за популяризиране на значението на всички влажните зони като реки, езера и водни басейни, които са дом и хранителна база за много редки и застрашени видове растения и животни, също важен източник на храна за хората – като източник на рибни и други ресурси, отглеждане на ориз и други. Влажните зони са и естествена защита от бедствия като наводнения и засушавания. \r\nТони МИХАЙЛОВ", "date": "2019.02.02", "title": "Пловдив: С наблюдение на водолюбиви птици по река Марица в града ще бъде отбелязан Световният ден на влажните зони"}
{"url": "http://www.focus-news.net/news/2019/02/02/2619053/sport-otbor-ot-vtoroto-nivo-na-turskiya-futbol-e-pridobil-22-ama-igrachi-v-posledniya-den-na-transferniya-prozorets.html", "text": "Футбол: Отбор от второто ниво на турския футбол е придобил 22-ама играчи в последния ден на трансферния прозорец.  Елазигспор имаше забрана да прави трансфери, но все пак успя да се договори с местната футболна федерация, а след това да постигне истински рекорд. Именно отмяната на санкцията доведе до бум на привличане на футболисти, въпреки че отборът дори няма постоянен треньор. \r\nСамо за два часа, Елазигспор успя да събере рекордните 22 играчи – 12 от които са сключили постоянни договори, а останалите 10 се присъединяват под наем до края на сезона. Така отборът буквално се сдоби с изцяло нов тим от футболисти.", "date": "2019.02.02", "title": "Спорт: Отбор от второто ниво на турския футбол е придобил 22-ама играчи в последния ден на трансферния прозорец"}
{"url": "http://www.focus-news.net/news/2019/02/02/2619054/gabrovo-otmenyat-se-predstavleniyata-na-dramatichen-teatar-racho-stoyanov-i-darzhavniya-kuklen-teatar-v-grada-zaradi-gripnata-epidemiya.html", "text": "Поради обявената грипна епидемия в областта се отменят планираните за днес и утре представления на Драматичен театър „Рачо Стоянов“ и Държавен куклен театър, съобщиха от  Община Габрово . \r\nСпектакълът „Приключенията на Лиско“ ще се играе на 23 февруари от 11.00 часа в зала „Възраждане“, а премиерното представление „Огнивото“ – на 8 февруари от 18.00 часа в салона на Kукления театър. \r\nЗакупените билети ще важат за представлението без презаверяване.", "date": "2019.02.02", "title": "Габрово: Отменят се представленията на Драматичен театър „Рачо Стоянов“ и Държавния куклен театър в града заради грипната епидемия"}
{"url": "http://www.focus-news.net/news/2019/02/02/2619052/mvr-22-dushi-sa-postradali-pri-katastrofi-v-stranata-prez-izminaloto-denonoshtie.html", "text": "22 души са пострадали при 18 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 3 тежки и 49 леки пътни инцидента, при които са ранени трима души. От началото на годината са станали 478 инциденти на пътя, при които има 34 загинали и 579 пострадали.  \r\nДанните за 2019 г. са динамични и не се считат за окончателни. При сравнение с реалните данни за загиналите (44) през същия период на 2018 г. се отчитат 10 по-малко загинали участници в движението по пътищата през 2019 г.", "date": "2019.02.02", "title": "МВР: 22 души са пострадали при катастрофи в страната през изминалото денонощие"}
{"url": "http://www.focus-news.net/news/2019/02/02/2619055/mrrb-shte-investira-novi-60-mln-evro-po-programata-za-transnatsionalno-satrudnichestvo-dunav-2014-2020-g.html", "text": "Нови близо 60 млн. евро ще инвестира Министерството на регионалното развитие и благоустройството по Програмата за транснационално сътрудничество „Дунав 2014-2020 г.“. Това съобщиха от пресцентъра на  Министерство на регионалното развитие и благоустройството . Ведомството обяви Трета покана за набиране на проектни предложения. Ще се финансират проекти по приоритетите „Възстановяване и управление на екологични мрежи и коридори“; „Подобряване на транснационалното управление на водните ресурси и превенция на риска; „Подобряване на готовността за управление на рискови ситуации“; „Подобряване на енергийната сигурност и енергийната ефективност“; „Повишаване на институционалния капацитет за посрещане на основните обществени предизвикателства“. \r\nПоканата се състои от два етапа – подаване на Заявление за интерес и подаване на пълен Формуляр за кандидатстване от одобрените на първия етап кандидати. \r\nПървият етап на кандидатстване е отворен до 08 март 2019 г. (14:00 CET). Очаква се вторият етап на кандидатстване да бъде отворен през есента на 2019 година. Съвместният секретариат на програмата ще подпомага кандидатите при подготовка на проектните предложения чрез предоставянето на консултации в двустранни срещи и по телефона. \r\nПодробна информация за Третата покана е публикувана на интернет страницата на програмата  . На нея са посочени необходимите  ,  , свързани с поканата;  . \r\nПрограмата за транснационално сътрудничество „Дунав 2014-2020“ е финансов инструмент за насърчаване и иницииране на проектни идеи свързани с преодоляване на общите предизвикателства и нужди в специфични направления, които да постигнат реална полза за хората и да изградят ефективни връзки между властите и организациите в Дунавския регион. Регионите, които програмата обхваща са на територията на 9 държави-членки на ЕС: Австрия, България, Чехия, Германия (федерални провинции Бавария и Баден-Вюртемберг), Хърватия, Унгария, Румъния, Словения и Словакия и 3 държави кандидат-членки: Босна и Херцеговина, Сърбия, и Черна гора. Молдова и четири области от Украйна (Закарпатска, Ивано-Франковска, Одеска и Черновицка област) също могат да участват в програмата с финансиране от страна на Европейския инструмент за съседство. \r\nОбщият размер на средствата в програмния период 2014-2020 г. възлиза на 263 млн. евро, осигурени от Европейския фонд за регионално развитие, Инструмента за предприсъединителна помощ, и национално съфинансиране. Предвижда се и финансиране от Европейския инструмент за съседство. \r\nПрограма „Дунав“ има четири приоритетни оси: Иновативен и социално ангажиран Дунавски регион, Околна среда и културно ангажиран Дунавски регион, Подобрена свързаност на Дунавския регион и Добре управляван Дунавски регион. \r\nБенефициенти по програмата могат да бъдат национални, регионални и местни власти, както и неправителствени и частни организации.", "date": "2019.02.02", "title": "МРРБ ще инвестира нови 60 млн. евро по Програмата за транснационално сътрудничество „Дунав 2014- 2020 г.“"}
{"url": "http://www.focus-news.net/news/2019/02/02/2619057/burgas-su-ivan-vazov-v-pomorie-organizira-porednoto-izdanie-na-fotokonkursa-da-poglednem-na-balgariya-s-ochite-na-vazov.html", "text": "По повод Националния празник „3-ти март“ ръководството на СУ „Иван Вазов” - Поморие организира поредното издание на превърналия се в традиция фотоконкурс за ученици „Да погледнем на България с очите на Вазов”. Това съобщиха от пресцентъра на  Община Поморие . Тази година конкурсът ще се проведе под знака на 140-годишния юбилей на училището. Конкурсът има любителски характер и е посветен на България. Предназначен е за ученици от първи до дванадесети клас. Мероприятието се провежда в навечерието на Трети март и възпитава в родолюбие, в нравствена устойчивост и естетика. Провокира в учениците Вазовото усещане за Родина и настройва умовете и душите им да възприемат Отечеството като земята „рай“. Последното е част от генералната цел на училището – да формира личностна и национална идентичност и да съгражда духовни устои за народностно самочувствие и мисъл. Конкурсът ще се проведе в три възрастови групи:  \r\n- първа група – ученици от 1-ви до 4-ти клас;  \r\n- втора група – от 5-ти до 7-ми клас; \r\n- трета група – от 8-ми до 12-ти клас.  \r\nУчастието във фотоконкурса е индивидуално. Всеки участник има право да се включи само с една снимка на хартиен носител. Размерът на снимката следва да е 10/15 см. Заедно със снимката трябва да бъдат изпратени данните на участника: трите имена, възраст, училище, град/село, адрес за връзка, телефон. Авторите предоставят правата върху снимките за използването им с нетърговски цели на СУ “Иван Вазов“ - град Поморие. В случай на използване на снимките, имената на авторите задължително ще се упоменават. Крайният срок за изпращането на пликовете (дата от клеймо) е 19 февруари 2019 г.  \r\nКритериите за оценка са оригиналност на идеята, нестандартна гледна точка, адекватна интерпретация на темата и високо качество в техническо отношение. Представените за участие в конкурса снимки ще бъдат оценени от компетентно жури. То ще определи победителите, както и снимките, които да бъдат включени в изложба, организирана от СУ “Иван Вазов“ - Поморие. Всички участници ще бъдат поканени на тържество, на което ще се връчат наградите  и сертификати за участие. Наградените снимки ще бъдат публикувани в местни интернет сайтове и медии. Класиралите се на 1-во, 2-ро и 3-то място ще получат и предметни награди. По преценка на журито ще бъдат дадени и поощрителни награди.  \r\nРезултатите от конкурса ще бъдат обявени на 01 март 2019 г. от 13.15 часа в залата на СУ “Иван Вазов“. Адрес за контакт  – град Поморие, ул. \"Солна\" 19, СУ “Иван Вазов“ – за фотоконкурса.", "date": "2019.02.02", "title": "Бургас: СУ „Иван Вазов” в Поморие организира поредното издание на фотоконкурса „Да погледнем на България с очите на Вазов”"}
{"url": "http://www.focus-news.net/news/2019/02/02/2619058/plovdiv-22-godishen-mladezh-e-zaginal-pri-tezhka-katastrofa-v-stamboliyski.html", "text": "22-годишен младеж е загинал при тежка катастрофа в Стамболийски. Това каза за  Радио „Фокус“ – Пловдив  говорителят на Областната дирекция на МВР. Сигналът за блъснал се в дърво лек автомобил „Форд“ е получен в 01.10 часа тази нощ. Пристигналите на място екипи на полицията и Спешна помощ са констатирали смъртта на младежа, който бил зад волана. Справка показала, че той е неправоспособен. Разхвърчалите се отломки от колата са нанесли материални щети по паркиран наблизо лек автомобил „Фолксваген“. Местопроизшествието е запазено, извършен е оглед. Работата по изясняване на причините и обстоятелствата около тежкия пътен инцидент продължават служители от Районното полицейско управление. Уведомена е Окръжната прокуратура. \r\nТони МИХАЙЛОВ", "date": "2019.02.02", "title": "Пловдив: 22-годишен младеж е загинал при тежка катастрофа в Стамболийски"}
{"url": "http://www.focus-news.net/news/2019/02/02/2619056/tass-kitay-se-obyavi-protiv-ednostrannoto-izlizane-na-sasht-ot-drsmo.html", "text": "Китай се противопоставя на едностранното оттегляне на Съединените щати от Договора за премахване на ракети със среден и по-малък обсег (ДРСМО) и призовава Москва и Вашингтон да разрешат различията чрез диалог. Това се посочва в изявление, публикувано в събота от официалния представител на Министерството на външните работи на Китайската народна република, Хен Шуан, цитиран от  TACC . \r\n\"Китай се противопоставя на денонсирането на договора от Съединените щати. Призоваваме САЩ и Русия да разрешат своите различия чрез конструктивен диалог\", се казва в документа.  Юлиян Марков", "date": "2019.02.02", "title": "ТАСС: Китай се обяви против едностранното излизане на САЩ от ДРСМО"}
{"url": "http://www.focus-news.net/news/2019/02/02/2619020/pencho-milkov-bsp-tsyaloto-pravitelstvo-e-oktopod-v-shema-kato-sluchaya-alo-banov-sam.html", "text": "Цялото правителство е в схема, като случая „Ало, Банов съм”. Това е октопод. Това каза народният представител от ПГ на „БСП за България” Пенчо Милков пред БНТ, съобщиха от пресцентъра на  БСП . По думите му с подаването на една оставка, ситуацията е като изгърмяване на бушон, но октоподът във властта продължава да си работи по същия начин. „Нашата работа, като политици, е да не замълчим - когато получим сигнал, да го предоставим на съдебната система, а тя да издаде присъдата”, каза народният представител от левицата. „В БСП получаваме много сигнали за нередности в държавата. Днес, един човек беше пътувал от Дряново да ми даде такъв. Това е вече ежедневие за хората. Министър Банов не се отрича от думите си в записа, той казва пред медиите, че няма да го коментира”, уточни Милков. Народният представител поясни, че аудиозаписът е дълъг 17 минути и на три пъти Банов казва пред различни хора едно и също. „Кой вече ще приеме да е свидетел в тази държава, след като на този - от „Суджукгейт”, му запалиха колите, на свидетеля за Ценко Чоков му запалиха фермата, свидетелката за „Агенция за българите в чужбина” я направиха на нищо. За този човек, спряган от управляващите за информатор по случая Банов, чухме какви ли не неща - за сексуалния му живот, къде е работил и пр. Кой би казал тогава истината в България, при това положение?”, попита Милков. „Отвлича се вниманието с въпроса кой е направил записа, а не какво има на самия запис. Това е защитната теза на Банов и неговите апологети”, каза още той. Пенчо Милков отбеляза още, че спряганият от ГЕРБ за източник на сигнала е бил освободен по време на правителството на Пламен Орешарски и назначен от правителството на Бойко Борисов.", "date": "2019.02.02", "title": "Пенчо Милков, БСП: Цялото правителство е октопод в схема, като случая „Ало, Банов съм”"}
{"url": "http://www.focus-news.net/news/2019/02/02/2619060/varna-praznikat-petlyovden-shte-bade-otbelyazan-s-tarzhestvena-programa-v-selo-golitsa.html", "text": "Празникът Петльовден ще бъде отбелязан с тържествена програма в село Голица. Събитията ще започнат с хоро в центъра на селото. Това каза в интервю за  Радио „Фокус“ – Варна  Петранка Неделчева – дългогодишен настоятел в Народно читалище „Христо Ботев-1928“ - село Голица. „Очакваме гости, които около 12.00 часа ще посрещнем с хоро на площада“, съобщи Петранка Неделчева. По думите ѝ село Голица е известно с пресъздаването на български обичаи, сред които и отбелязването на Петльовден по стар стил. „На този празник се коли петел за здравето на мъжките рожби в семейството. Според преданията ритуалът е останал от годините на турско робство, когато майките са спасявали мъжките си рожби от жестокия кръвен данък\", посочи тя. Неделчева обясни, че когато турците идват да вземат единствения син на семейство в селото, една майка отказва да предаде детето си. По думите ѝ според други вярвания този празник е в чест на свети Евтимий. „Светецът ходи по къщите и събира болестите, които са върлували през годината\", каза още тя. По думите ѝ подготовката за празника е започвала в ранните часове на деня, преди изгрев слънце, но сега по-голямата част от ястията за празника се приготвят от предния ден. Тя добави, че преди изгрев се е колел петел, който е бил отглеждан още от лятото за този момент. Трябвало е да бъде много пъстър, да се заколи за здравето на рожбите, които са във всеки дом. Сега понеже нямаме много време, това го правим още предния ден, колим петела и правим пареник“, посочи Петранка Неделчева. Тя допълни, че въпреки намаляващия брой деца в селото, все още има много млади хора, които се завръщат специално за отбелязването на подобни обичаи. „Най-хубавото е, че в отбелязването участват и млади хора - нашите деца, внуците, които живеят в други населени места. За голяма радост идват и много хора, които не са свързани със селото, но харесват отбелязването на Петльовден“, каза още Петранка Неделчева. \r\nБояна АТАНАСОВА", "date": "2019.02.02", "title": "Варна: Празникът Петльовден ще бъде отбелязан с тържествена програма в село Голица"}
{"url": "http://www.focus-news.net/news/2019/02/02/2619061/pazardzhik-731-sa-zabolelite-ot-ostri-respiratorni-zabolyavaniya-v-oblastta-prez-mesets-yanuari.html", "text": "731 са заболелите от остри респираторни заболявания в област Пазарджик през месец януари, съобщиха от  РЗИ - Пазарджик . Регистрирани са и 59 случая на пневмония. Увеличение на болните от варицела е отчетено през първия месец от годината като случаите са 53. За същия период на предходната година те са били 13. Регистрирани са по два случая на болни от салмонелоза и ротавирусен гастроентерет и по един случай на заболели от туберкулоза и ехинококоза.", "date": "2019.02.02", "title": "Пазарджик: 731 са заболелите от остри респираторни заболявания в областта през месец януари"}
{"url": "http://www.focus-news.net/news/2019/02/02/2619065/d-r-decho-dechev-nzok-generalniyat-problem-na-zdravnata-sistemata-e-che-ima-nesavpadenie-mezhdu-zdravniya-paket-i-sredstvata-s-koito-tryabva-da-se-plati-toy.html", "text": "Генералният проблем на здравната системата е, че има несъвпадение между здравния пакет и средствата, с които трябва да се плати той. Това каза управителят на НЗОК д-р Дечо Дечев в интервю за предаването „Седмицата“ по  Дарик радио . \r\n„Съгласен съм с констатациите на МВФ, че здравеопазването в България е скъпоструващо, неефективно и с високи доплащанията. И трите неща са верни“, заяви д-р Дечев. Той посочи, че през 2002 г. в България е имало 17 000 отчетени случая на инсулти, а през 2018 г. – 52 000. „Това е три пъти в повече при положение, че през 2002 г. сме били поне с 1 млн. души повече. И чух едно твърдение, че тогава болните не са били лекувани и затова не са се регистрирали. За мен това е меко казано наивно“, каза още управителят на НЗОК. „Българинът в никакъв случай не боледува повече, отколкото боледуват други. Но голямата разлика е, че българинът не се лекува така, както трябва, за разлика от другите в ЕС“, заяви той. „По принцип ние сме еднакви като разходи, като изключим процента, който даваме за лекарства – при нас той е около 30%, което е с около 50% по-висок дял от общите разходи спрямо други европейски държави. Средният разход за медикаменти от публични средства е около 20% в други държави, а в някои и под 20%“, обясни д-р Дечев. По думите му тази разлика се получава, защото в България парите са по-малко и това води до промени в дяловото участие на всеки тип помощ.  \r\n„За 2019 г. първичната извънболнична помощ ще бъде с около 18 млн. лв. повече, специализираната – с 20 млн. лв., а болничната – със 180 млн. лв. повече спрямо 2018 г. Но тези средства не позволяват всеки, който има нужда от направление, да го получи, защото не е възможно да удовлетворим всяко едно искане на пациент – да отиде да се прегледа при кардиолог, при уролог, при невролог и т.н. и за това да получи направление“, посочи д-р Дечев. По думите му е нормално всеки пенсионер да има поне три хронични заболявания. „Тези хора са поне 2,5 млн., ако ги умножим по три заболявания средно и ако по три пъти в годината отидат за тях на специалист, ще видим, че няма как да стигнат парите за това нещо“ каза още той. \r\n„Генералният проблем на системата е, че има несъвпадение между здравния пакет, който определя какви заболявания влизат в този основен пакет, и средствата, с които трябва да се плати това, на което човек има право. Оттам идва целият проблем. Това, което трябва да се направи, е или да се намалят дейностите, които се гарантират с този пакет, или да се увеличи бюджетът за тях“, посочи д-р Дечев. Според него българското общество не е готово да дава повече пари за здравеопазване. „Обществото няма против да дава милиарди за лотарийни билети например, но не иска да дава за здраве по някаква причина“, каза още той. \r\nД-р Дечев посочи, че има ред механизми, по които бюджетът може да се попълва, съдейки по опита на други държави. „Например определена част от цената на кутиите с цигари да постъпва в този обществен фонд. И ако в България се пушат по около 3 млн. кутии цигари на ден, само по 50 стотинки да се отделят от тях, това са 1,5 млн. лв. на ден допълнителни средства, което прави по 500 млн. лв. на година само от цигарите“, обясни той. По думите му така може да се попълни фондът без да се увеличава здравната вноска.", "date": "2019.02.02", "title": "Д-р Дечо Дечев, НЗОК: Генералният проблем на здравната системата е, че има несъвпадение между здравния пакет и средствата, с които трябва да се плати той"}
{"url": "http://www.focus-news.net/news/2019/02/02/2619064/24-info-makedoniya-ramush-haradinay-osvobodi-ministar-ot-srabska-lista.html", "text": "Косовският премиер Рамуш Харадинай освободи министъра на селското стопанство Ненад Рикало, от Сръбска листа (партията на сърбите в Косово),  изпълнявайки изискването на Социалдемократическата партия (СДП), за да подкрепи държавния бюджет, съобщава Македонската информационна агенция (МИА), цитирана от македонското електронно издание  “24 Инфо“ . \r\nНовината бе обявена от самия Харадинай на официалния му профил в социалната мрежа „Фейсбук“: \r\n„Изказвам благодарността си на господин Рикало за сътрудничеството, докато той беше активен като министър в правителството на Косово. В предстоящите политически процеси ще зачитам качествата на всеки човек, министър Рикало беше уважаван министър в правителството на Република Косово. Сътрудничеството с представителите на всички общности и с представителите на сръбската общност ще продължи въпреки всичко“, пише Харадинай. \r\nЕдно от изискванията на СДП да гласува за държавния бюджет, в допълнение към сформирането на държавен преговарящ екип със Сърбия, беше освобождаването на Рикало, който тази партия обвинява в няколко корупционни дела, като например възлагането на търгове на компания, зад която стои неговата съпруга, както и дружества на членовете на неговата партия. \r\nБез десетте гласа на официално опозиционната партия на Шпенд Ахмети управляващата коалиция не разполага с необходимото мнозинство, за да бъде приет бюджета на страната. Гласуването е насрочено за днес.  Юлиян Марков", "date": "2019.02.02", "title": "„24 Инфо“ (Македония): Рамуш Харадинай освободи министър от Сръбска листа"}
{"url": "http://www.focus-news.net/news/2019/02/02/2619063/inzh-tsvetelina-kaneva-baseynova-direktsiya-iztochnobelomorski-rayon-denyat-na-vlazhnite-zoni-e-edin-ot-vazhnite-ekologichni-praznitsi-svarzani-s-opazvaneto-na-vodite.html", "text": "Денят на Влажните зони е един от важните екологични празници, свързани с опазването на водите. Това каза за  Радио „Фокус“ – Пазарджик  директорът на Басейнова дирекция „Източнобеломорски район“ инж. Цветелина Кънева. Тя добави, че Басейновата дирекция отбелязва празника съвместно с представители на учебни заведения и граждански организации от различни населени места. „Вчера  се проведе среща със студенти от специалност „Екология\" към Пловдивския университет, които бяха запознати с биоразнообразието и състоянието на водите в района на река Марица до Гребната база в град Пловдив. \r\nНа 4 февруари, ще се проведе среща с ученици от град Крумовград, които участват в инициативата „Младежки воден парламент\", които ще бъдат запознати с влиянието на климатичните промени върху влажните зони. Двете срещи се провеждат съвместно с представители на Българското дружество за защита на птиците, които представят интересна информация за редките видове птици във влажните зони и мерките за тяхното опазване“, посочи Кънева. \r\nВаня НИКОЛОВА", "date": "2019.02.02", "title": "Инж. Цветелина Кънева, Басейнова дирекция „Източнобеломорски район“: Денят на Влажните зони е един от важните екологични празници, свързани с опазването на водите"}
{"url": "http://www.focus-news.net/news/2019/02/02/2619066/plovdiv-predprieti-sa-merki-za-podmyana-na-schupenite-i-amortizirani-peyki-v-parkovete-v-grad-karlovo.html", "text": "Предприети са мерки за подмяна на счупените и амортизирани пейки в парковете в град Карлово. Това съобщиха за  Радио „Фокус“ – Пловдив  от Община Карлово. На 17 януари служители от Общината са демонтирали както амфитеатралните пейки в парк „Стадиона”, така и неопазените места за отдих в другите паркове. В процес на изработка са новите дървени седалки, които ще бъдат поставени на съответните места. \r\nПо повод коментари в социалните мрежи, свързани с посегателства върху обществено имущество, Община Карлово напомня, че официални сигнали за нередности, извършени от недобросъвестни граждани, се подават и завеждат в звено „Инспекторат” – тел. 0335/ 54-688; 089/ 340-61-52 и на e-mail: inspektorat@karlovo.bg", "date": "2019.02.02", "title": "Пловдив: Предприети са мерки за подмяна на счупените и амортизирани пейки в парковете в град Карлово"}
{"url": "http://www.focus-news.net/news/2019/02/02/2619067/prof-aleksandar-marinov-politolog-sashtinskiyat-vapros-na-aferata-alo-banov-sam-e-deystvitelen-ili-manipuliran-e-zapisat.html", "text": "Същинският въпрос на аферата „Ало, Банов съм“ е действителен или манипулиран е записът. Това каза за седмичното обзорно предаване „Метроном“ на  Радио „Фокус“  политологът проф. Александър Маринов. При доказване на истинността на записа оставката е най-малкото, според проф. Маринов. „Ако записът е автентичен тоест това, което е говорил зам.-министърът Боил Банов и всички в тази стая, това е много сериозен проблем. Това е организирана престъпна група под ръководството на зам.-министър в една висша държавна институция в министерството. Това, че той им възлага да извършват престъпление, защото изготвянето на  документ с невярно съдържание е престъпление, само по себе си е шокиращо“, поясни той.Проф. Александър Маринов добави, че няма основание говорителят на „БСП за България“ Елена Йончева да бъде разглеждана като жертва, защото ако записът е автентичен действията и ще се разглеждат като доблестен граждански и политически акт. \r\nРосица АНГЕЛОВА", "date": "2019.02.02", "title": "Проф. Александър Маринов, политолог: Същинският въпрос на аферата „Ало, Банов съм“ е действителен или манипулиран е записът"}
{"url": "http://www.focus-news.net/news/2019/02/02/2619062/blagoevgrad-s-obrazovatelna-programa-direktsiya-natsionalen-park-rila-otbelyaza-svetovniya-den-na-vlazhnite-zoni.html", "text": "С образователна програма в Благоевград, Дирекцията на Национален парк „Рила“ отбеляза Световния ден на влажните зони на тема „Влажни зони и климатични промени“. Това каза за  Радио „Фокус“ - Пирин  д-р Стефан Кирилов, експерт от Дирекция „Национален парк Рила“. „Мултимедийни презентации и беседа запознаха студенти от Югозападен университет „Неофит Рилски“ със значимостта на природозащитната дата. Участниците научиха интересни факти за дивите растения и животни, водното богатство и уникалните забележителности на Национален парк „Рила“ и резерватите в него“, каза още Кирилов. Експерти от парковата дирекция разказаха за значението на жизненоважните функции на влажните зони – намаляване на наводненията, източник на питейна вода, подобряване качеството на водите, както и природните решения срещу климатичните промени. \r\nЛора КАЛЧЕВА", "date": "2019.02.02", "title": "Благоевград: С образователна програма Дирекция „Национален парк Рила“ отбеляза Световния ден на влажните зони"}
{"url": "http://www.focus-news.net/news/2019/02/02/2619044/georgi-cholakov-vas-na-plazh-koral-ne-mozhe-da-se-stroi-dokato-ne-padne-stroitelnata-zabrana-ot-2014-g.html", "text": "На плаж „Корал“ не може да се строи, докато не падне строителната забрана от 2014 г. Това каза председателят на Върховния административен съд (ВАС) Георги Чолаков в интервю за предаването „Тази събота“ по  бТВ . \r\n„Това, което се случва на Черноморието, безспорно не е добро. Но важно е дали то е допустимо или не по закон. За строежа край плаж „Корал“ реагирахме остро, защото имаше публикации, че ВАС е разрешил строежите на този плаж, което не е така. Историята с тези строежи се развива още 2006 – 2007 г., когато са издадени разрешителните за строеж по отношение на този обект. През 2007 г. тези разрешения, които са предмет на сегашните производства, са изпратени служебно на РДНСК – Бургас за проверка. Към този момент РДНСК не е реагирала, че има някакъв проблем при тези разрешения за строеж“, заяви Чолаков.  \r\nТой посочи, че към 2007 г. са действали други закони и не е имало такива, каквито има в момента. „Съответно, въпросните дюни, за които се твърди, че са налични, са нанесени много по-късно в кадастралната карта – след 2007 г. Към момента, когато са раздавани разрешения за строеж, тези територии са били урбанизирани и е имало изготвен подробен устройствен план. Така че някой не е нанесъл на времето тази дюна, която е трябвало да се нанесе“, обясни председателят на ВАС. \r\nЧолаков заяви, че в момента се проверява дали разрешението за строеж, издадено през 2007 г., е било законосъобразно към онзи момент. „Ние казваме, че тези решения за строеж са законосъобразни към този момент, но фактически не може да се строи, докато не отпадне строителната забрана. Докато не падне строителната забрана от 2014 г., там не може да се строи. А тя е въведена, докато не се приведат съответните обекти според изискванията на Закона за биологичното разнообразие и Закона за опазване на околната среда“, каза още той. \r\nПредседателят на ВАС заяви, че едно разрешение за строеж може да се обяви за нищожно само ако е издадено при допуснати груби и съществени нарушения на правилата.", "date": "2019.02.02", "title": "Георги Чолаков, ВАС: На плаж „Корал“ не може да се строи, докато не падне строителната забрана от 2014 г."}
{"url": "http://www.focus-news.net/news/2019/02/02/2619047/georgi-cholakov-vas-nikoy-ne-nalaga-natisk-na-varhovniya-administrativen-sad-kakto-po-otnoshenie-na-plazha-koral-taka-i-po-otnoshenie-na-natsionalen-park-pirin.html", "text": "Никой не налага натиск на Върховния административен съд както по отношение на плажа „Корал“, така и по отношение на Национален парк „Пирин“. Това каза председателят на Върховния административен съд (ВАС) Георги Чолаков в интервю за предаването „Тази събота“ по  бТВ . „Проблемите с дюните съществуват отдавна, но за тях държавата отскоро започна да мисли – тя започна отскоро да защитава своята природа и своето добро развитие. Законите за биологичното разнообразие и за устройството на Черноморското крайбрежие и промените в Закона за опазване на околната среда се появиха много късно. Много късно започна да се изисква да има съгласувателни процедури при строежите във връзка с тези проблеми. Така например имаше поредица от дела с дюни във Варненска област – имотите си имат собственици, които имат разрешение за строеж, и всичко е било законосъобразно. И в един момент държавата решава там да нанесе дюните“, заяви Чолаков и посочи, че те е трябвало да се отбележат още към момента на реституцията.  \r\n„Дюната е изключителна държавна собственост и държавата трябва да предприеме обезпечителни мерки относно собствениците на имотите, където има такива. Защото и частната собственост е неприкосновена. Трябва да има баланс – не може да бъде нарушено правото и на едните, и на другите. Държавата трябва много ясно да е разписала къде точно не може да се строи и да се знае предварително“, обясни председателят на ВАС. \r\nВъв връзка с промените в плана за Национален парк „Пирин“ и изказването на лидера на НФСБ Валери Симеонов, че това решение на ВАС е „удар по икономиката“, Чолаков уточни, че не е съгласен с това твърдение. „Както по отношение на плажа „Корал“, така и по отношение на НП „Пирин“ ние приложихме закона точно както е разписано в правната норма. Ние просто приложихме закона и няма никакъв натиск от никъде. Никой не ми „натиска бутона“ – нито на мен, нито на съдиите във ВАС. Направих всичко необходимо, за да има прозрачност за всичко, което става във ВАС“, обясни Чолаков.", "date": "2019.02.02", "title": "Георги Чолаков, ВАС: Никой не налага натиск на Върховния административен съд както по отношение на плажа „Корал“, така и по отношение на Национален парк „Пирин“"}
{"url": "http://www.focus-news.net/news/2019/02/02/2619068/varna-pochti-dvoyno-e-namalyal-broyat-na-zabolelite-ot-gripni-i-virusni-infektsii-v-oblastta-prez-poslednata-sedmitsa.html", "text": "Почти двойно е намалял броят на заболелите от грипни и вирусни инфекции във Варна през последната седмица. Това съобщиха за  Радио „Фокус“ – Варна  от Регионалната здравна инспекция – Варна. По данни на информационната система за събиране и анализиране на данни за заболеваемостта от грип и остри респираторни инфекции за периода от 25 до 31 януари заболеваемостта за област Варна се движи в характерните за сезона граници. Болните от грип са 44, спрямо 46 от предходната седмица. С 467 по малко са случаите на остри респираторни заболявания в града. През 6-дневния период лечебните заведения са посетили 422 пациенти, спрямо 889 от предходната седмица. Продължава да бъде висока заболеваемостта при възрастовата група от 30 до 64-годишна възраст, където болните са 169. Високи остават и стойностите при децата от 5 до 14 години, със 75 заболели лица.  \r\nПо данни на РЗИ – Варна, усложненията при грипните и вирусни инфекции във Варненска област са 118. През периода, болничните заведения са посетили пациенти с 67 бронхита и 51 пневмонии. От въздушно – капковите инфекции са регистрирани 54 лица срещу 107 за предходната седмица, представени от: 46 случая на варицела и 8 случая на скарлатина \r\nОбластната комисия за борба с грипа ще проведе заседание на 4 февруари в 14.00 часа в РЗИ - Варна. На него ще стане ясно дали ще бъде удължен срокът на противоепидемичните мерки или ще бъде обявен край на грипната епидемия в областта.", "date": "2019.02.02", "title": "Варна: Почти двойно е намалял броят на заболелите от грипни и вирусни инфекции в областта през последната седмица"}
{"url": "http://www.focus-news.net/news/2019/02/02/2619070/plovdiv-namalyava-broyat-na-bolnite-ot-varitsela-i-skarlatina-v-oblastta.html", "text": "Намалява броят на болните от варицела и скарлатина в областта. Това сочи справка на сайта на  Регионалната здравна инспекция . Случаите на варицела са 26 срещу 36 през предходния отчетен период. Болните от скарлатина са 5 души срещу 7 през третата седмица на януари. Увеличение се отчита единствено при засегнатите от чревни инфекции – 42 срещу 37 през предходния отчетен период. Регистриран е и случай на вирусен хепатит.", "date": "2019.02.02", "title": "Пловдив: Намалява броят на болните от варицела и скарлатина в областта"}
{"url": "http://www.focus-news.net/news/2019/02/02/2619072/sport-kubrat-pulev-stana-parvi-v-spisaka-na-promoutara-edi-harn.html", "text": "Бокс: Кубрат Пулев е на път да стане основен кандидат за опонент на световния шампион в тежка категория на професионалния бокс - Антъни Джошуа, още в първия му мач за 2019 година. До момента преговорите на Еди Хърн за съперник на Джошуа изобщо не вървят по план. Вариантът с Дионтей Уайлдър и Фюри отпада. В застой са и преговорите с другите двама, които изглеждаха сигурни - Дилиан Уайт и Джарел Милър.  \r\nТака в списъка на промоутъра Еди Хърн, Кубрат Пулев излиза на челно място като човекът, който да спаси шоуто на „Уембли“, твърди изданието \"World Boxing News\".  \r\nОфициална новина трябва да има следващата седмица. Стадион \"Уембли\" е резервиран за 13 април.", "date": "2019.02.02", "title": "Спорт: Кубрат Пулев стана първи в списъка на промоутъра Еди Хърн"}
{"url": "http://www.focus-news.net/news/2019/02/02/2619075/veliko-tarnovo-74-godishen-mazh-e-postradal-pri-pozhar-na-ul-belyakovsko-shose.html", "text": "74-годишен мъж е пострадал при пожар на ул. „Беляковско шосе“ във Велико Търново. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“. Сигналът за инцидент в района на гробищния парк в града е получен около 17.00 часа на 1 февруари. На място е изпратен екип на Районната служба с един противопожарен автомобил и трима пожарникари. На местопроизшествието е извършен оглед от Оперативна спасителна група при РУ - Велико Търново. При пристигане дежурният екип установил, че са горели дрехите на лицето, в следствие на което са пострадали откритите части на тялото. Възрастният мъж е бил откаран в болница. Причините за възникване на пожара са в процес на установяване. \r\nНадежда КРЪСТЕВА", "date": "2019.02.02", "title": "Велико Търново: 74-годишен мъж е пострадал при пожар на ул. „Беляковско шосе“"}
{"url": "http://www.focus-news.net/news/2019/02/02/2619073/adelina-stefanova-hram-vavedenie-bogorodichno-blagoevgrad-dneshniyat-praznik-otbelyazva-zavarshvaneto-na-kolednoto-vreme-i-razkriva-osaznavaneto-na-palniya-smisal-na-rozhdestvoto.html", "text": "Православната църква отбелязва Сретение Господне. Днешният празник отбелязва завършването на коледното време и разкрива осъзнаването на пълния смисъл на Рождеството от човека, пребъдващ в чиста и пълна радост. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ в Благоевград. Тя обясни, че според юдейските закони на 40-ия ден от раждането на всяко момче майката занася в храма и принася в жертва на Бога едногодишно агне или 2 гълъба. По думите ѝ до ден днешен всяка майка на 40-ия ден отива в църквата и прави своето сарандисване, тоест очистване, заедно с бебето. „Когато Богородица отива в Йерусалимския храм с малкия Иисус срещу нея застава благочествият старец, който поема детето и казва „Ето тоя лежи за падане и ставане на мнозина в Израиля и на самата тебе меч ще прониже душата, за да се открият мислите на много сърца“. Според теолозите тази не съвсем ясна мисъл се тълкува така: учението на Христос става предмет на много спорове и противоречия и в негова защита ще паднат много вярващи, но и много ще станат и ще се просветят, а Божията майка ще преживее скръб от разпятието на своя син, което ще прониже като с меч сърцето ѝ“, добави Стефанова. \r\nЛора КАЛЧЕВА", "date": "2019.02.02", "title": "Аделина Стефанова, храм „Въведение Богородично“ - Благоевград: Днешният празник отбелязва завършването на коледното време и разкрива осъзнаването на пълния смисъл на Рождеството"}
{"url": "http://www.focus-news.net/news/2019/02/02/2619059/mkd-ziyadin-sela-othvarli-vsyakakva-vazmozhnost-za-savmestna-kandidatura-za-prezident-s-dsi.html", "text": "Зиядин Села, лидер на Алианса на албанците отхвърли всякаква възможност за съвместна кандидатура за президент с Демократичния съюз  за интеграция (ДСИ), пише македонското електронно издание  \"МКД\" \r\nЗа президентските избори Алиансът на албанците ще посочи свой кандидат и остава отворен за сътрудничество и може би съвместен кандидат с други опозиционни партии от албанския политически спектър, обяви Села. \r\n\"Смятаме, че е много важно албанските гласове да се дадат за албански  кандидат за президент, а от друга страна смятаме, че ще използваме този процес, за да променим нещо в начина, по който се избира президентът на страната и той ще представлява всички граждани в бъдеще, не отделни етнически общности ”, каза Села. \r\nТой отхвърли възможността за сътрудничество с ДСИ. \r\n\"Алиансът на албанците няма да позволи на ДСИ да се държи както досега, когато се предлагат кандидати за отделни постове да не поддържа издигането на албанци… те излязоха от нашата къща и няма да ги приемаме повече“- каза Села.  Юлиян Марков", "date": "2019.02.02", "title": "„МКД“: Зиядин Села отхвърли всякаква възможност за съвместна кандидатура за президент с ДСИ"}
{"url": "http://www.focus-news.net/news/2019/02/02/2619071/d-r-decho-dechev-nzok-za-11-godini-sredstvata-za-darzhavni-i-obshtinski-bolnitsi-sa-uvelicheni-s-59-a-za-chastnite-s-803.html", "text": "За 11 години средствата за държавни и общински болници са увеличени с 59%, а за частните – с 803%. Това каза управителят на НЗОК д-р Дечо Дечев в интервю за предаването „Седмицата“ по  Дарик радио . \r\nНа въпрос дали са излишни частните болници, д-р Дечев коментира: „През 2007 г. на частните болници е платена дейност в размер на 78 млн. лв. На държавните и общински болници – 780 млн. лв. През 2018 г. за държавните болници са платени 1,2 млрд. лв., а на частните – 630 млн. лв. Средствата за държавни и общински болници са увеличени с 59%, а за частни – с 803%.“ Той посочи, че водещата причина, за да се създаде едно частно лечебно заведение, е то да печели. „Няма инвеститор, който да инвестира милиони в дейност, от която той ще губи. Ако някой си направи труда да види финансовите отчети на частните болници, ще види че оборотът им е не повече от 50% от НЗОК и 50% от кешови плащания. Масова практика е на всеки един, влезнал по Здравна каса, да се искат допълнителни плащания. А във финансовия отчет на общинската болница кешово плащане ако има, то в никакъв случай не е повече от 5% от общия обем на дейност. Т.е. оттук още има разделение“, посочи той. \r\nД-р Дечев заяви, че в България има над 3 млн. души, в които влизат хора с пенсии под 350 лв. на месец, безработни и определен етнос, които не могат да плащат допълнително. „На практика за тези хора трябва да съществуват болници, където те да могат да се лекуват. И тези хора не са контингентът на частните болници. И от там идва разликата – цялата социална функция се поема от един вид болници, а групата от пациенти, които могат да си доплащат, отиват в друг вид болници“, каза още той.  \r\nУправителят на НЗОК коментира, че частната болница може да избира дейности, по които да работи, а държавните и общинските работят по пакет от дейности. По думите му частните си избират точно тази пътека, която е печеливша. „Частните са подпомогнати и по лобита. Факт е и че всеки един собственик на частна болница си направи фирма и за търговия с лекарства и си ги купува от нея. Така че има много големи разлики, които водят до тези резултати“, заяви той.", "date": "2019.02.02", "title": "Д-р Дечо Дечев, НЗОК: За 11 години средствата за държавни и общински болници са увеличени с 59%, а за частните – с 803%"}
{"url": "http://www.focus-news.net/news/2019/02/02/2619074/d-r-decho-dechev-nzok-napravihme-predlozhenie-za-sazdavane-na-naredba-s-koyato-da-se-promeni-mehanizmat-na-zaplashtane-na-lekarstva.html", "text": "От НЗОК направихме едно много добро предложение, което ще излезе през следващите дни - да се създаде наредба, която ще промени механизма на заплащане на лекарства. Това каза управителят на НЗОК д-р Дечо Дечев в интервю за предаването „Седмицата“ по  Дарик радио . „Генералните цели са две – за първа година НЗОК да не изхарчи повече пари за лекарства, отколкото са ѝ записани в бюджета, и да се престане с бюрократични практики да се ограничава достъпът до нови лекарства, както и да се намали бюрокрацията в издаване на протоколи за пациентите, където също има чакане“, заяви д-р Дечев. \r\nУправителят на НЗОК коментира, че това, което се предлага, е да се даде правото на производителя на продукта той да реши дали и кога ще го предложи за българския пазар. „И вече този производител, ако надвиши размера на продажбите си спрямо предишната година, цялото превишение или част от него като пари ще трябва да бъде върнато обратно в НЗОК. Така тогава, когато производителят обяви сто пъти по-висока цена, той ще трябва да представи аргументи, че лекарството е сто пъти по-ефективно“, обясни той.", "date": "2019.02.02", "title": "Д-р Дечо Дечев, НЗОК: Направихме предложение за създаване на наредба, с която да се промени механизмът на заплащане на лекарства"}
{"url": "http://www.focus-news.net/news/2019/02/02/2619079/stara-zagora-tsenni-knigi-shte-poluchat-parvite-preminali-po-rekonstruiraniya-nadlez-v-grada-na-3-fevruari.html", "text": "Водачите на първите автомобили, които преминат през реконструирания надлез след официалното му откриване в Стара Загора на 3 февруари, ще получат подарък ценни книги - първата биография на Левски и книжка на кан Алцек. Те са издадени от Фондация „Трейс за хората“. Това съобщиха от пресцентъра на  Община Стара Загора . \r\nПървата биография за Васил Левски, написана от Захарий Стоянов, е преиздадена в годината, в която се честваха 180 години от рождението на Апостола (2017 г.).  \r\nКнигата „Васил Левски (Дяконът) има такъв успех, какъвто може би до нейното излизане не е имала никоя друга книга. Целият тираж се продава за няколко дни. Самият Захарий Стоянов пише в писмо до Никола Обретенов: „Пишат ми приятели от София и Лом, че книгата има успех”. Най-продаваната за времето си творба е колкото хвалена, толкова и обругавана, за нея поколения българи не са и чували. Тя е от книгите, които не намираш. От времето, когато излиза от печат 1884 г. до днес има само седем издания, последните през 80-те години на XX в. \r\nКнижката за деца на акад. Антон Дончев „Как кан Алцек срещна крал Гримоалд“ разказва увлекателно и достъпно на малкия читател как след кубратовата Велика България, част от прабългарите, предвождани от най-малкия син на кан Кубрат – Алцек, се заселва в земите на Лангобардското кралство.  \r\nБългарите на Алцек населяват и създават градове в регион Молизе, Италия. Планината, под която е разположен гр. Челе ди Булгерия се нарича „България“. В този град на 8 юни 2016 г. бе открит паметник на кан Алцек – символ на българската следа и наследство. \r\nЦялостно реконструираният надлез над жп линията и бул. „Славянски“ в Стара Загора ще бъде открит предсрочно на 3 февруари 2019 г. от 10.00 часа. Веднага след това ще бъде пуснато движението на автомобили по бул. „Св. патриарх Евтимий“ и бул. „Славянски“. \r\nТрасето, с обща дължина 550 м, минава по бул. „Патриарх Евтимий“ в участъка от бул. „Славянски“ - от „Братя Жекови“ до Северната граница на Южната промишлена зона. Изпълнението на обекта съсредоточава голям обществен интерес, тъй като свързва центъра на града с индустриалната зона и улеснява достъпа на автомобили към Стара Загора и от нея в посока магистрала  „Тракия“. То започна на 4 юни 2018 г. и приключи на 1 февруари 2019 г., като срокът за изпълнение е 270 календарни дни.", "date": "2019.02.02", "title": "Стара Загора: Ценни книги ще получат първите преминали по реконструирания надлез в града на 3 февруари"}
{"url": "http://www.focus-news.net/news/2019/02/02/2619078/plovdiv-tri-sela-ot-oblastta-sa-s-narusheno-vodopodavane-zaradi-avarii.html", "text": "Жителите на три села на територията на Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от водоснабдителното дружество, обслужващо областта. Без вода днес са жителите на селата Соколица и Марино поле, а с частично нарушено водоподаване са жителите на село Драгойново. С частично нарушено водоподаване са и живущите в кв. „Горни Воден“ в Асеновград. Екипите на водоснабдителното дружество отстраняват и авария на ул. „Неофит Бозвели“ в град Пловдив. \r\nНе е посочен краен срок за възстановяване на нормалното водоподаване към засегнатите абонати. \r\nТони МИХАЙЛОВ", "date": "2019.02.02", "title": "Пловдив: Три села от областта са с нарушено водоподаване заради аварии"}
{"url": "http://www.focus-news.net/news/2019/02/02/2619080/sport-denvar-pobedi-hyustan-rokets-sas-136122.html", "text": "Отборът на Денвър  постигна успех със 136:122 като домакин над Хюстън Рокетс в поредна среща от редовния сезон на Националната баскетболна асоциация. \r\nНай-резултатен за победителите бе Малик Бийзли, който реализира 35 точки, а за Рокетс Джеймс Хардън вкара 30. \r\nДруги мачове от НБА приключиха при следните резултати: \r\nМаями - Оклахома Сити 102:118 \r\nЮта - Атланта 128:112 \r\nНачело на Атлантическата дивизия в Източната конференция е отборът на Торонто, на Централната дивизия е Милуоки и в Югоизточната  води Шарлът. В Западната конференция  води Денвър в Северозападната дивизия, Голдън Стейт в Тихоокенската и Сан Антонио в Югозападната дивизия.", "date": "2019.02.02", "title": "Спорт: Денвър победи Хюстън Рокетс със 136:122"}
{"url": "http://www.focus-news.net/news/2019/02/02/2619077/ria-novosti-ukrainskite-vlasti-mozhe-da-preimenuvat-ukrainskata-pravoslavna-tsarkva-moskovski-patriarhat.html", "text": "Ако Украинската православна църква (УПЦ) откаже да преименува, както е предвидено в новия закон, властите в Киев ще направят това, заяви директорът на Департамента по религиозни и етнически въпроси на Министерството на културата на Украйна Андрей Юраш, цитиран от  РИА Новости .  \r\nТой добави, че името на УПЦ трябва да отразява нейната принадлежност към Руската православна църква. Ръководството на УПЦ има три месеца за това, припомни той. \r\nВ края на миналата година в Украйна влезе в сила закон, според който религиозните организации, чието седалище се намира в Русия, са длъжни да посочат в името си принадлежност. На първо място, това се отнася до УПЦ. За да се промени името и изготви промени на устава си, законът дава четири месеца. От УПЦ заявяват, че няма да променят името, а в действията на властите виждат признаци на насилствено завземане.  Юлиян Марков", "date": "2019.02.02", "title": "РИА Новости: Украинските власти може да преименуват Украинската православна църква-Московски патриархат"}
{"url": "http://www.focus-news.net/news/2019/02/02/2619069/tass-rusiya-se-otteglya-ot-drsmo.html", "text": "Руският президент Владимир Путин обяви прекратяването на участието на Русия в Договора за премахване на ракети със среден и по-малък обхват (ДРСМО), предава  TACC .  \r\n\"Ще постъпим по следния начин. Нашият отговор ще бъде огледален. Американските партньори обявиха, че преустановяват участието си в Договора и ние преустановяваме нашето\", каза държавният глава на среща с министрите на отбраната и външните работи Сергей Шойгу и Сергей Лавров. \r\nПутин също така разпореди да се прекратят опитите за започване на преговори по ДРСМО. \r\n\"Всички наши предложения, както и преди, в тази област (ограниченията за ракети със среден и по-малък обсег) остават на масата, вратите за преговори са отворени\", каза държавният глава. \"В същото време моля и двете министерства да не инициират никакви преговори по този въпрос. \"Да изчакаме нашите партньори да узреят, за да водят равен и смислен диалог с нас по тази важна тема - както за нас, така и за нашите партньори, и за целия свят\", обясни Путин. \r\nПутин припомни, че Москва от много години повдига въпроса за съществени преговори по въпросите на разоръжаването и във всички аспекти. \"И през последните години виждаме, че нашите инициативи не се подкрепят от партньорите\", заяви той. \"Напротив, през цялото време се търсят предлози за разрушаване на вече изградената международна система за сигурност.\" \r\nСпоред президента на Руската федерация, след спиране на участието в ДРСМО, ще бъдат създавани нови оръжия, но без да се увеличава бюджета на Министерството на отбраната. \r\n\"Ние не трябва и няма да бъдем въвлечени в скъпата за нас надпревара във въоръжаването \", подчерта той. \r\nДържавният глава отбеляза, че руските ракети със среден и по-малък обсег няма да бъдат разполагани в различни региони на света преди подобни оръжия да бъдат разположени от Съединените щати. \r\nПутин е помолил ръководителите на двете министерства \"внимателно да наблюдават какво ще се случи и своевременно да докладват предложения за руските реакции на събитията\".   Юлиян Марков", "date": "2019.02.02", "title": "ТАСС: Русия се оттегля от ДРСМО"}
{"url": "http://www.focus-news.net/news/2019/02/02/2619076/sofiya-ima-zadarzhan-za-krazhbata-na-bronzovata-statuyata-na-apolon-medikus-ot-tsentralna-banya.html", "text": "Има задържан за кражбата на бронзовата статуята на Аполон Медикус от Централна баня. Това съобщиха за  Агенция „Фокус“  от пресцентъра на  МВР . Статуята изчезна в средата на декември, като освен нея бяха откраднати и почти всички месингови чучури от чешмите на бившата Централна баня. Кражбата беше заснета от видеокамери, от които се вижда, че извършителят е мъж. На 28 декември статуята беше открита в добро състояние в двор в близост до пл. „Бански“. Бронзовата статуята е дело на известния скулптор Георги Чапкънов. Тя бе поставена през 2003 г. в центъра на минералния извор след реконструкцията на площада.   \r\nЦветилена СИМЕОНОВА", "date": "2019.02.02", "title": "София: Има задържан за кражбата на бронзовата статуята на Аполон Медикус от Централна баня"}
{"url": "http://www.focus-news.net/news/2019/02/02/2619085/plovdiv-pohod-do-manastir-sv-petka-muldavska-nad-asenovgrad-shte-se-provede-na-17-fevruari-po-povod-146-godini-ot-obesvaneto-na-vasil-levski.html", "text": "Поход-поклонение до манастир „Св. Петка Мулдавска“ над Асеновград ще се проведе на 17 февруари по повод 146 години от обесването на Васил Левски. Това съобщиха за  Радио „Фокус“ – Пловдив  организаторите на похода от Сдружение „Устремени“ в Асеновград. Сборният пункт на желаещите да се включат ще бъде ДГ „Мир“ в кв. „Изток“, като тръгването ще е в 09.00 часа. Маршрутът ще премине през вилна зона „Параколово“ и пътеката със серпентини, позната като „Криволиците“. Достигайки до манастира, участниците в похода ще посетят скривалището на Васил Левски, църквата и ще поднесат цветя пред неговия барелеф. Около 11.00 часа присъстващите ще поемат към параклис „Св. Илия“ (Гръцкия), където ще прекарат остатъка от деня. Около 16.00 часа ще се тръгне обратно към града по панорамната подбилна пътека, която излиза над местност „Трите бора“. Очаква се прибирането в Асеновград да се случи около 17.30 часа. \r\nОрганизаторите от Сдружение „Устремени“ в Асеновград уточниха, че маршрутът е със средна трудност и е подходящ за деца. Дължината му е малко над 9 километра в двете посоки. Транспортът е личен ангажимент и се извършва на принципа на споделеното пътуване. Високите обувки са препоръчителни, а гети и щеки – по преценка. Участниците в похода трябва да си носят вода, пакет суха храна или скара, тъй като на параклис „Св. Илия“ ще има запалено огнище с жар. \r\nТони МИХАЙЛОВ", "date": "2019.02.02", "title": "Пловдив: Поход до манастир „Св. Петка Мулдавска“ над Асеновград ще се проведе на 17 февруари по повод 146 години от обесването на Васил Левски"}
{"url": "http://www.focus-news.net/news/2019/02/02/2619081/pazardzhik-731-sa-zabolelite-ot-ostri-respiratorni-zabolyavaniya-v-oblastta-prez-mesets-yanuari.html", "text": "731 са заболелите от остри респираторни заболявания в област Пазарджик през месец януари, съобщиха от  РЗИ – Пазарджик . Регистрирани са и 59 случая на пневмония. Увеличение на болните от варицела е отчетено през първия месец от годината като случаите са 53. За същия период на предходната година те са били 13. Регистрирани са по два случая на болни от салмонелоза и ротавирусен гастроентерет и по един случай на заболели от туберкулоза и ехинококоза.", "date": "2019.02.02", "title": "Пазарджик: 731 са заболелите от остри респираторни заболявания в областта през месец януари"}
{"url": "http://www.focus-news.net/news/2019/02/02/2619084/pregled-na-mezhdunarodnite-novini-do-13-chasa-agentsiya-fokus.html", "text": "Руският президент Владимир Путин обяви прекратяването на участието на Русия в Договора за премахване на ракети със среден и по-малък обхват (ДРСМО), предава  TACC .  \r\n\"Ще постъпим по следния начин. Нашият отговор ще бъде огледален. Американските партньори обявиха, че преустановяват участието си в Договора и ние преустановяваме нашето\", каза държавният глава на среща с министрите на отбраната и външните работи Сергей Шойгу и Сергей Лавров. \r\nПутин също така разпореди да се прекратят опитите за започване на преговори по ДРСМО. \r\n\"Всички наши предложения, както и преди, в тази област (ограниченията за ракети със среден и по-малък обсег) остават на масата, вратите за преговори са отворени\", каза държавният глава. \"В същото време моля и двете министерства да не инициират никакви преговори по този въпрос. \"Да изчакаме нашите партньори да узреят, за да водят равен и смислен диалог с нас по тази важна тема - както за нас, така и за нашите партньори, и за целия свят\", обясни Путин. \r\nПутин припомни, че Москва от много години повдига въпроса за съществени преговори по въпросите на разоръжаването и във всички аспекти. \"И през последните години виждаме, че нашите инициативи не се подкрепят от партньорите\", заяви той. \"Напротив, през цялото време се търсят предлози за разрушаване на вече изградената международна система за сигурност.\" \r\nСпоред президента на Руската федерация, след спиране на участието в ДРСМО, ще бъдат създавани нови оръжия, но без да се увеличава бюджета на Министерството на отбраната. \r\n\"Ние не трябва и няма да бъдем въвлечени в скъпата за нас надпревара във въоръжаването \", подчерта той. \r\nДържавният глава отбеляза, че руските ракети със среден и по-малък обсег няма да бъдат разполагани в различни региони на света преди подобни оръжия да бъдат разположени от Съединените щати. \r\nПутин е помолил ръководителите на двете министерства \"внимателно да наблюдават какво ще се случи и своевременно да докладват предложения за руските реакции на събитията\".  \r\n*** НАТО ще подпише Протоколът за членство на Македония в Алианса на 6 февруари, предава македонската агенция  “Макфакс“ .  \r\nГенералният секретар на НАТО Йенс Столтенберг, чрез своя профил в социалната мрежа „Туитър“, заяви, че документът за присъединяване на Македония към Алианса ще бъде подписан на 6 февруари. \r\n„На 6 февруари ще напишем история. Съюзниците от НАТО ще подпишат протокола за присъединяване на бъдещата Северна Македония заедно с външния министър на страната Никола Димитров“, пише Столтенберг в социалната мрежа. \r\nЦеремонията по подписването ще се проведе в централата на НАТО в Брюксел. След подписването на Протокола за присъединяване всяка от страните-членки на НАТО ще трябва да ратифицира членството на Македония. Очаква се тази процедура да приключи по-късно тази година или в началото на следващата година, като Македония официално стане член на НАТО, след като всички 29 членове ратифицират протокола. \r\n*** Бившият главен командир на Армията за освобождение на Косово (АОК) Сюлейман Селими, който миналата седмица бе освободен условно от затвора, след като изтърпял две трети от присъдата си за военни престъпления, се присъедини към кабинета на министър-председателя на Косово като съветник, пише англоезичното електронно издания на базирания в Косово албански вестник  Gazeta Express .  \r\nСелими, който също беше посланик на Косово в Тирана, бе назначен за политически съветник на премиера Рамуш Харадинай. Новината е потвърдена от началникa на кабинета на министър-председателя. \r\nБившият главен командир на АОК, след войната, бе главен командир на Корпуса за защита на Косово и Косовските сили за сигурност, както и посланик на Косово в Албания. Съд в Косово призна Селими за виновен за изтезаването на цивилен затворник в импровизиран център за задържане  през 1998 г. и началото на 1999 г. Той бе осъден на осем години от съд в Митровица през май 2015 г., но Апелативният съд в Прищина намали присъдата му до седем години през октомври 2016 г. \r\n*** Прибързаното изтегляне на американския военен контингент от Афганистан ще доведе до повече кръвопролития в тази страна. Това съобщи ръководителят на Висшия съвет за мир на Афганистан Омар Даудзай пред телевизионния канал   CNN . \r\n\"Ако това [изтеглянето на американския контингент] се извърши прибързано и след тях остане вакуум, тогава кръвопролитието очевидно ще се засили\", предупреди той. \r\nСпоред оценката на ръководителя на Висшия съвет за мир преговорите на делегацията на САЩ с движението на талибаните в Доха миналата седмица е \"добавило яснота\" към ситуацията, но нито една от страните не е поела  конкретни ангажименти. \"Аз мисля, че те (талибаните) се опасяват, че разговорите им с афганистанското правителство без обявен график за изтегляне на американските сили ще има деморализиращ ефект върху полевите командири и бойци. Те ще се чудят защо се борят, ако талибанските лидери преговарят\" - обясни Даудзай. \r\nПо-рано специалният представител на САЩ за Афганистан Залмай Халилзад, който ръководи американската делегация на преговорите в Доха с талибаните миналата седмица, в интервю за The New York Times заяви, че Съединените щати и талибаните са постигнали договореност за рамката на мирното споразумение, според което  талибаните няма да укриват терористични групи на територията на Афганистан. Това може да доведе до пълно изтегляне на американските войски от страната в замяна на примирие и преговори между талибаните и Кабул, припомнят от CNN. \r\n*** Метеорит се е взривил и разпаднал над Куба, като дребни останки от него са паднали на земята, пише британският таблоид  The Sun . \r\nНебесното тяло е избухнало близо до град Винялес, в провинция Пинар дел Рио, около 13:15 часа местно време (20:15 часа българско време). \r\nЖителите на населеното място са съобщили, че са чули два взрива. Местен вестник съобщи, че „огнено кълбо“ е било видяно, като експлозията е предизвикала взривна вълна усетена от хората в района. \r\nСъобщава се, че метеоритът е паднал в областта на праисторическо селище.Снимките показват че отломките са приблизително с размерите на мобилен телефон или човешка длан \r\nНационалната метеорологична служба в Кий Уест, Флорида, съобщи, че над небето е наблюдаван метеор от територията на щата. \r\n*** Косовският премиер Рамуш Харадинай освободи министъра на селското стопанство Ненад Рикало, от Сръбска листа (партията на сърбите в Косово),  изпълнявайки изискването на Социалдемократическата партия (СДП), за да подкрепи държавния бюджет, съобщава Македонската информационна агенция (МИА), цитирана от македонското електронно издание  “24 Инфо“ . \r\nНовината бе обявена от самия Харадинай на официалния му профил в социалната мрежа „Фейсбук“: \r\n„Изказвам благодарността си на господин Рикало за сътрудничеството, докато той беше активен като министър в правителството на Косово. В предстоящите политически процеси ще зачитам качествата на всеки човек, министър Рикало беше уважаван министър в правителството на Република Косово. Сътрудничеството с представителите на всички общности и с представителите на сръбската общност ще продължи въпреки всичко“, пише Харадинай. \r\nЕдно от изискванията на СДП да гласува за държавния бюджет, в допълнение към сформирането на държавен преговарящ екип със Сърбия, беше освобождаването на Рикало, който тази партия обвинява в няколко корупционни дела, като например възлагането на търгове на компания, зад която стои неговата съпруга, както и дружества на членовете на неговата партия. \r\nБез десетте гласа на официално опозиционната партия на Шпенд Ахмети управляващата коалиция не разполага с необходимото мнозинство, за да бъде приет бюджета на страната. Гласуването е насрочено за днес.", "date": "2019.02.02", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/02/02/2619086/prof-aleksandar-marinov-politolog-ne-e-izklyucheno-zaedno-s-evroizborite-da-badat-provedeni-i-predsrochni-parlamentarni-izbori.html", "text": "Не е изключено заедно с евроизборите да бъдат проведени и предсрочни парламентарни избори. Това каза за седмичното обзорно предаване „Метроном“ на Радио „Фокус“ политологът проф. Александър Маринов. Той добави, че до 26-ти март е последната възможност  да се разпусне парламентът и да се назначи служебно правителство. Според проф. Маринов, ако това не се случи, резултатът от евроизборите ще бъде определящ за вътрешнополитически живот по-нататък. „В Европа се очертава голям разлом и сблъсък по-много направления. Очертават се сериозни размествания на пластовете на влияние на различните политически течения във водещите европейски страни. България не може да остане встрани от този процес. Драмата в Европа, вярно е, се повтаря малко като фарс у нас, защото има някои теми, които се засягат оттук-оттам, но не присъства този голям драматизъм, който се наблюдава в Европа. Той  е не само по линията по-нататъшно интегриране в рамките на една супер държава или реванш на националните държави. В европейския политически дневен ред има нови точки, които са внесени от много силни социално-политически напрежения“, поясни той. Проф. Александър Маринов каза още, че в много страни на Европа вече се усеща надигане срещу съществуващото статукво, управляващите елити и задълбочаващото се неравенство.  По думите му България няма ясна визия как ще участва в този променящ се ЕС, защото все още следваме старите политики на снишаване. \r\nРосица АНГЕЛОВА", "date": "2019.02.02", "title": "Проф. Александър Маринов, политолог: Не е изключено заедно с евроизборите да бъдат проведени и предсрочни парламентарни избори"}
{"url": "http://www.focus-news.net/news/2019/02/02/2619082/makfaks-makedoniya-nato-shte-podpishe-protokolat-za-chlenstvo-na-makedoniya-v-aliansa-na-6-fefruari.html", "text": "НАТО ще подпише Протоколът за членство на Македония в Алианса на 6 февруари, предава македонската агенция  “Макфакс“ .  \r\nГенералният секретар на НАТО Йенс Столтенберг, чрез своя профил в социалната мрежа „Туитър“, заяви, че документът за присъединяване на Македония към Алианса ще бъде подписан на 6 февруари. \r\n„На 6 февруари ще напишем история. Съюзниците от НАТО ще подпишат протокола за присъединяване на бъдещата Северна Македония заедно с външния министър на страната Никола Димитров“, пише Столтенберг в социалната мрежа. \r\nЦеремонията по подписването ще се проведе в централата на НАТО в Брюксел. След подписването на Протокола за присъединяване всяка от страните-членки на НАТО ще трябва да ратифицира членството на Македония. Очаква се тази процедура да приключи по-късно тази година или в началото на следващата година, като Македония официално стане член на НАТО, след като всички 29 членове ратифицират протокола.  Юлиян Марков", "date": "2019.02.02", "title": "„Макфакс“ (Македония): НАТО ще подпише Протоколът за членство на Македония в Алианса на 6 февруари"}
{"url": "http://www.focus-news.net/news/2019/02/02/2619083/petranka-nedelcheva-zhitel-na-selo-golitsa-zadalzhitelno-na-petlyovden-tryabva-da-se-prigotvi-parenik-koyto-se-dava-na-akusherkite-v-seloto.html", "text": "Задължително на Петльовден трябва да се приготви така нареченият пареник, който се дава на акушерките в селото. Това каза в интервю за  Радио „Фокус“ – Варна  Петранка Неделчева – дългогодишен настоятел в Народно читалище „Христо Ботев-1928“ в селото. По думите ѝ пареникът представлява специално приготвена баница, която се прави на Пельовден. „Замесва се брашно с топла вода, олио и едно яйце, за да стане меко тесто. След това парчетата, когато се разточват се попарват във вряла вода, в която има сол и свинска мас. След всеки ред се поставя сирене и така докато цялата тава се напълни с тези сварени листчета“, обясни Петранка Неделчева. Тя добави, че името на това ястие произлиза именно от начина, който листите се приготвят, чрез варене във вода.  \r\nПетранка Неделчева посочи, че по традиция част от пареника - парче питка и сварения петел, се дават на акушерката в населеното място. „В миналото е имало баби, които са помагали. В наши дни подаваме едно парче хляб, един копан от петела и парче от пареника на докторите, които лекуват хората от селото. Така празнуваме всяка година, всеки един жител се подготвя с голяма радост, защото това е един голям празник за цялото село“, каза още Петранка Неделчева.  \r\nТя добави, че селото е известно и с единствения паметник на петела, намиращ се в центъра на село Голица. „Той беше направен преди 7 - 8 години и продължава да привлича вниманието на посетителите на селото, които обичат да се снимат с него“, каза още тя. \r\nБояна АТАНАСОВА", "date": "2019.02.02", "title": "Петранка Неделчева, жител на село Голица: Задължително на Петльовден трябва да се приготви пареник, който се дава на акушерките в селото"}
{"url": "http://www.focus-news.net/news/2019/02/02/2619087/kathimerini-edna-chetvart-ot-gartsite-ne-mogat-da-si-pozvolyat-dostatachno-otoplenie-na-domovete-si.html", "text": "Почти всеки четвърти гръцки гражданин не може да си позволи да отоплява дома си достатъчно, според данни на Евростат, събрани в рамките на ежегодно проучване на Европейския съюз за доходите и условията на живот в блока, пише електронното издание на гръцкия вестник  Kathimerini . \r\nВъз основа на доклада, 25,7% от гърците са заявили, че не са в състояние да поддържат дома си достатъчно топъл поради финансовото си състояние. \r\nГърците купуват мазут при средна цена от 1.025 евро на литър, когато средната цена в Европейския съюз е 0.794 евро на литър и 0.781 евро в еврозоната. \r\nСтраната с най-висок дял на хората, които не могат да си позволят да отопляват домовете си, е България (37%), следвана от Литва (29%), Гърция, Кипър (23%) и Португалия (20%). \r\nЗа разлика от тях, страните с най-нисък дял – около 2% - са Люксембург, Финландия, Швеция, Холандия и Австрия.  Юлиян Марков", "date": "2019.02.02", "title": "Kathimerini: Една четвърт от гърците не могат да си позволят достатъчно отопление на домовете си"}
{"url": "http://www.focus-news.net/news/2019/02/02/2619090/aa-turtsiya-ochakva-normalizirane-na-otnosheniyata-s-es-po-vreme-na-rumanskoto-predsedatelstvo.html", "text": "Отношенията между Турция и ЕС ще продължат да се нормализират по време на ротационното председателство на Румъния, заяви турският външен министър Мевлут Чавушоглу, цитиран от  Анадолската агенция (АА) . \r\n\"По време на румънското председателство мисля, че отношенията между Турция и ЕС ще бъдат допълнително нормализирани\", каза Чавушоглу пред репортери след  двудневната неофициална среща на външните министри на страните-членки на ЕС и страните-кандидатки в Румъния в Букурещ. \r\nТурският външен министър каза, че диалогът със Съюза също ще продължи да се укрепва и разширява.  Първият дипломат на Турция  обяви, че заседанието на Съвета за асоцииране Турция-ЕС ще се проведе в Брюксел на 15 март. \r\nТурция подаде молба за членство в ЕС през 1987 г. и преговорите за присъединяване започнаха през 2005 г. Въпреки това преговорите спряха през 2007 г. поради възраженията на кипърската гръцка администрация на разделения остров Кипър, както и заради позицията на Германия и Франция, припомня агенцията.  Юлиян Марков", "date": "2019.02.02", "title": "АА: Турция очаква нормализиране на отношенията с ЕС по време на румънското председателство"}
{"url": "http://www.focus-news.net/news/2019/02/02/2619092/api-vremenno-e-ogranicheno-dvizhenieto-po-pat--44-sevlievo-gabrovo-v-rayona-na-vranilovtsi-poradi-patnotransportno-proizshestvie.html", "text": "Временно е ограничено движението по път II-44 Севлиево - Габрово в района на Враниловци поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание по обходен маршрут през Враниловци.", "date": "2019.02.02", "title": "АПИ: Временно е ограничено движението по път II-44 Севлиево - Габрово в района на Враниловци поради пътнотранспортно произшествие"}
{"url": "http://www.focus-news.net/news/2019/02/02/2619089/georgi-harizanov-politicheski-analizator-za-obshtestvoto-tselite-na-gerb-prez-vtorata-godina-ot-mandata-na-partiyata-ostavat-neyasni.html", "text": "За обществото целите на ГЕРБ през втората година от мандата на партията остават неясни. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. „Има я голямата цел – влизането в еврозоната, в банковия съюз, в Шенген, пълната интеграция на България в сърцевината на ЕС. Тя обаче не кореспондира с прагматиката и ежедневието на хората. Фокусиране изцяло върху доходите, благоденствието, рязкото повишаване на жизнения стандарт и формулиране на политиките, които ще доведат до това, биха дали основание за нов кредит на доверие по средата на мандата, който да осмисли сегашната конструкция на власт, тъй като очевидно в крайна сметка друга възможна не съществува“, обясни Георги Харизанов. Той каза още, че европейските избори са вътрешен барометър и оценка дали обществото припознава партиите като политически субекти, които все още заслужават доверието му. Според него, ако изборите през май предизвикат разместване на електоралните пластове, това няма да доведе до сътресения и оставка на правителството. „След май месец няма да има промени, защото сегашната конструкция на ГЕРБ ще продължи да няма алтернатива на политическата сцена“, прогнозира политическият анализатор.  \r\nРосица АНГЕЛОВА", "date": "2019.02.02", "title": "Георги Харизанов, политически анализатор: За обществото целите на ГЕРБ през втората година от мандата на партията остават неясни"}
{"url": "http://www.focus-news.net/news/2019/02/02/2619088/burgas-bez-zatrudneniya-se-osashtestvyava-dvizhenieto-prez-gkpp-malko-tarnovo.html", "text": "Без затруднения се осъществява движението през ГКПП „Малко Търново“. Това съобщиха за  Радио „Фокус“ – Бургас  от граничния пункт. Към момента няма образувани големи колони от автомобили, преминаването на моторни превозни средства се осъществява без забавяне. \r\nМария ПОПЧЕВА", "date": "2019.02.02", "title": "Бургас: Без затруднения се осъществява движението през ГКПП „Малко Търново“"}
{"url": "http://www.focus-news.net/news/2019/02/02/2619093/sport-david-ferer-prekratyava-sastezatelnata-si-kariera-prez-may-v-madrid.html", "text": "Тенис:  Мастърс турнирът в Мадрид обяви, че дава уайлд кард на бившия номер 3 в света Давид Ферер. Там именитият испански тенисист ще изиграе своя последен турнир в АТР. За 36-годишния Ферер това ще бъде 16-то участие в надпреварата, в която за първи път участва на 21 години. Носителят на  27 титли от турнирите на АТР има 22 победи и 15 загуби в Мадрид като през 2010 и 2014 достигна до полуфиналите.", "date": "2019.02.02", "title": "Спорт: Давид  Ферер прекратява състезателната си кариера през май в Мадрид"}
{"url": "http://www.focus-news.net/news/2019/02/02/2619095/d-r-tatyana-nikolova-babh-ot-500-do-1-000-lv-sa-globite-pri-parvo-narushenie-na-naredbata-za-imitirashtite-mlechni-produkti.html", "text": "От 500 до 1 000 лв. са глобите при първо нарушение на наредбата за имитиращите млечни продукти. Това каза д-р Татяна Николова, началник отдел в Дирекция „Контрол на храните“ към Българска агенция по храните (БАБХ), в интервю за  Агенция „Фокус“  . „За нарушения при етикетирането на храните Законът за храните предвижда освен връщането на продуктите на производителя за преетикетиране. Налагат се глоби на търговците, които предлагат имитиращи продукти в непотребителски опаковки или пък не са обозначили местата, така както изисква наредбата“, заяви д-р Николова, като допълни, че това се отнася и за търговците.  \r\n„Санкциите са в размер от 500 до 1000 при първо нарушение, а при второ нарушение ще достигат до 3 000 лв.“, посочи още тя, като отбеляза, че санкциите се преценяват спрямо всеки конкретен случай. \r\nИрина ИВАНОВА Пълния текст на интервюто четете по-късно в „Мнение”", "date": "2019.02.02", "title": "Д-р Татяна Николова, БАБХ: От 500 до 1 000 лв. са глобите при първо нарушение на наредбата за имитиращите млечни продукти"}
{"url": "http://www.focus-news.net/news/2019/02/02/2619094/otets-georgi-tanchev-sveshtenik-parvata-i-osnovna-dobrodetel-e-smirenieto-a-izpovedta-e-lekarstvoto-koeto-nosi-naslada.html", "text": "Първата и основна добродетел е смирението. Това каза за  Радио „Фокус“ – Пирин  отец Георги Танчев. По думите му много е важно човек да няма високо мнение за себе си. „При агресия не трябва да се отговаря със същото, а е достатъчно да се смирим. Агресията поражда агресия, а любовта ражда любов“, посочи свещеникът. Той допълни, че любовта винаги потушава агресията. „Ако успеем да усвоим тази първа и основна добродетел, ще успеем да усвоим и останалите, които са милосърдие, любов към Бога и ближния“, каза още отец Танчев. Той заяви, че в основата на всички добродетели се състои смирението, защото чрез него може да приемаме нещата по-спокойно. „Причината е, че когато сме смирени ще изолираме стреса и страха“, добави свещеникът. Той коментира, че това държание изолира стресовите емоции. „Причината е, че сме наясно, че животът ни е в Божиите ръце. Така сме наясно, че всяко случващо се нещо е добро за нас и по този начин го приемаме със смирение, благодарност и любов към Бога“, посочи отец Георги Танчев. \r\nПо думите му изповедта е лекарство, което носи наслада. Той добави, че когато съгрешим, първо трябва да се успокоим. „Само спокойният човек взима адекватни решения“, каза още отец Танчев. Той заяви, че когато човек е объркан, не знае какво да направи и реагира хаотично и първично. „Затова каквото и да сме извършили, е необходимо първо да се успокоим, смирим и едва след това да се разкаем“, уточни свещеникът. По думите му при нужда е необходимо да отидем да се изповядаме. „Грехът ни държи далеч от Бог, затова трябва да присъстваме към изповедта, но да знаем и смисъла ѝ“, коментира отец Танчев. Той каза още, че няма как само да се калкулират пред свещеника някакви грехове. „Изповедта означава промяна на мисленето и поведението. След като съм обидил или огорчил някого, е необходимо да се постарая това да не повтаря“, заяви отец Георги Танчев. \r\nПо думите му младите хора все повече търсят информация за православната вяра. „Много често те посещават богослуженията преди изпитни сесии или при трудни за тях моменти“, добави свещеникът. Той каза още, че често те имат нужда от подкрепа от църквата. „Всичко това нас може само да ни радва, защото показва, че сме от полза за младите“, заяви отец Георги Тончев. Той посочи, че когато един човек получи и усети Божията помощ, изпитва силна благодарност и спокойствие. „Така нуждаещите се си разрешават много по-лесно ученическите и житейските проблеми“, добави свещеникът. Според Георги Танчев при подкрепата на хората се получава едно добро отношение към църквата и към духовенството. \r\nДенис НИКИФОРОВ", "date": "2019.02.02", "title": "Отец Георги Танчев, свещеник: Първата и основна добродетел е смирението, а изповедта е лекарството, което носи наслада"}
{"url": "http://www.focus-news.net/news/2019/02/02/2619096/varna-nyakolko-rayona-na-grada-sa-s-narusheno-vodopodavane-zaradi-avarii.html", "text": "Домакинства в няколко района на Варна са с нарушено водоподаване заради аварии. Това съобщиха за  Радио „Фокус“ – Варна  от водоснабдителното дружество в града. Във връзка с предизвикана повреда по водопроводната мрежа без вода ще бъдат абонатите около базар „Левски“. Очаква се водоподаването да бъде възстановено до около 17.00 часа. Без вода до около 15.00 часа ще бъдат и домакинствата под автогарата и стария гробищен парк. До 8 февруари в няколко местности във Варна е възможно да има смущения във водоподаването. Причината за неудобството е реконструкция на главен водопровод. Засегнатите райони ще са в квартал „Бриз“ и местностите „Свети Никола“, „Акчелар“, „Средна Трака“ и „Горна Трака“. \r\nБояна АТАНАСОВА", "date": "2019.02.02", "title": "Варна: Няколко района на града са с нарушено водоподаване заради аварии"}
{"url": "http://www.focus-news.net/news/2019/02/02/2619101/ognyan-zlatev-ek-segashniyat-rezhim-na-vazdushen-i-morski-trafik-mezhdu-velikobritaniya-i-es-nyama-da-otpadne-avtomatichno-sled-29-mart.html", "text": "Сегашният режим на въздушен и морски трафик между Великобритания и ЕС няма да отпадне автоматично след 29 март. Това каза за седмичното обзорно предаване „Метроном“ на  Радио „Фокус“  ръководителят на Представителството на Европейската комисия в София Огнян Златев. „ЕК направи предложение и на ниво постоянни представители на ЕС в Брюксел е постигнато споразумение в областта на авиацията за това какви стъпки следва да се предприемат до 29 март, така че и на 30-ти, и в кратък период, след като е минала датата на влизането в сила на Брекзит, да няма прекратяване на въздушния или морския трафик между ЕС и Великобритания“, обясни Огнян Златев. Той припомни, че миналата седмица вицепремиерът и министър на външните работи Екатерина Захариева отправи призив към българските граждани във Великобритания, ако все още нямат,  да придобият регистрация. Британското правителство обяви, че премахва таксите за този вид регистрации с цел улесняване на процеса, уточни той. В плана на българското правителство се предвиждат разяснителни кампании, откриване на допълнителни работни места и допълнителна консулска служба в Единбург, добави ръководителят на Представителството на Европейската комисия в София.  \r\nРосица АНГЕЛОВА", "date": "2019.02.02", "title": "Огнян Златев, ЕК:  Сегашният режим на въздушен и морски трафик между Великобритания и ЕС няма да отпадне автоматично след 29 март"}
{"url": "http://www.focus-news.net/news/2019/02/02/2619097/d-r-iliya-valev-etnograf-legendata-za-petlyovden-proizliza-oshte-ot-starozavetni-vremena.html", "text": "Легендата, свързана с Петльовден, произлиза още от старозаветни времена. Това каза за  Радио „Фокус“ – Велико Търново  етнографът от Регионалния исторически музей във Велико Търново д-р Илия Вълев. Той посочи, че разпространената днес легенда за празника се свързва с кръвния данък по време на турско робство, чрез който се е изграждал еничарският корпус, но корените му могат да се търсят още в Стария завет. Той припомни, че според библейската легенда цар Ирод е преследвал младенците и е искал да ги избие, защото се е родил новият цар. Една жена, за която се предполага, че е Богородица, е заклала петел и така скрила своето дете от преследването. \r\nПразникът в народния календар се свързва с мъжкото начало, с мъжката потенция и плодовитост. „Това е типичен традиционен празник за здравето на момчетата, които са потенциални създатели на рода и продължаване на рода. Според патриархалните ценности родът се предава по права мъжка линия. Затова е жизнено важно мъжът да бъде здрав и плодовит, за да може българският род да продължава напред във времето“, каза етнографът. \r\nНадежда КРЪСТЕВА", "date": "2019.02.02", "title": "Д-р Илия Вълев, етнограф: Легендата за Петльовден произлиза още от старозаветни времена"}
{"url": "http://www.focus-news.net/news/2019/02/02/2619100/silistra-bankerkata-obvinena-v-iztochvane-na-180-000-lv-ne-se-yavila-za-lechenie-v-bolnitsa.html", "text": "Банковата служителка от Дулово, която беше обвинена за източване на 188 000 лева от сметка на клиент, не е настанена в силистренската болница, съобщава  Нова телевизия . \r\nСпоред окръжния прокурор на Силистра в петък 29-годишната жена е трябвало да бъде приета в инфекциозното отделение, след като получила криза в ареста. Директорът на здравното заведение обаче съобщи за медията, че тя е била там на преглед в четвъртък. Лекарите преценили, че трябвало е да я приемат за лечение, но жената не се явила. Прокуратурата и полицията не са получили уведомление от обвиняемата или от неин адвокат, че е избрала да се лекува в друго здравно заведение. \r\nВъпреки внесената парична гаранция от 10 000 лева и наложената забрана за напускане на страната, може да се наложи прокуратурата в Силистра да я обяви за издирване.", "date": "2019.02.02", "title": "Силистра: Банкерката, обвинена в източване на 180 000 лв., не се явила за лечение в болница"}
{"url": "http://www.focus-news.net/news/2019/02/02/2619102/d-r-tatyana-nikolova-babh-23-predpriyatiya-v-stranata-proizvezhdat-imitirashti-mlechni-produkti.html", "text": "23 предприятия в страната произвеждат имитиращи  млечни продукти. Това каза д-р Татяна Николова, началник отдел в Дирекция „Контрол на храните“ към Българска агенция по храните (БАБХ), в интервю за  Агенция „Фокус“ .  „Имитиращите млечни продукти, които са пуснати на пазара, са храни безопасни за здравето на консуматора. Именно за това, ние като контролни органи следим дали се спазват изискванията от производителя“, заяви д-р Николова.  \r\n„До юли месец миналата година имаше 68 предприятия, които произвеждаха едновременно млечни и имитиращи продукти. След юли месец миналата година, вече не може в едно и също предприятие да бъдат произвеждани имитиращи и млечни продукти. Към януари месец 23 броя предприятия произвеждат имитиращи продукти, съдържащи в състава си мляко“, подчерта д-р Николова, като обясни, че тези, които произвеждат само млечни продукти са 236 на брой. \r\nИрина ИВАНОВА Пълния текст на интервюто четете по-късно в „Мнение”", "date": "2019.02.02", "title": "Д-р Татяна Николова, БАБХ: 23 предприятия в страната произвеждат имитиращи  млечни продукти"}
{"url": "http://www.focus-news.net/news/2019/02/02/2619099/inzh-tsvetelina-kaneva-bd-iztochnobelomorski-rayon-predvideni-sa-merki-za-prouchvane-na-sastoyanieto-na-vodite-v-yazovirite-pyasachnik-kardzhali-koprinka-i-zhrebchevo.html", "text": "На територията на Източнобеломорски район като значими влажни зони са определени някои язовири и рибарници, които осигуряват подходящи условия за зимуване на редки видове птици. Това каза за  Радио „Фокус“ – Пазарджик  инж. Цветелина Кънева, директор на Басейнова дирекция „Източнобеломорски район“. Тя посочи като пример язовирите „Пясъчник“, „Овчарица“, „Розов кладенец“. „В Плана за управление на речните басейни са предвидени различни мерки, свързани с проучвания за състоянието на водите в тези язовири. При извършваните проучвания и оценки трябва да се отчете, че язовирите са съоръжения, създадени за различни стопански цели (напояване, производство на електроенергия и други) и това ги различава от естествените езера. Важно правило при определяне на състоянието в язовирите е, че не трябва да се допуска значимо нарушаване на стопанската дейност. В този случай в Плана за управление на речните басейни се определят такива мерки, които подобряват качеството на водите без да влияят отрицателно на тяхното стопанско ползване. През 2018 г. Басейнова дирекция „Източнобеломорски район“ възложи проучване в 4 язовира („Пясъчник“, „Кърджали“, „Копринка“ и „Жребчево“). И резултатите показват, че е необходимо да се промени методиката за оценка на водите в язовирите. Данните от проучването са представени на интернет страницата на Басейновата дирекция“, обясни инж. Кънева. \r\nВаня НИКОЛОВА", "date": "2019.02.02", "title": "Инж. Цветелина Кънева, БД „Източнобеломорски район“: Предвидени са мерки за проучване на състоянието на водите в язовирите „Пясъчник“, „Кърджали“, „Копринка“ и „Жребчево“"}
{"url": "http://www.focus-news.net/news/2019/02/02/2619098/dots-veselka-toncheva-petlyovden-e-praznik-na-mazhkata-plodovitost-i-sila.html", "text": "Петльовден е празник на мъжката плодовитост и сила. Това каза за седмичното обзорно предаване „Метроном“ на Радио „Фокус“ доц. Веселка Тончева от Институтът за етнология и фолклористика с Етнографски музей – БАН. Тя добави, че празникът е типичен за Източна България, както и че в някои села традицията все още е жива - правят се възстановки на обичаите. Доц. Веселка Тончева поясни, че петелът, който се коли не е случаен, той се нарича за жертва на курбана още през есента. Петелът се коли от бащата или от млад мъж в семейството за здраве и плодовитост, допълни доц. Тончева.„Навсякъде, където е съществувал този обичай, петелът е трябвало да се заколи на къщния праг и с кръвта му да се намаже, да се опръска портата и оградата на дома, включително с кръв са се мазали и бузките на момчетата. Всичко това цели да предизвиква сила и плодовитост. Петелът задължително е трябвало да се свари и от него да се раздаде. На момченцата се дават бутчетата - опората, защото те са краката на къщата и ще останат в този дом, за да градят семейство. На момиченцата се дават крилата – символ на пожеланието да отлетят от дома, т.е.  да се оженят“, поясни тя. Доц. Веселка Тончева каза още, че на празничната трапеза петелът заема централно място, но разбира се има зелник, питка или баница. „На този ден не са дават пари, защото така ще бъде през цялата година“, поясни доц. Тончева \r\nРосица АНГЕЛОВА", "date": "2019.02.02", "title": "Доц. Веселка Тончева: Петльовден е празник на мъжката плодовитост и сила"}
{"url": "http://www.focus-news.net/news/2019/02/02/2619106/georgi-harizanov-politicheski-analizator-aferata-alo-banov-sam-raztrese-osnovno-sotsialisticheskata-partiya.html", "text": "Аферата „Ало, Банов съм“ разтресе основно социалистическата партия. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. Засилката и подкрепата, която Елена Йончева получи, изкарвайки се жертва на заговор, беше пропиляна от фалшива сензация, приличаща на ало-измама. „Беше предизвикана абсолютно фалшива новина за пореден път от Елена Йончева, но дойде времето, в което на хората наистина им омръзна. Втора година все още чакаме от г-жа Йончева данни за злоупотреби по изграждането на оградата на границата. Търпеливо очакваме Елена Йончева да внесе и сигнал за нарушение за 100 млн. лв. по обществените поръчки в хасковска община. Говорителят на БСП преди дни беше окончателно опровергана от проверяващите органи, че водата в Хасково е отровена с уран. Навикът на Елена Йончева да се опитва да изгражда популярност с подобна активност вече намери своя логичен край и доведе до проглеждането на хората и до това да стане ясно на всички, че с фалшиви новини не може да се гради рейтинг“, обясни Георги Харизанов. Той каза още, че след аферата „Ало, Банов съм“ се натрупва негативно усещане сред обществото, че управляващи и опозиция се карат не за това, че се краде, а за това кой да краде от държавата. Няма печеливш от скандала, обясни анализаторът, като уточни, че „изчезването“ на лидера на левицата Корнелия Нинова и Елена Йончева е показател, че губещата страна е БСП.   \r\nРосица АНГЕЛОВА", "date": "2019.02.02", "title": "Георги Харизанов, политически анализатор: Аферата „Ало, Банов съм“ разтресе основно социалистическата партия"}
{"url": "http://www.focus-news.net/news/2019/02/02/2619104/blagoevgrad-atanas-mitov-e-izbran-za-tsar-na-vinoto-v-selo-dabrava.html", "text": "Атанас Митов от Благоевград беше признат за „Цар на виното”. Това съобщиха от пресцентъра на  Община Благоевград . Призът беше връчен по време на традиционния общински празник в село Дъбрава. Най-добрият винопроизводител в района бе определен от компетентно жури след обстойно, качествено и професионално изследване на подадените бели и червени вина. Тази година пробите бяха около 60. По традиция, призьорът получи грамота от името на кмета д-р Атанас Камбитов и буре за вино. Короната ще трябва да я пази до следващата година, за да я предаде на следващия победител.  \r\nПо време на празника беше отслужена и Литургия за здраве. По стара традиция зарязването на лозята събра край село Дъбрава десетки винари от региона. Празникът се организира всяка година от кмета на селото Росен Георгиев и Община Благоевград. Беше подготвена и богата музикална програма.", "date": "2019.02.02", "title": "Благоевград: Атанас Митов е избран за „Цар на виното“ в село Дъбрава"}
{"url": "http://www.focus-news.net/news/2019/02/02/2619105/plovdiv-edno-ot-nay-izvestnite-prilozheniya-za-kartografski-uslugi-veche-shte-predlaga-virtualna-razhodka-v-gradskata-biblioteka-paisiy-hilendarski-v-asenovgrad.html", "text": "Едно от най-известните приложения за картографски услуги вече ще предлага виртуална разходка в Градската библиотека „Паисий Хилендарски“ в Асеновград. Това каза за  Радио „Фокус“ – Пловдив  директорът на културната институция Милена Марковска. Тя посочи, че съвсем скоро хора от цял свят ще имат възможността да се разходят виртуално из четвъртия етаж на библиотеката. „През миналата седмица беше направено заснемане на този етаж на библиотеката, като идеята е да се включи в платформата на Google Maps с виртуални разходи из световните забележителности – музеи, библиотеки, галерии и други. Заснемането беше направено от Сунай Якуб, който е сертифицират фотограф на Google и е заснел множество обекти. Искам да му благодаря от мое име, от името на екипа на библиотеката и от всички жители на Асеновград, тъй като той направи това безвъзмездно и отдели от ценното си време. Якуб ще обработи снимките, за да бъдат включени в платформата”, каза още Милена Марковска. Тя посочи, че се предвижда на по-късен етап да се осъществи и заснемане на третия етаж на Градската библиотека „Паисий Хилендарски“ в Асеновград. „В просторното фоайе на третия етаж се намира изящното мозаечно пано, изработено от проф. Иван Кирков, а също така и Стаята на приказките, която през миналата година приключихме като проект и я трансформирахме в мултифункционална зала „Коста Форев“. Надяваме се светът да научи повече за нас. Смятам, че възможността за виртуална разходка е нещо много ценно както за Асеновград, така и за България, защото Градската библиотека в Асеновград е една от най-хубавите в архитектурно отношение и по отношение на услуги библиотека в страната. И ако преди 2 години отправихме послание към децата в Асеновград, че за да обиколиш света не е  необходимо да напускаш родния си град, а е достатъчно само да посетиш библиотеката, то през следващия месец всъщност ще отправим обратното послание – ще пуснем света да влезе в библиотеката, което се случва с помощта на съвременните технологии“, коментира директорът на Градската библиотека. \r\nМилена Марковска посочи, че сградата на библиотеката е една от най-красивите, с впечатляваща архитектура. „Смятам, че достойно може да се нареди до световни архитектурни забележителности като Националния музей на американската история, Националния музей на Австралия, Музея на Израел, които са част от платформата Google Maps. И нашата библиотека ще бъде част от тази платформа, което е повод за гордост, защото ще можем да покажем нашата култура на света“, каза тя. \r\nДиректорът на Градската библиотека разказа, че сградата на културната институция е отворила врати през 1982 година. „Новата монументална сграда е 5-етажна и нейната площ е 4196 кв. метра. Идейният проект на сградата е дело на старши научен сътрудник Здравко Дафинов от Народна библиотека „Св. св. Кирил и Методий“, а техническото изпълнение – на арх. Рачо Стоянов. Проектът за вътрешното обзавеждане е изготвен от архитект София Бранекова, а мебелите при откриването на библиотеката са били дело на местен завод.  През годините библиотеката е претърпяла редица вътрешни промени и смятам, че тя впечатлява не само като архитектура, но и със своите вътрешни пространства. Основите на сградата са положени през 1976 година, а сградата е обявена за пускова през 1981 година в чест на 1300-годишния юбилей на България. Също с толкова важни годишнини е свързано и отварянето на вратите на новата сграда през 1982 година. От тогава библиотеката носи името на големия български възрожденец Паисий Хилендарски, за който се предполага, че е починал в Асеновград. Идеята точно през тази година сградата на библиотеката да отвори врати е по повод 260-годишнината от рождението му и 220-годишнината от написването на „История славянобългарска“, каза още Милена Марковска. \r\nТони МИХАЙЛОВ", "date": "2019.02.02", "title": "Пловдив: Едно от най-известните приложения за картографски услуги вече ще предлага виртуална разходка в Градската библиотека „Паисий Хилендарски“ в Асеновград"}
{"url": "http://www.focus-news.net/news/2019/02/02/2619107/sport-otmeniha-spuskaneto-za-mazhe-ot-svetovnata-kupa-v-garmish-partenkirhen.html", "text": "Ски-Алпийски дисциплини: Отмениха спускането за мъже от Световната купа в Гармиш-Партенкирхен \r\nЗаради падналия обилен снеговалеж първоначално бе решено трасето да бъде скъсено, но 45 минути преди старта бе взето окончателното решение състезанието да не се състои. \r\nВсе още няма информация дали състезанието ще бъде насрочено за друга дата. Но това е възможно едва след световния шампионат в Оре, Швеция, който ще се проведе между 5 и 17 февруари.  \r\nЗасега гигантският слалом в неделя в Гармиш-Партенкирхен остава по програма.", "date": "2019.02.02", "title": "Спорт: Отмениха спускането за мъже от Световната купа в Гармиш-Партенкирхен"}
{"url": "http://www.focus-news.net/news/2019/02/02/2619091/kaloyan-pargov-bsp-sofiya-elena-yoncheva-yasno-pokaza-edin-ot-desetkite-primeri-kak-se-harchat-publichnite-pari.html", "text": "Елена Йончева ясно показа- какво се случва в държавата, а това е един от десетките примери- как се харчи публичният ресурс - национален и европейски. Това каза председателят на ГС на БСП - София Калоян Паргов, съобщиха от пресцентъра на  НС на БСП . Той добави, че \"Ларгото\" е бил обект, широко популяризиран като голямо достижение, което очевидно се е оказало доста скъпо. \"След 2009 г. отворихме една \"кутия на Пандора\" с идването на ГЕРБ на власт и политическата конфронтация, която създадоха\", каза още Паргов. Социалистът добави, че управляващите имат претенции за безпогрешност, а вече и чувство за безнаказаност, което личи от поведението им и истерията, до която са довели политическия живот у нас.  \r\nНа въпрос кой ще води евролистата на левицата, Калоян Паргов обясни, че номинациите за кандидати за евродепутати вече са започнали и всяка една партийна организация  ще даде своите предложения. Той добави, че всички те ще бъдат обсъдени на общински и районни конференции през март и след това предоставени на Националния съвет на партията. \"Ще търсим оптималния вариант за да съставим печеливша листа\", каза още Паргов.  Столичният бюджет е превърнат в счетоводна сметка, това хвърли петно върху Столична община \r\n\"Философията на столичния бюджет е продължение на модела Софиянски. Той се е превърнал в една счетоводна сметка, която се прави от едни същи хора, през всички тези години. За съжаление, това хвърли петно върху Столична община, като институция\", коментира Калоян Паргов. Той добави, че затова е необходимо в Столична община да се въведе програмното бюджетиране. Паргов обясни, че плах опит за такова има само в общинското здравеопазване. \"Вече 10 години моля и повтарям да реорганизираме изцяло транспортната схема в София, за да бъде пътникът на първо място, а транспортът бърз и удобен. Смисълът на програмното бюджетиране е не да харчим колкото имаме, защото пари има, а въпросът е как се харчат\", коментира още председателят на ГС на БСП. Той каза още, че това, което може да отличи като единственото положително в бюджета на София са средствата за доизграждането на метрото.", "date": "2019.02.02", "title": "Калоян Паргов, БСП - София: Елена Йончева ясно показа един от десетките примери как се харчат публичните пари"}
{"url": "http://www.focus-news.net/news/2019/02/02/2619109/pazardzhik-kmetat-na-obshtina-belovo-obyavi-chastichno-bedstveno-polozhenie-v-selo-momina-klisura-zaradi-prekasnata-patna-vrazka.html", "text": "Обявено е частично бедствено положение за част от село Момина клисура поради прекъсната пътна връзка, свързваща квартал „Дунева махала“ с центъра на селото. Това съобщи за  Радио „Фокус“ – Пазарджик  кметът на Община Белово инж. Костадин Варев. Той обясни, че причината е силно обрушване на ляв устой на мост над река Марица. В резултат на повредения устой на моста се възпрепятства достъпа на хора от квартал „Дунева махала“ до централната част на селото. „Това е мост, който е единствената връзка на хората от този квартал с останалата част от село Момина Клисура. Преди 6 години кандидатствахме за отпускане на средства за ремонт на моста, който е крайно необходим. Успяхме да сменим мостовата конструкция, но устоя се руши. Ако този процес продължи има сериозен риск той да падне“, обясни Варев. По думите му  срокът на бедственото положение е до 17.00 часа на 3 февруари, но в понеделник ще бъде направено предложение областният управител да го удължи. „С цел недопускане на трагичен инцидент е забранено движението на моторни превозни средства по моста. Подготвени са и необходимите документи, за да кандидатстваме за отпускането на средства пред Междуведомствената комисия по бедствия и аварии“, уточни инж. Варев. Според него по предварителни разчети за възстановяване устоя на моста ще са необходими над 200 хиляди лева. \r\nВаня НИКОЛОВА", "date": "2019.02.02", "title": "Пазарджик: Кметът на Община Белово обяви частично бедствено положение в село Момина Клисура заради прекъсната пътна връзка"}
{"url": "http://www.focus-news.net/news/2019/02/02/2619108/prof-nikolay-ovcharov-boil-banov-i-vezhdi-rashidov-spasiha-proekta-largoto-inache-balgariya-shteshe-da-plati-neustoyka-ot-desetki-milioni.html", "text": "Боил Банов и Вежди Рашидов спасиха проекта „Ларгото“, иначе България щеше да плати неустойка от десетки милиони. Това каза за  Агенция „Фокус“  археологът проф. Николай Овчаров. „Говоря не само като археолог, а и като съветник в Министерството на културата – не само на Боил Банов, но и на Вежди Рашидов и после и на Рашко Младенов в служебния кабинет. Бях не само свидетел, но и участник в битката за създаването на „Ларгото“ пред ЦУМ в центъра на София. Това беше една изключително тежка задача, която беше многократно спъвана, но много малко се говори сега за това“, заяви той. „Не искам да говоря за конфликта между Елена Йочева и Боил Банов – има си прокуратура, която ще се изказва по тези въпроси“, коментира проф. Овчаров. „Мога да кажа какво се случи в края на 2015 г. Проектът трябваше да бъде завършен буквално в рамките на месец-два, защото ако това не се случеше до края на декември 2015 г. и не бяха получени необходимите документи, България щеше да загуби от неустойки няколко десетки милиона лева. Те трябваше да бъдат платени от страна на държавата, защото това са европейски средства, които вече бяха разходвани. И такива бяха условията, че трябваше да се платят, ако проектът не беше изпълнен“, обясни той. По думите му през ноември и декември през 2015 г. положението в Министерството на културата е било катастрофално. „Вежди Рашидов беше на лечение от рак в Германия, единият заместник-министър – археологът Бони Петрунова, имаше много тежки здравословни проблеми и беше в дългосрочна отпуска, шефът на кабинета – Ива Петрони, също беше в дългосрочна отпуска по болест. И именно Боил Банов като заместник-министър трябваше да изпълни всичко това – въпреки че той не отговаряше за това, тъй като неговият ресор беше театърът, музикалните фестивали и т.н.“, обясни Николай Овчаров. „Аз съм свидетел колко трудно беше, защото тогава непрекъснато имаше протести на една много малка групичка от 48 души – броили сме ги“, заяви проф. Овчаров и посочи, че това са били протестъри, които са се опитвали с всички сили да спрат проекта „Ларгото“. „Даже на мен като съветник на министъра ми се е налагало тогава да давам изявления пред медиите, за да обясня случая с протеста. И няма да крия имена – тази група се водеше от едно лице на име Манол Глишев, това са хора, бих казал, професионални протестъри. Вече сме наясно, че има такива хора, които – дали са финансирани, или не от някоя организация, не мога да кажа, но се опитват да спират всичко, което се прави в България. И тогава ставаше дума за това, защо се правят реставрациите с нови тухли. И аз тогава ги попитах с какво да ги правим, може би да докараме от римския форум тухли? Естествено, че се прави с нови тухли, не може със стари. Може би е имало грешки, но те бяха поправени – защото когато нещо се прави, неминуемо се и греши.“, поясни той. „Казвам всички тези неща, защото спиранията, за които става дума в незаконните записи от тези дни, до голяма степен са заради това, че тогава се губеше страшно много време в преправки на проекта. Нямаше начин да е друго особено в зимните условия. И Банов и Рашидов – защото той се върна през януари 2016 г., реално спасиха „Ларгото“. Те направиха неимоверни усилия, иначе България щеше да плаща“, обяви проф. Овчаров. „Нека да си припомним, че през 2014 г. – по времето на Орешарски, този проект беше спрян и тогава долу, пред ЦУМ, всичко беше едно блато, пълно с вода и в него дори растяха водорасли. И всичко това трябва да се знае, защото в момента общественото мнение се настройва по един абсолютно негативен начин при положение, че наистина това са хора, които направиха страшно много за българската култура“, каза още Николай Овчаров. \r\nЦветилена СИМЕОНОВА", "date": "2019.02.02", "title": "Проф. Николай Овчаров: Боил Банов и Вежди Рашидов спасиха проекта „Ларгото“, иначе България щеше да плати неустойка от десетки милиони"}
{"url": "http://www.focus-news.net/news/2019/02/02/2619111/pazardzhik-natovareno-e-dvizhenieto-po-patya-varvara-velingrad.html", "text": "Натоварено е движението по пътя Варвара – Велинград, предаде репортер на  Радио „Фокус“ – Пазарджик . Интензивен е трафикът в посока курорта. В дефилето на места се образуват колони от автомобили. На места на шосето има паднали камъни, които затрудняват трафика. Полицейски патрул е разположен на ханче Септември. \r\nВаня НИКОЛОВА", "date": "2019.02.02", "title": "Пазарджик: Натоварено е движението по пътя Варвара – Велинград"}
{"url": "http://www.focus-news.net/news/2019/02/02/2619113/gergana-cholakova-dneven-tsentar-za-palnoletni-litsa-s-uvrezhdaniya-burgas-kapatsitetat-na-tsentara-e-zapalnen-potrebitelite-ni-sa-30-dushi-na-vazrast-ot-18-do-55-godini.html", "text": "Към момента капацитетът на Центъра е запълнен. Това каза за  Радио „Фокус“ – Бургас  Гергана Чолакова, директор на Дневен център за пълнолетни лица с увреждания към Община Бургас. По думите ѝ потребителите му към момента наброяват 30 души на възраст от 18 до 55 години. „Целевата група са младежи с умствена изостаналост в умерена и лека степен, Синдром на Даун, аутизъм и такива с други съпровождащи заболявания, които не са свързани с психични отклонения“, обясни Чолакова и добави, че основната част от потребителите на центъра са тези с умерена умствена изостаналост. Тя посочи, че работният дневен процес включва различни дейности, които са свързани с потребностите на всеки един от тях и на които екипът на Центъра се старае да отговори. „Специалистите, които работят в Центъра, са социален работник, рехабилитатор, трудотерапевт, психолог и медицинско лице. Техните задължения са свързани с това да водят групови и индивидуални занятия с младежите, свързани с техните специфични потребности. Трудотерапевтът спомага за развитието на фината моторика чрез рисуване и апликиране, например. Психологът провежда своите сесии както индивидуално, така и групово. Медицинското лице следи за тяхната лична хигиена, като организираме и различни беседи на тази тема. Рехабилитаторът работи по различни програми с тях, с което помага за раздвижването им, тъй като при тях това представлява трудност“, посочи още Чолакова. \r\n„Комуникацията е тази, която спомага за благосъстоянието на хората в Центъра. Освен за физическото и психическото им здраве, тя помага и за обогатяването на техния речник. По-голямата част от тях до момента не са посещавали училища или други подобни заведения, затова при тях комуникацията със други хора е била ограничена. Посещенията и занятията в центъра подобряват състоянието им“, обясни Чолакова. Тя добави, че за това спомагат и различните външни мероприятия, които се организират периодично. „През първата половина на тази година сме предвидили отпразнуване на 8 март, тържество за Първа пролет, посещение на парк с камили, пикник и посещение на етнографски комплекс“, каза още директорът. По думите ѝ периодично през годината екипът организира куклен театър, с което да ангажира вниманието на потребителите в Центъра.  \r\nМария ПОПЧЕВА", "date": "2019.02.02", "title": "Гергана Чолакова, Дневен център за пълнолетни лица с увреждания - Бургас: Капацитетът на Центъра е запълнен, потребителите ни са 30 души на възраст от 18 до 55 години"}
{"url": "http://www.focus-news.net/news/2019/02/02/2619110/otets-georgi-tanchev-sveshtenik-neobhodimo-e-po-chesto-da-pristapvame-kam-taynite-hristovi.html", "text": "Необходимо е по-често да пристъпваме към Тайните Христови. Това каза за  Радио „Фокус“ – Пирин  отец Георги Танчев. По думите му човек, за да си успокои съвестта при извършен грях, е необходимо първо да дойде на себе си. „Разтревоженият трябва да се успокои и да дойде на себе си“, посочи свещеникът. Той добави, че е важно да се отиде в най-близкия храм, където човек може да намери духовник, който да го изповяда, и така да се успокои от сторения грях. „Когато имаме желание да приемем Светото причастие и Тайните Христови, тогава подготовката е по-сериозна“, каза още отец Георги Танчев. Той посочи, че е необходимо да се пристъпи чрез няколко дневен пост и чрез молитвено правило, като е важно да се знае, че нищо в живота не бива да се извършва без благословение. „Важно е да знаем какво търсим и дали искаме да се пречистим, или само да се изповядаме, защото даден грях ни тежи на съвестта“, посочи свещеникът. Той заяви, че всеки сам решава дали ще се подготви за изповед, или и за Светото причастие. „Христос ни е дал своето тяло и кръв, за да го приемаме по-често, а не един път в годината“, каза още свещеникът. Той коментира, че Тайните Христови са жизненоважни лекарства, които се приемат за изцеление на душата, а след това и на тялото. „Когато имаме правилното отношение към тези светини и след като имаме любовта към Бога, ние винаги пристъпваме към Тайните Христови. Когато обичаме Бога и знаем, че ни обича дори повече от родните ни майки, тогава и ние ще тичаме към неговите Божествени обятия, за да черпим от тези Светини, които за нас са спасение и добър живот“, допълни отец Георги Танчев. \r\nДенис НИКИФОРОВ", "date": "2019.02.02", "title": "Отец Георги Танчев, свещеник: Необходимо е по-често да пристъпваме към Тайните Христови"}
{"url": "http://www.focus-news.net/news/2019/02/02/2619116/varna-v-selo-golitsa-shte-bade-presazdaden-obichayat-polivane-na-babata-na-praznika-petlyovden.html", "text": "В село Голица ще бъде пресъздаден обичаят „поливане на бабата“ на празника Петльовден. Това каза в интервю за  Радио „Фокус“ – Варна  Петранка Неделчева, дългогодишен настоятел в Народно читалище „Христо Ботев-1928“ в селото. Бившата настоятелка посочи, че според традицията на празника, както и на Бабинден поливат на бабата да си измие ръцете с вода и босилек, дават ѝ подаръците, сред които парче пита, парен зелник и копан от петела. „Отново ще участва фолклорната група към читалището, която пресъздава обичая поливане на бабата. Там се полива, подава и се сапун, прекадяват се жените с тамян, а те носят питка хляб и както казах, го подават на бабата“, каза Петранка Неделчева. Тя допълни, че по традиция, когато се съберат всички, донесените пити се събират на куп една върху друга и бабата застава зад тях. „Тя казва: „Виждам ли са, булките“. И те ѝ казват: „Виждаш се“. Тя им пожелава догодина да има повече момченца, за да не се вижда, когато е скрита зад хляба“, каза още Петранка Неделчева. Бабата пожелава повече здраве на булките и на семействата им, както и повече деца в селото. Петранка Неделчева съобщи, че празникът продължава с кръшни хора, музика и богата трапеза. „После играят и пеят жените, има музиканти, които свирят специфичните хора за нашия край, като например пайдушката и зелвенската, и така празнуват до късно хората в селото“, каза още тя. На този ден имен ден освен в Голица и в цялата страна празнуват Евтим и Евтимия, както и техните производни. \r\nБояна АТАНАСОВА", "date": "2019.02.02", "title": "Варна: В село Голица ще бъде пресъздаден обичаят „поливане на бабата“ на празника Петльовден"}
{"url": "http://www.focus-news.net/news/2019/02/02/2619117/blagoevgrad-trafikat-na-granichnite-punktove-kulata-i-ilinden-se-izvarshva-bez-zabavyaniya.html", "text": "Трафикът на граничните пунктове „Кулата“ и „Илинден“ се извършва без забавяния. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, трафикът е нормално натоварен. \r\nЛора КАЛЧЕВА", "date": "2019.02.02", "title": "Благоевград: Трафикът на граничните пунктове „Кулата“ и „Илинден“ се извършва без забавяния"}
{"url": "http://www.focus-news.net/news/2019/02/02/2619112/tass-zapochna-poredniyat-protest-na-zhaltite-zhiletki-v-parizh.html", "text": "Започна поредният протест на „жълтите жилетки“ в Париж, предава френският телевизионен канал BFM, цитиран от  TACC \r\nНяколкостотин участници се събраха  в събота на  площад \"Феликс Ебуе\" в XII район  на Париж и се насочиха към към площада на Републиката, съобщи телевизионният канал. \r\nТака нареченият \"бял марш\" има за цел да подкрепи пострадалите демонстранти по време на протестните действия. Той се провежда под лозунга \"Да въздадем правосъдие за ранените\", \"да си спомним за тях\" и \" да се забрани използването на шокови гранати и гумени куршуми от полицията\". Охраната на демонстрантите осигурява група доброволци. В похода вземат участие около 30 \"жълти жилетки\", пострадали  по време на тримесечни протести; сред тях е един от съмишлениците на неофициалния лидер на \"жълтите жилетки\", който бе ранен в главата по време на сблъсъци между полицията и протестиращите пред  Бастилията преди седмица. \r\nМного \"жълти жилетки\" държат плакати, на които се казва \"Спрете полицейското насилие\". Други излязоха по улиците с плакати, изобразяващи зачертани гранати. Онези, които бяха в първия ред, носят плакат с отпечатани снимки на ранените протестиращи. Участниците пеят \"Марсилезата\". \r\nЗа охраната на реда в столицата са ангажирани пет хиляди представители на силите на реда.   Юлиян Марков", "date": "2019.02.02", "title": "ТАСС: Започна поредният протест на „жълтите жилетки“ в Париж"}
{"url": "http://www.focus-news.net/news/2019/02/02/2619118/turtsiya-problemat-s-otselyavaneto-i-krehkata-ikonomika.html", "text": "Вестник  „Джумхуриет”  публикува статия под горното заглавие от своя колумнист Баръш Достер. \r\nСледва пълният текст – без редакторска намеса: \r\nТурция определено има проблем с граничната си сигурност и следователно – проблем за своето оцеляване, в смисъл на запазване на националното си единство;  това се приема от всички. От управляващите до опозицията; от военните до цивилните. Има няколко причини за този проблем за оцеляване. Първата са събитията в района. Втората – притискането на Турция от страна на САЩ: директно с икономически средства; с политически натиск; чрез терористични организации на тяхно подчинение и хранилка. Има обаче и една трета причина, която дори и да не е много често и силно произнасяна на глас; тя просто си е факт. И която още повече влошава ситуацията с проблема за оцеляване. А именно: икономиката. \r\nНещата тук са съвсем ясни; преди години Турция беше една от седемте страни в света, които сами се изхранваха. Сега вече не може да се самозадоволява. В селското стопанство е зависима от вноса. Внася плодове и зеленчуци от 126 страни по 133 стокови позиции: от леща – до фасул; от месо – до пшеница; от чай – до лук. Купува фуражна слама от Грузия, от България. При това положение в областта на селското стопанство, Турция не може да бъде и една силна индустриална държава.  Точно обратното – през последните години силно  се деиндустриализира. Дори и при ръст на икономиката, не можа да създаде заетост. Голяма част от това, което създаде в името на икономиката, безразсъдно го разпродаде.  Голямата част – на безценица; покриваща печалбите само за няколко години; на цени, които са по-ниски от стойността на самия терен. Не можа да използва ефективно и самите придобити средства от приватизация. Всичко, което държеше в ръцете си – включително и взетите външни кредити – ги погреба в бетон. Луксозни жилища, лъскави търговски центрове. По тази причина при сегашната икономическа структура просто няма как да има производствена икономика. Не може да се увеличава заетостта. Не могат да се внедряват и произвеждат напредничави технологии. Не могат да се привличат и осигуряват  външни фактори. Не може да се генерира висока принадена стойност. \r\nВсяка година Турция има нужда от минимум 200 милиарда долара от външни източници. Това означава изключително висок дефицит по текущата сметка, който се превръща в структурен проблем. Най-важната причина за текущия дефицит е енергийната зависимост. Турция освен това е зависима от вноса на високи технологии; не само от външните финансови източници и чуждестранни инвеститори. Намирането на кредити вътре в страната и в чужбина става с цената на много високи лихви. Турция се затруднява да плаща не само главниците на тези големи борчове; а дори просто редовно да ги обслужва и погасява техните лихви. През периода 1986-2003 година Турция е приватизирала обекти за 8.6 милиарда долара; през 2003-2017 година – приходите от приватизация са 60 милиарда долара. Не се вижда обаче ефектът от тази приватизация – какви проблеми тя е разрешила. Точно обратното –продължава се по същия начин; за последно дойде ред и на захарните заводи… Който взема дългове, получава и заповеди \r\nЕдна от най-важните причини за изникването на проблема за оцеляването на Турция, е именно икономическата структура. Страната ни има общ външен дълг в размер на 470 милиарда долара. Крехкостта и чупливостта на икономиката ни е заради зависимостта от външни източници. В резултат на това имаме темпове на прираст, които се основават не на производство – а на потребление; не на износ – а на внос. Това е също така резултат на отказа от въведеното с републиканското устройство на страната планово и хармонизирано възстановяване и развитие. Поради тази причина, един туит на американския президент Доналд Тръмп моментално повиши цената на долара в Турция. Поради тази причина, въпреки всички изявления против САЩ, през ноември 2018-та Турция не посмя да внесе петрол от Иран. Поради тази причина изявленията отпреди няколко дни на САЩ изправиха на нокти Анкара. А именно заплахата, че „Вашингтон внимателно следи търговията между Турция и Венецуела; а ако бъдат установени някакви нарушения на наложеното ембарго – веднага ще бъдат предприети контрамерки против Анкара.”. \r\nНай-добре знаем за зависимостта и влиянието на икономическата структура върху политиката от нашата история; от периода на Османската империя. По време на Кримската война (1853 – 1856), през 1854 година е взет първият външен заем. Все още е жива в историческата ни памет как този заем оказва влияние върху османското присъствие, върху вътрешната и външната ни политика,  върху тогавашната ни армия. Този външен заем на Османската империя е погасен от сегашната Република Турция чак след 100 години – през 1954-та. Поради тази причина днешната раздробена и сбъркана икономическа структура на Турция, може да ни предизвика нови главоболия, опити за диктат и противопоставяне и в Кипър, и в Егейско море, и в Средиземно море, и в Черно море, и в Сирия, и в Ирак, и в нашите отношения с Иран. Кратка поука : Правило № 1 в политиката, в икономиката и в дипломацията: Който взема дългове, получава и заповеди…  Георги Димов", "date": "2019.02.02", "title": "Турция: Проблемът с оцеляването и крехката икономика"}
{"url": "http://www.focus-news.net/news/2019/02/02/2619119/gabrovo-katastrofa-mezhdu-tri-leki-avtomobila-e-stanala-na-pat-ii-44-sevlievo-gabrovo-v-rayona-na-vranilovtsi.html", "text": "Катастрофа между три леки автомобила е станала на път II-44 Севлиево - Габрово в района на Враниловци, съобщи  читател на Агенция \"Фокус\" . На мястото има полицейски екипи, които регулират трафика.", "date": "2019.02.02", "title": "Габрово: Катастрофа между три леки автомобила е станала на път II-44 Севлиево - Габрово в района на Враниловци"}
{"url": "http://www.focus-news.net/news/2019/02/02/2619120/boyana-pamukchiyska-zashtiteno-zhilishte-za-litsa-s-umerena-i-leka-umstvena-izostanalost-burgas-osnovnata-ni-zadacha-e-potrebitelite-ni-da-se-integrirat-v-obshtestvoto-i-da-badat-samostoyatelni.html", "text": "Към момента в жилището са настанени 7 жени. Основната ни задача е потребителите ни да се интегрират в обществото и да бъдат самостоятелни. Това каза за  Радио „Фокус“ – Бургас  Бояна Памукчийска, управител на Защитено жилище за лица с умерена и лека умствена изостаналост към Община Бургас. По думите ѝ средната възраст на живущите жени е 33 години. „Ежедневието им е свързано с дейностите, които са типични за всеки дом и семейна среда. Жените посещават мероприятия извън жилището – постановки на театри, концерти или събития, организирани от Община Бургас“, отбеляза Памукчийска. Тя добави, че по-голямата част от тях са живели в някоя от институциите преди това, поради което социалните им контакти са били силно ограничени. „Основната ни задача в момента е свързана именно с това – самите те да приемат себе си, да се интегрират в обществото и да бъдат самостоятелни“, каза още управителят. Според нея категорично се наблюдава подобрение в здравословното състояние на жените. „Речниковият им запас е много обогатен, много по-добре се представят пред непознати. Участвали сме и на сцена, затова мога да кажа, че притеснението им пред публика също е сведено до минимум. В тази насока, определено се наблюдава подобрение и в социалните им умения“, каза още Памукчийска. \r\nМария ПОПЧЕВА", "date": "2019.02.02", "title": "Бояна Памукчийска, Защитено жилище за лица с умерена и лека умствена изостаналост -   Бургас: Основната ни задача е потребителите ни да се интегрират в обществото и да бъдат самостоятелни"}
{"url": "http://www.focus-news.net/news/2019/02/02/2619123/sport-frantsuzinat-kenten-fiyon-maye-postigna-parva-pobeda-za-svetovnata-kupa-po-biatlon.html", "text": "Биатлон: Французинът Кентен Фийон Майе постигна първа победа за Световната купа по биатлон, след като спечели масовия старт на 15 километра в италианския зимен център Антхолц. 26-годишният французин Майе стреля безгрешно и финишира пръв за 34.39.4 минути.  \r\nЙоханес Тингнес Бьо от Норвегия водив генералното класиране за сезона след 15 от 26 старта с 836 точки, следван от Мартен Фуркад с 554 точки, а Александър Логинов (Русия) е на трета позиция с 548 точки. Българите не се класираха за масовия старт, като най-напред от тях е Красимир Анев, който е 36-и със 131 точки. Владимир Илиев е 45-и с 60 точки, Антон Синапов заема 64-ото място с 22 точки, а Димитър Герджиков е 83-и с 4 точки.", "date": "2019.02.02", "title": "Спорт: Французинът Кентен Фийон Майе постигна първа победа за Световната купа по биатлон"}
{"url": "http://www.focus-news.net/news/2019/02/02/2619122/pp-abv-shte-dade-preskonferentsiya-na-3-fevruari.html", "text": "На 3 февруари от 13.00 часа в централата на ПП АБВ (улица „Врабча“ 23) ще се проведе пресконференция. Това съобщиха от пресцентъра на  партията . Темите на пресконференцията ще бъдат: анализ на ПП АБВ на позицията на европейските институции по ситуацията във Венецуела; развитие на събитията около Мирния договор между Русия и САЩ за ликвидиране на ядрените ракети със среден и малък обсег на действие. В събитието ще участва Румен Петков – председател на ПП АБВ и представители на ръководството на партията.", "date": "2019.02.02", "title": "ПП АБВ ще даде пресконференция на 3 февруари"}
{"url": "http://www.focus-news.net/news/2019/02/02/2619121/tacc-nato-ne-komentira-reshenieto-na-rusiya-za-otteglyane-ot-drsmo.html", "text": "НАТО не коментира преустановяването на участието на Русия в Договора за премахване на ракети от среден и по-малък обсег (ДРСМО) в отговор на действията на САЩ. Това съобщи в събота за  ТАСС   пресслужбата на Aлианса. \r\n\"Нямаме какво да добавим по този въпрос към изявлението от 1 февруари, в което позицията на НАТО е напълно отразена\", каза пресслужбата.  \r\nВ петък, синхронно с обявяването на САЩ за прекратяване на изпълнението на задълженията си по Договора за ИНФ, от 2 февруари НАТО издаде подготвено изявление, в което напълно повтори тезата си преди шест месеца, че според  секретни данни на Алианса Русия нарушава ДРСМО. Отговорността за едностранното оттегляне на Съединените щати от този договор, както и че процедурата, инициирана от Вашингтон за прекратяване на ДРСМО, все още не е завършена, Москва има шанс в рамките на шест месеца да унищожи своите крилати ракети 9M729 по проверим и прозрачен начин. \" Алиансът заяви пълна подкрепа за решението на Съединените щати от всички страни от НАТО, след което заяви, че остава отворен \"да продължи диалогът с Русия, когато действията на Руската федерация го позволяват\".  Юлиян Марков", "date": "2019.02.02", "title": "TACC: НАТО не коментира решението на Русия за оттегляне от ДРСМО"}
{"url": "http://www.focus-news.net/news/2019/02/02/2619124/milka-asenova-riosv-veliko-tarnovo-ostrov-vardim-i-ribarnitsi-hadzhi-dimitrovo-sa-vlazhni-zoni-s-natsionalno-znachenie.html", "text": "На територията на област Велико Търново са разположени две влажни зони с национално значение. Това каза за  Радио „Фокус“ – Велико Търново  Милка Асенова, експерт „Връзки с обществеността“ в Регионалната инспекция по околната среда и водите, по повод Световния ден на влажните зони – 2 февруари. Тя посочи, че това са Остров Вардим и Рибарници Хаджи Димитрово. Двата обекта са обявени за защитени зони за опазване на дивите птици и са част от общоевропейската екологична мрежа Натура 2000. \r\n„РИОСВ – Велико Търново предприема действия за подпомагане опазването и насърчаване устойчивото ползване на тези влажни зони. Териториите са детайлно проучени, като е събрана, обобщена и анализирана актуална информация за видовете птици, популациите и местообитанията им, предмет на опазване. Изготвена е оценка на природозащитното състояние на видовете – предмет на защита, определени са ключови видове за управление“, посочи Милка Асенова. Тя припомни, че е създадените приложения на информационната система INCOLAB позволяват на гражданите да подават сигнали при нарушения в защитените зони чрез мобилно приложение в Google Play и публичен портал на сайта на инспекцията, както и на експертите да работят на терен и да управляват базата данни. Заснет е документален филм „Полет над дома“, който представя тези интересни европейски територии. \r\n2 февруари е обявен за Световен ден на влажните зони. На тази дата през 1971 г. в иранския град Рамсар е приета международната Конвенция за влажните зони, известна и като Рамсарска конвенция. Влажните зони са екосистеми, в които водата е основният фактор, от който зависят екологичните условия и свързаните с тях животни и растения. В списъка на Конвенцията за влажните зони с международно значение, България е представена с 11 влажни зони, с обща площ 49 912, 43 ха, представляващи 0,45 % от територията на страната. Това са “Атанасовско езеро”, “Комплекс Беленски острови”, “Дуранкулашко езеро”, “Остров Ибиша”, “Шабленско езеро”, “Местността Пода”, “Поморийско езеро”, “Комплекс Ропотамо”, “Езер", "date": "2019.02.02", "title": "Милка Асенова, РИОСВ - Велико Търново: Остров Вардим и Рибарници Хаджи Димитрово са влажни зони с национално значение"}
{"url": "http://www.focus-news.net/news/2019/02/02/2619125/afp-iran-obyavi-uspeshen-test-na-nova-krilata-raketa-s-obhvat-ot-nad-1-350-kilometra.html", "text": "Иран обяви успешния тест на нова крилата ракета с обхват от над 1 350 км в събота, съобщи държавната телевизия, цитирана от  AFP .  \r\n\"Тестът на крилатата ракета\" Ховейзех \"беше извършен успешно на разстояние от 1 200 километра и порази точно  поставената цел, каза министърът на отбраната Амир Хатами. \r\n\"Тя може да бъде готова в най-кратки срокове и да лети на много ниска височина\", каза той в съобщение, което съвпадна с честванията на 40-та годишнина от Ислямската революция.  Юлиян Марков", "date": "2019.02.02", "title": "AFP: Иран обяви успешен тест на нова крилата ракета с обхват от над 1 350 километра"}
{"url": "http://www.focus-news.net/news/2019/02/02/2619115/afp-povredena-ot-voynata-sgrada-se-srina-v-alepo-nay-malko-11-dushi-sa-zaginali.html", "text": "Повредена от войната сграда се срина в Алепо, най-малко 11 души са загинали, като между тях има четири деца, предава  AFP . \r\nЕдно дете е извадено живо от руините на пет етажния блок, след като спасителните екипи са разчиствали отломките почти без всякакво оборудване,съобщиха фотографите на агенцията. \r\nДетето е и единственият оцелял при срутването на жилищния блок, съобщи сирийската държавна агенция SANA. \r\nВъзстановителните работи се извършват основно от самите обитатели на сградите, като държавата засега извършва строителни дейности само по базовата инфраструктура, информира агенцията.  Юлиян Марков", "date": "2019.02.02", "title": "AFP: Повредена от войната сграда се срина в Алепо, най-малко 11 души са загинали"}
{"url": "http://www.focus-news.net/news/2019/02/02/2619126/kaloyan-pargov-bsp-sofiya-kritikite-na-prezidenta-radev-ni-motivirat-ne-ni-pritesnyavat.html", "text": "Критиките на президента Румен Радев ни мотивират, а не ни притесняват. Това заяви председателят на БСП - София Калоян Паргов при разговора си с Кирил Вълчев в предаването му \"Седмицата\" по Дарик радио, съобщиха от пресцентъра на  БСП - София . Според лидера на столичните социалисти, оценките на държавния глава трябва да бъдат използвани като стимул, а не да бъдат смятани за обида. \r\n\"Всичко е до начина на мислене. „Просто трябва да бъдем малко по-позитивни, да излъчваме надежда и да показваме, че има перспектива пред нас\", коментира Калоян Паргов. „Нихилизмът и негативизмът не водят до нищо добро. Напротив, те увличат и нашите избиратели в тази посока, а от цялата тази работа губи България\", посочи той. \r\nКалоян Паргов отбеляза, че в последните 10 години политическият процес коренно се промени. „Различно е отношението между политическите партии, между самите политици в рамките на Народното събрание, а и извън него, коментира той. - Българските политици отвориха кутията на Пандора след 2009 година и всички сме свидетели, че това не доведе до нищо добро. Начинът, по който се води политическият диалог, дебатът, е неприемлив, меко казано. Това е много притеснително. Политическият процес в България беше доведен до истерия от участниците в него. Това от своя страна кара хората да изпитват известно отвращение от политиката, от това, което се случва в нея. Оттам идва и недоверието към политиците, към партиите, към държавните институции, към държавността изобщо\", заяви Паргов. \r\nСпоред председателя на БСП - София протестите на гражданите в последната година дават точна оценка на управлението на държавата. „Когато имаш претенции да си безпогрешен, да си си самодостатъчен, а отгоре на всичко след 10 години да демонстрираш и чувство на безнаказаност, отношението на хората към теб няма как да е добро\", коментира Калоян Паргов. „Протестите на гражданите са резултат именно от това поведение. Подобно поведение на управляващите няма как да доведе до добри резултати от управлението им. Преди 10 години ГЕРБ спечели властта със заявката да въздаде справедливост. Е, има ли я тази справедливост днес?!\", попита той. \r\nКалоян Паргов заяви, че програмното бюджетиране би било много по-полезно за гражданите на София от обикновената счетоводна сметка, която управляващите предлагат години наред под формата на бюджети на Столична община. „Тази година забелязваме плах опит за такова програмно бюджетиране в сектора здравеопазване, коментира Паргов, който е председател на групата на БСП в Столичния общински съвет. - Вследствие на този модел на бюджетиране, по много теми в здравеопазването в София има консенсус и подкрепа от всички политичeски сили в Столичния общински съвет. Разбира се, има още какво да се желае. Управляващите все още се страхуват да направят последната крачка, а именно - преструктуриране на здравеопазването в София. Това очевидно ще остане за следващия кмет и общински съвет\", каза още той.", "date": "2019.02.02", "title": "Калоян Паргов, БСП - София: Критиките на президента Радев ни мотивират, не ни притесняват"}
{"url": "http://www.focus-news.net/news/2019/02/02/2619129/kanal-5-makedoniya-chetirima-pochinaha-ot-grip-v-sarbiya-v-harvatiya-smartnite-sluchai-sa-45.html", "text": "Четирима починаха от грип в Сърбия, в Хърватия смъртните случаи са 45, съобщава македонският телевизионен  “Канал 5“ .  \r\nСпоред Института за национално здраве на Сърбия , тазгодишната активност за ваксинация срещу сезонния  грип е най-висока. В Сърбия са регистрирани 68 516 случая на грип, което е с 10% повече от 2018 година. \r\nВъпреки тези данни Институтът твърди, че ситуацията е под контрол и обичайна  за този период от годината. В Босна и Херцеговина до края на януари 22 души са починали от грип,  като 20 от тях са в Република Сръбска. \r\nВ Хърватия ситуацията е най-сериозна и броят на смъртните случаи от грип през този сезон достигна до 45.  Юлиян Марков", "date": "2019.02.02", "title": "„Канал 5“ (Македония): Четирима починаха от грип в Сърбия, в Хърватия смъртните случаи са 45"}
{"url": "http://www.focus-news.net/news/2019/02/02/2619128/blagoevgrad-vodnite-kolichestva-na-rekite-v-oblastta-sa-okolo-pragovete-za-visoki-vodi.html", "text": "Регистрираните изменения на речните нива за водосбора на река Струма са от минус 22 см до плюс 5 см, а за водосбора на река Места от минус 22 см до плюс 1 см, сочи справка на сайта на  Националния институт по метеорология и хидрология . През последното денонощие нивата на по-голямата част от наблюдаваните реки са се понижавали. Водните количества на реките в басейна са около праговете за високи води, единствено река Джерман при Дупница е с водно количество под прага за средни води.", "date": "2019.02.02", "title": "Благоевград: Водните количества на реките в областта са около праговете за високи води"}
{"url": "http://www.focus-news.net/news/2019/02/02/2619114/adelina-stefanova-hram-vavedenie-bogorodichno-blagoevgrad-na-sretenie-gospodne-otbelyazvame-posreshtaneto-na-bozhiyata-mayka-i-mladenetsa-ot-sveti-simeon.html", "text": "На Сретение Господне отбелязваме посрещането на Божията майка и младенеца от свети Симеон. Най-рано празникът е честван в Йерусалим през 4 век. Това каза за  Радио „Фокус“ - Пирин  Аделина Стефанова, уредник в храм „Въведение Богородично“ - Благоевград. По думите ѝ в Константинопол празникът е узаконен от император Юстиниан Предтеча през 6 век. „Всеки знае нещо за Иисус Христос и за Света Богородица, но кой е Симеон? Според преданията той е един от седемдесетте преводачи на Стария завет от еврейски на гръцки език. Когато стигнал до текста „девицата ще зачене и ще роди син“, посегнал на думата девица, но ангел господен го спрял като казал „писаното е точно и няма да си отидеш от този свят, докато не видиш изпълнението на тези думи“. Отиването му в храма, където се среща с Божията майка и посреща младенеца, става по внушение на Светия дух. Там била и девицата Анна, която също познава в младенеца бъдещия спасител на човечеството. Точно тази среща и това посрещане от свети Симеон на Божията майка и младенеца, празнуваме на днешния ден, наречен Сретение Господне“, посочи тя. Аделина Стефанова добави, че на днешния ден празнуват хората с имена Радост, Драгомир, Ралин, Ванеса, Радослав, Средко, Радина и техните производни. \r\nЛора КАЛЧЕВА", "date": "2019.02.02", "title": "Аделина Стефанова, храм „Въведение Богородично“ - Благоевград: На Сретение Господне отбелязваме посрещането на Божията майка и младенеца от свети Симеон"}
{"url": "http://www.focus-news.net/news/2019/02/02/2619103/deutsche-welle-evropeytsite-sa-uzhaseni-ot-kraya-na-drsmo.html", "text": "Европейците са ужасени от края на ДРСМО, пише  Deutsche Welle \r\nСАЩ обявиха, че ще се оттеглят от Договора за премахване на ракетите със среден и по-малък обсег (ДРСМО) от периода на студената война на 2 август 2019 г., като обвиниха Русия за нарушаване на споразумението. Междувременно външните министри на ЕС не са сигурни как да реагират. Някои се страхуват от началото на нова надпревара във въоръжаването, докато други призовават САЩ и Русия да направят всичко по силите си, за да спасят договора. Засега обаче не са предприети конкретни стъпки към тази цел. \r\nПрез последните седмици германският външен министър Хайко Маас се опита да спаси Договора. Той пътува до Москва, за да обсъди въпроса с руския си колега Сергей Лавров, но без резултат; разговорите му във Вашингтон се оказаха също толкова безплодни. Може би германският канцлер Ангела Меркел, която притежава далеч по-голям опит и международно влияние, може да се заеме с въпроса с руския президент Владимир Путин, за да види дали има някакъв шанс Русия и САЩ да подновят преговорите. \r\nВъншният министър Маас предложи конференцията за разоръжаване в Берлин през март да осигури форум за такива разговори - въпреки че срещата на върха официално се фокусира върху заплахите от въоръжени безпилотни самолети и роботи-убийци. Маас заяви, че Китай трябва да бъде включен във всички преговори, тъй като той значително допринася за глобалната надпревара във въоръжаването. Действително германският външен министър се надява, че конференцията може да отбележи първата стъпка към оформянето на всички нови споразумения за разоръжаване, въпреки че не е ясно дали големите военни сили дори ще присъстват на срещата на върха. \r\nВъпреки мрачните перспективи, Маас не вярва, че историята ще се повтори. \"Студената война е история\", каза той в Букурещ, където присъства на разговори с външните министри на ЕС. \"Решенията от тази епоха са напълно неподходящи за днешните предизвикателства\", добави той. Но неговият предшественик, Зигмар Габриел, не е толкова сигурен. Той каза за германския всекидневник Tagesspiegel, че краят на ДРСМО представлява неизбежна опасност за ЕС, който би могъл да раздели блока и да подкопае общата му програма за външна политика и сигурност. \r\nТова е така, защото източните членове на ЕС се тревожат дали техните западни партньори ще ги защитят в случай на руска атака. Те искат ЕС да постави повече войски, за да гарантира тяхната сигурност. В същото време, каза той, ЕС трябва да призове САЩ да позволят ядреният й арсенал да бъде инспектиран като знак за добра воля, за да убеди Русия да последва примера му. \r\nМеждувременно литовският външен министър Линас Антанас Линкевичус няма никакво съмнение кой е отговорен за настоящата криза, заявявайки, че от години има \"ясни доказателства\", че Русия нарушава Договора. Той каза, че САЩ са се опитали и не са успели да принудят Русия да се съобрази с Договора и че руснаците също нарушават множество други споразумения. \r\nЗа Линкевичус загубата на такъв договор означава \"по-малко стабилност, повече несигурност\". И все пак той не вижда какви са жизнеспособните алтернативи на масата и обвинява Русия, че постоянно пресича червените линии. Всъщност Литва и другите балтийски държави, заедно с Полша, отдавна се оплакват от военната позиция на Русия и изразиха желание  американски ракети със среден обсег да бъдат разположени в техните страни. \r\nМинистърът на външните работи на Люксембург Жан Аселборн изрази опасение: \"Географски, ние сме тези, които страдат, ако въоръжението е отново на дневен ред.\" Аселборн заяви, че ЕС няма друг избор, освен да действа като посредник между САЩ и Русия, тъй като блокът е притиснат  между двете сили. Въпреки това, предупреди Аселборн, дебатите за нова надпревара във въоръжаването биха могли допълнително да поляризират и отслабят блока. \r\nРъководителят на външната политика на ЕС Федерика Могерини от своя страна подчерта, че Европа има голяма полза от сигурността, гарантирана от ДРСМО, и следователно най-много може да загуби. \"Това, което определено не искаме да видим, е нашият континент да се върне към бойното поле или  да се превърне в място, където външни свръхсили се сблъскват помежду си. Това принадлежи на далечна история.\" Тя обобщи както надеждите, така и страховете на ЕС: „Определено не искаме дори да обмисляме възможността да вървим назад по този път“.  Юлиян Марков", "date": "2019.02.02", "title": "Deutsche Welle: Европейците са ужасени от края на ДРСМО"}
{"url": "http://www.focus-news.net/news/2019/02/02/2619131/sport-totnam-pobedi-nyukasal-yunayted-s-10-v-mach-ot-25-iya-krag-na-premiar-ligata.html", "text": "Футбол: Тотнъм победи Нюкасъл Юнайтед с 1:0 в мач от 25-ия кръг на Премиър лигата. Голът отбеляза Сон Хьон-мин в 83-ата минута след късо подаване от Фенандо Йоренте. Така Тотнъм излезе на второ място във временното класиране със 57 точки преди останалите мачове от кръга.  Нюкасъл е 14-ти с 24 точки, на пет точки от зоната на изпадащите отбори.", "date": "2019.02.02", "title": "Спорт: Тотнъм победи Нюкасъл Юнайтед с 1:0 в мач от 25-ия кръг на Премиър лигата"}
{"url": "http://www.focus-news.net/news/2019/02/02/2619134/pazardzhik-katastrofa-mezhdu-dva-leki-avtomobila-e-stanala-na-izhoda-na-grada-v-posoka-belovo.html", "text": "Катастрофа между два леки автомобила е станала на изхода на Пазарджик, след разклона за село Мокрище, в посока за Белово, предаде репортер на  Радио „Фокус“ – Пазарджик . Челно са се ударили два автомобила с марка „Рено“. Нанесени са материални щети по тях, няма пострадали хора. Очаква се пристигането на патрул на „Пътна полиция“. Трафикът в лентата за Белово е затруднен. Преминаването през проблемния участък трябва да става със съобразена скорост. \r\nВаня НИКОЛОВА", "date": "2019.02.02", "title": "Пазарджик: Катастрофа между два леки автомобила е станала на изхода на града в посока Белово"}
{"url": "http://www.focus-news.net/news/2019/02/02/2619133/veliko-tarnovo-dvorets-na-chistata-hrana-shte-otvori-vrati-kray-gabrovskoto-selo-bozhentsi.html", "text": "Дворец на чистата храна ще отвори врати в Габровско. Това съобщи във Велико Търново Георги Славейков, член на Задругата за чиста храна, предаде репортер на  Радио „Фокус“ – Велико Търново . Славейков отбеляза, че идеята е на председателя на Съюза на билкарите Емил Елмазов. Вече е закупено помещението, което се намира малко преди село Боженци, на около 200 метра от мястото, където ще започне изграждане на тунела под Шипка. Славейков отбеляза, че замисълът е да бъде обособен своеобразен музей на Задругата за чиста храна. В него ще бъдат разположени няколко зали, в които ще се показват етапите на производство на чиста храна. На няколко квадратни метра ще бъде обособено пространство, на което ще бъдат засети лимец или емер. Посетителите ще имат възможност да разгледат всички продукти, които членовете на Задругата произвеждат. Предвидени са и занимания за деца. Ще се провеждат различни игри и презентации, свързани със здравословното хранене и чистата храна. \r\nВъв Велико Търново Задругата за чиста храна проведе първото си заседание за 2019 година, на което бяха определени опорните точки на работа на сдружението през следващите месеци. Направленията, в които ще работят производителите на чиста храна са работа и институциите и училищата и бизнес програма за намиране, създаване и гарантиране на чисти продукти. \r\nНадежда КРЪСТЕВА", "date": "2019.02.02", "title": "Велико Търново: Дворец на чистата храна ще отвори врати край габровското село Боженци"}
{"url": "http://www.focus-news.net/news/2019/02/02/2619132/otets-georgi-tanchev-sveshtenik-molitvite-kam-gospod-ni-pomagat-da-vzimame-resheniya-v-trudni-za-nas-momenti.html", "text": "Молитвите към Господ ни помагат да взимаме решения в трудни за нас моменти. Това каза за  Радио „Фокус“ – Пирин  отец Георги Танчев. По думите му молитвите ни помагат при недоумение за решение на житейски или професионален въпрос. „Тогава, когато няма от къде да получим съвет или е необходимо да вземем спешно решение, когато трябва да се реагира веднага. В такива ситуации моят съвет е човек да дойде на себе си, да се поклони и да каже: „Боже мой, намирам се в трудно обстоятелство. Ти си Бог и тебе нищо не те затруднява като нито един човешки проблем не може да бъде нерешен от Теб. Посъветвай ме!“, посочи отец Георги Танчев. Той заяви, че в тази ситуация това, което се появи в първия момент в мисълта ни е необходимо да го приемем като указание Свише. „Това е така, защото Бог не остава безучастен и е винаги близо до нас. Когато няма от кого да търсим съвет, нека го търсим от Бога“, добави свещеникът. Той коментира, че е убеден, че Бог няма да се забави със своята помощ. „Господ ще ни помогне да разрешим по най-полезния за нас начин всеки проблем, като затова е важно каквото и да ни се случва да търсим Бога“, заяви отец Георги Танчев. \r\nДенис НИКИФОРОВ", "date": "2019.02.02", "title": "Отец Георги Танчев, свещеник: Молитвите към Господ ни помагат да взимаме решения в трудни за нас моменти"}
{"url": "http://www.focus-news.net/news/2019/02/02/2619130/baseynova-direktsiya-iztochnobelomorski-rayon-izvarshi-prouchvane-na-20-rechni-uchastatsi-s-vlosheno-sastoyanie-na-vodite.html", "text": "Важно проучване, извършено във връзка със състоянието на водите, бе насочено към установяване на източниците, които са причина за лошото им състояние. Това каза за  Радио „Фокус“ – Пазарджик  инж. Цветелина Кънева, директор на Басейнова дирекция „Източнобеломорски район“. Тя обясни, че проучването включва 20 речни участъци, в които не е установен натиск, но се констатира лошо състояние на водите. „При направените изследвания се установиха няколко причини за това състояние на водите: нерегламентирани сметища и отпадъчни води от населени места, които в съчетание с малкия отток в реките през летния сезон, предизвикват влошаване на състоянието на водите. Задържане на водата в голям брой язовири, предназначение за напояване, което в периода на маловодие силно намалява водния отток в реките. Това засилва антропогенния натиск и влошава състоянието на водите, което не би се проявило при нормални водни нива“, коментира инж Кънева. \r\nВаня НИКОЛОВА", "date": "2019.02.02", "title": "Басейнова дирекция „Източнобеломорски район“ извърши проучване на 20 речни участъци с влошено състояние на водите"}
{"url": "http://www.focus-news.net/news/2019/02/02/2619139/sofiya-prodalzhava-pochistvaneto-na-patni-platna-reguli-i-dazhdopriemni-shahti-v-grada.html", "text": "Продължава почистването на пътни платна, регули и дъждоприемни шахти в града. Това съобщиха от пресцентъра на  Столична община . Във връзка с благоприятните метеорологични условия през днешния ден продължиха дейностите по ринене и почистване на кал и наноси по основни улици и булеварди и някои вътрешноквартални улици на територията на София. Почистване на пътните платна е извършвано на участъци от „Ботевградско шосе”, „Алея Яворов”, бул. „Вапцаров” и др.  \r\nТази нощ ще се извърши миене на бул. „Симеоновско шосе”. Дейностите ще започнат след 22.00 часа, с цел да не се затруднява движението. Работата ще започне по бул. „Симеоновско шосе\" от околовръстен път в посока център.  \r\nПочиства се и парк „Горска култура\" в район „Надежда\". В неделния ден ще продължат дейностите по почистване на пътни регули, както и на дъждоприемни шахти.  \r\nEкипи на Столичен инспекторат контролират дейностите.", "date": "2019.02.02", "title": "София: Продължава почистването на пътни платна, регули и дъждоприемни шахти в града"}
{"url": "http://www.focus-news.net/news/2019/02/02/2619136/api-vazstanoveno-e-dvizhenieto-po-pat--44-sevlievo-gabrovo-v-rayona-na-vranilovtsi.html", "text": "Възстановено е движението по път II-44 Севлиево - Габрово в района на Враниловци. Това съобщиха от пресцентъра на  Агенция „Пътна инфраструктура“ .", "date": "2019.02.02", "title": "АПИ: Възстановено е движението по път II-44 Севлиево - Габрово в района на Враниловци"}
{"url": "http://www.focus-news.net/news/2019/02/02/2619137/plovdiv-nad-180-proverki-po-izpalnenie-na-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "181 проверки по спазване на забраната за тютюнопушене са извършили здравните инспектори в Пловдив през последната седмица. Това сочи справка на  Регионалната здравна инспекция  в Пловдив. Проверени са 49 заведения за обществено хранене, 37 открити и 41 закрити обществени места, както и 54 детски и учебни заведения. Здравните инспектори са издали седем предписания за установени нарушения. През изминалата седмица са постъпили осем жалби от граждани и институции. Извършени са също 167 проверки по текущ контрол.", "date": "2019.02.02", "title": "Пловдив: Над 180 проверки по изпълнение на забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2019/02/02/2619140/burgas-6-sreshti-ot-darzhavnoto-parvenstvo-po-vodna-topka-za-yunoshi-i-devoyki-shte-se-provedat-v-park-arena-ozk.html", "text": "6 срещи от Държавното първенство по водна топка за юноши и девойки ще се проведат в Парк “Арена ОЗК“. Това съобщиха от пресцентъра на  Община Бургас . В бургаския плувен комплекс Парк „Арена ОЗК“ се провеждат този уикенд съвместно два турнира от Държавното първенство по водна топка – за юноши и девойки на възраст 17 г. Участват 12 отбора и най-добрите млади състезатели в този спорт от цялата страна. Общо ще бъдат изиграни 30 мача. Срещите започнаха в петък с двубой между домакина „Черноморец“ и КПС – Варна при девойките. Феновете на водната топка са добре дошли при вход свободен. Плувен спортен комплекс Парк „Арена ОЗК“ и Община Бургас са домакини на девет турнира по водна топка за различни възрасти през 2019 г., като топ събитието ще е на 20 – 28 юли – Европейско първенство за юноши. Турнир от такъв ранг ще се проведе за първи път в България от 20 години насам.", "date": "2019.02.02", "title": "Бургас: 6 срещи от Държавното първенство по водна топка за юноши и девойки ще се проведат в Парк “Арена ОЗК“"}
{"url": "http://www.focus-news.net/news/2019/02/02/2619142/burgas-spokoyna-e-patnata-obstanovka-v-oblastta-nyama-zatvoreni-patni-uchastatsi.html", "text": "Спокойна е пътната обстановка в областта, няма затворени пътни участъци. Това съобщиха за  Радио „Фокус“ – Бургас  от Областно пътно управление. Видимостта е добра. Натоварен е трафикът по отсечката Бургас  – кв. „Банево“, по пътя Бургас – кв. „Сарафово“, както и този по пътя Бургас – Созопол в района на Военноморска база Бургас край село Атия.  \r\nБез затруднения се осъществява движението на моторни превозни средства на територията на град Бургас в края на съботния ден. Няма образувани големи колони от автомобили на възловите кръстовища в центъра на града. Натоварено е движението по бул. „Тодор Александров“ по пътя към жк. „Меден Рудник“, както и по бул. Стефан Стамболов в района на Бургаската болница. \r\nМария ПОПЧЕВА", "date": "2019.02.02", "title": "Бургас: Спокойна е пътната обстановка в областта, няма затворени пътни участъци"}
{"url": "http://www.focus-news.net/news/2019/02/02/2619144/plovdiv-gradskata-hudozhestvena-galeriya-shte-predstavi-chastna-kolektsiya-s-tvorbi-na-nay-izvestnite-balgarski-hudozhnitsi-na-4-fevruari.html", "text": "На 4 февруари Градската художествена галерия в Пловдив ще представи  частна колекция с творби на най-известните български художници. Това съобщиха за  Радио „Фокус“ – Пловдив  от Галерията. Откриването на престижната експозиция с повече от 140 творби - живопис, скулптура и рисунка от колекцията на дружество „Изкуство.БГ“ ще бъдат представени за първи път пред публика. Тя съдържа ценни произведения от най-известните български художници от началото на 20 век до наши дни, като сред тях се открояват имената на Ярослав Вешин, Антон Митов, Иван Мърквичка, Владимир Димитров – Майстора, Иван Милев, Гошка Дацов, Златю Бояджиев, Дечко Узунов, Сирак Скитник, Давид Перец, Илия Бешков, Жорж Папазов, Николай Дюлгеров, Димитър Казаков – Нерон, Атанас Яранов, Светлин Русев и на други знакови творци. Събраните произведения дават представа за различни периоди в творческия път на артистите, показват някои от тях в неочаквана светлина, която разкрива сложния процес на изграждане на техния характерен стил. Публиката ще се запознае и с малко известни творби на известни художници, правейки авторите им по-близки, познати и разбираеми. Ценителите ще могат да видят произведенията и на двата етажа в Залите за временни експозиции на ул. „Княз Александър I“. Творбите ще останат в Градската художествена галерия до 24 февруари. \r\nТони МИХАЙЛОВ", "date": "2019.02.02", "title": "Пловдив: Градската художествена галерия ще представи частна колекция с творби на най-известните български художници на 4 февруари"}
{"url": "http://www.focus-news.net/news/2019/02/02/2619141/afp-v-bosna-i-hertsegovina-sa-arestuvani-11-migranti-sled-masovo-sbivane-v-priemen-tsentar-v-bihach.html", "text": "Полицията арестува 11 мигранти след масово сбиване в приемния център в Босна, при което са пострадали  сериозно осем души, съобщи говорител на полицията  в събота, предава  AFP . \r\nСбиването, в което са участвали  няколкостотин мигранти, настанени в центъра в северозападния град Бихач, е станало в петък вечерта, предаде агенция FENA. \r\nСлед като полицията е поставила ситуацията под контрол и е разпитала  повече от 30 мигранти \"са били арестувани осем афганистански граждани, двама индийци и един пакистанец\", добави говорителят Але Силдиджич. \r\nПричината за сбиването засега остава неизвестна. \r\nЧетиридесет мигранти са потърсили медицинска помощ, сред които осем са били сериозно ранени, най-вероятно с нож, каза доктор Фарун Хелич. \r\nЕдин мигрант е получил животозастрашаващи наранявания, но живота му вече е извън опасност.  Юлиян Марков", "date": "2019.02.02", "title": "AFP: В Босна и Херцеговина са арестувани 11 мигранти след масово сбиване в приемен център в Бихач"}
{"url": "http://www.focus-news.net/news/2019/02/02/2619145/d-r-iliya-valev-etnograf-na-praznichnata-trapeza-na-petlyovden-zadalzhitelno-prisastva-petel-zashtoto-toy-e-simvol-na-mazhkoto-zdrave-noviya-den-i-uspeha.html", "text": "На празничната трапеза на Петльовден задължително присъства петел. Това каза за  Радио „Фокус“ – Велико Търново  етнографът от Регионалния исторически музей във Велико Търново д-р Илия Вълев. Той отбеляза, че българската традиционна култура петелът е символ на мъжкото здраве, новия ден и успеха. На празничната трапеза се слага още пита, на която може да е изобразен петел от самото тесто. Присъства и вино. Д-р Вълев отбеляза, че след като се заколи петела, главата се закача на двора, за да бягат лошите сили. „Петелът е голям защитник на дома и гони лошите сили. Всички демонични сили се крият от неговото кукуригане. Както казах той е предвестник на новия ден и когато започнат да пеят петлите, или както се казва по първи петли, всички демонични сили се крият в своите леговища и тогава хората вече могат да излизат навън и да си вършат работата“, каза д-р Илия Вълев. По думите на етнографа според народните вярвания, най-лошото време е от полунощ до първи петли. „След като пропеят първите петли, хората започват да излизат навън, защото се вярва, че петелът е изгонил лошото. От друга страна, той е слънчев символ, предвестник е на новия ден, новото начало и успеха. Затова се вярва, че на Петльовден трябва да се принесе в жертва именно петел. По този начин плодовитостта на петела ще се прехвърли на момчето в семейството. Петелът е абсолютно положителен персонаж във фолклора ни. Не е само мъжки символ, но и слънчев символ“, отбеляза д-р Вълев. \r\nНадежда КРЪСТЕВА", "date": "2019.02.02", "title": "Д-р Илия Вълев, етнограф: На празничната трапеза на Петльовден задължително присъства петел, защото той е символ на мъжкото здраве, новия ден и успеха"}
{"url": "http://www.focus-news.net/news/2019/02/02/2619146/varna-normalno-se-osashtestvyava-dvizhenieto-v-oblastta.html", "text": "Нормално се осъществява движението във Варненска област, предаде репортер на  Радио „Фокус“ – Варна . Полицейски екип е разположен в района на Варненския затвор, както и на ул. „Александър Дякович“. По-рано екипи следяха за нарушители до сградата на водното дружество в града. На разклона по пътя за кв. „Аспарухово“ в посока Бургас бяха разположени екипи на полицията и инспектори на тол котрол. Тринога камера следеше за превишена скорост на разклона за село Близнаци.  \r\nПо информация на „Пътна полиция“ 4 произшествия без пострадали граждани са станали на територията на Варна от началото на деня. Към момента няма информация за неизправни светофарни уредби или задръствания, които да затрудняват трафика във Варна. \r\nБояна АТАНАСОВА", "date": "2019.02.02", "title": "Варна: Нормално се осъществява движението в областта"}
{"url": "http://www.focus-news.net/news/2019/02/02/2619147/plovdiv-zabraneno-e-preminavaneto-na-tezhkotovarni-avtomobili-nad-12-tona-po-patya-popovitsa-bolyartsi.html", "text": "Интензивен е трафикът по участъка на АМ „Тракия“  в Пловдивска област. Засилено автомобилно движение се отчита също по пътищата Пловдив - Карлово и Пловдив - Пазарджик. Това съобщиха за  Радио „Фокус“ – Пловдив  от Областното пътно управление. Пътните настилки на територията на областта са сухи и нормално проходими. Опасност от свличане на земна и скална маса има по пътищата в планинските райони, особено по направленията Бачково - Нареченски бани, Кричим - Стамболийски и Юговско ханче - Югово - Лъки - Здравец. Водачите трябва да бъдат особено бдителни, преминавайки по посочените участъци. Проходът Троян - Кърнаре остава затворен за движение на всички моторни превозни средства. Остава забранено и преминаването на тежкотоварни моторни превозни средства над 12 тона по пътя Поповица - Болярци. Обходният маршрут за водачите е по пътя Поповица - Садово - Кочево - Болярци. Забранено все още е и движението на камиони по-високи от 4 метра през тунелите по пътя Асеновград - Нареченски бани. Целогодишна е забраната за движение на моторни превозни средства по пътя Белица - Загражден - Давидково в участъка от км 13 до км 18. \r\nТрафикът на територията на град Пловдив се осъществява с нормална интензивност към този час. По-засилено автомобилно движение се отчита в централната градска част и по входно-изходните артерии. Пътните настилки на територията на града са предимно сухи и нормално проходими. \r\nТони МИХАЙЛОВ", "date": "2019.02.02", "title": "Пловдив: Забранено е преминаването на тежкотоварни автомобили над 12 тона по пътя Поповица - Болярци"}
{"url": "http://www.focus-news.net/news/2019/02/02/2619135/afp-general-ot-venetsuelskite-vvs-prizna-huan-guaydo.html", "text": "Генералът на военновъздушните сили на Венецуела Франсиско Янес призна лидера на опозицията Хуан Гуайдо за изпълняващ длъжността президент на страната, като оттегли подкрепата си за управляващия социалистически лидер Николас Мадуро във видео, публикувано в социалните медии в събота, предава  AFP . \r\nМакар, че Гуайдо е получил много широка международна подкрепа за претенциите си за действащ президент, гръбнакът на подкрепата на Мадуро идва от военното командване на Венецуела. \r\nИзявлението на генерала е направено преди очакваните по-късно днес митинги в подкрепа на двамата съперничещи си лидери във венецуелската столица Каракас, припомня агенцията.  Юлиян Марков", "date": "2019.02.02", "title": "AFP: Генерал от Венецуелските ВВС призна Хуан Гуайдо"}
{"url": "http://www.focus-news.net/news/2019/02/02/2619162/api-vremenno-dvizhenieto-po-patya-stara-zagora-kazanlak-v-rayona-na-tulovo-se-osashtestvyava-v-edna-lenta-poradi-ptp.html", "text": "Временно движението по път I-5 Стара Загора – Казанлък, в района на Тулово, се осъществява в една лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание, спазвайки указанията на \"Пътна полиция\".", "date": "2019.02.02", "title": "АПИ: Временно движението по пътя Стара Загора – Казанлък, в района на Тулово, се осъществява в една лента поради ПТП"}
{"url": "http://www.focus-news.net/news/2019/02/02/2619127/ria-novosti-prezidentat-na-boliviya-prizova-stranite-ot-latinska-amerika-za-dialog-s-vlastite-vav-venetsuela.html", "text": "Президентът на Боливия призова страните от латинска Америка за диалог с властите във Венецуела, предава  РИА Новости \r\n„Страните от Латинска Америка трябва да си спомнят колко труден е пътят на войната и да изберат пътя на диалога в ситуацията с Венецуела“ , написа в своя акаунт на социалната мрежа „Туитър“ \r\nТой пристигна във Венецуела в петък, за да подкрепи венецуелския лидер Николас Мадуро. \r\n\"Санкциите на САЩ, наложени на Венецуела, са не само незаконни, но и античовешки и анти-морални. Основната жертва на тези санкции е народът на Венецуела. От уважение към международното право те трябва да бъдат незабавно отменени\", добави той. \r\nПо-рано Моралес осъди \"бойните приготовления\" на Съединените щати срещу народите на Латинска Америка, за да „откраднат техните природни ресурси“. Той заяви също, че Вашингтон незаконно е замразил сметките на венецуелските власти, за да може да финансира преврат в тази страна, както и да получи достъп до природните й ресурси, припомня агенцията.  Юлиян Марков", "date": "2019.02.02", "title": "РИА Новости: Президентът на Боливия призова страните от латинска Америка за диалог с властите във Венецуела"}
{"url": "http://www.focus-news.net/news/2019/02/02/2619148/nikola-gruevski-vlastta-ne-mi-pomogna-da-izbyagam.html", "text": "Властта не ми помогна да избягам, заяви бившият македонски премиер  Никола Груевски в интервю пред македонския телевизионен канал „Сител“, част от което беше излъчена в 17 часа българско време и цитирано от македонското издание  “Фокус“ . \r\n Никола Груевски, след три месеца мълчание, с изключение на две обръщения чрез статуси в социалната мрежа „Фейсбук“ е бил интервюиран в Будапеща от телевизия „Сител“. Той разкрива пътя си на движение за бягство, но досега само повтаря известните подробности. Той посочи, че не желае да разкрие дали е напуснал Македония през ГКПП или е преминал границата нелегално. \r\n„От Македония заминах много просто, отидох в Албания, регистрирах се в унгарското посолство там, поисках политическо убежище. От съображения за сигурност, като бивш дългогодишен премиер, бях транспортиран до Унгария. След като отидох в Албания, се движех с моята личната  карта“, обясни Груевски. \r\nНа  въпроса дали правителството му е помогнало за бягството той е отговорил с усмивка: \"Не\", добавяйки, че те биха направили всичко друго, но не и да му помогнат. \r\nНа въпроса дали е напуснал Македония през ГКПП или нелегално той каза: \"Ще оставя това на сегашното правителство, защото те обявиха, че са започнали разследване и че те ще открият всичко\", каза Груевски. \r\nОстаналата част от интервюто ще бъде излъчено в централната новинарска емисия  в 19 часа (20 часа българско време). Според анонса Груевски ще говори за членовете на партията си, които са останали в беда, предимно за Миле Янакиевски, Гордана Янкуловска и Кирил Божиновски.  Юлиян Марков", "date": "2019.02.02", "title": "Никола Груевски: Властта не ми помогна да избягам"}
{"url": "http://www.focus-news.net/news/2019/02/02/2619166/plovdiv-s-okolo-1-mln-leva-sobstveni-sredstva-obshtina-sadovo-prodalzhava-ulichnite-remonti.html", "text": "С около 1 млн. лева собствени средства община Садово продължава уличните ремонти и през 2019 година. Това съобщи за  Радио „Фокус”- Пловдив  Йордан Ташев, директор на Дирекция „Обща администрация“. „Общината вече разполага и със собствена техника за извършването на тези ремонти”, припомни Ташев. По думите му политиката на община Садово е да продължи с ремонтите на уличната мрежа в селищата докато тя се подобри.  \r\n„При приемането на бюджета за 2019 година Общинският съвет трябва да гласува и един банков заем от около 900000 лева за довършване на детската градина в Садово, която е част от общински комплекс, заедно с училището. То вече бе ремонтирано, а довършването на детската градина ще стане с банков заем“, заяви директорът на Дирекция „Обща администрация“. \r\nПо думите на Йордан Ташев, в община Садово всяка година се повишава събираемостта на данъци и такси. Той твърди, че от преди 7-8 години в общината е въведено принудително събиране при дългосрочно неплащане и по този начин вече няма нови големи длъжници, а задълженията на старите са почти събрани. \r\nЦветана ТОНЧЕВА", "date": "2019.02.02", "title": "Пловдив: С около 1 млн. лева собствени средства община Садово продължава уличните ремонти"}
{"url": "http://www.focus-news.net/news/2019/02/02/2619164/afp-okolo-17-500-dushi-vzeha-uchastie-v-protestite-na-zhaltite-zhiletki-v-tsyala-frantsiya.html", "text": "Около 17,5 хиляди души взеха участие в 12-та национална протестна акция на \"жълтите жилетки\"  към обяд в събота по улиците на Франция, предава  AFP . \r\nАгенцията цитира данни от Министерството на вътрешните работи, според които около 10 хиляди от тях участват в митинги в столицата.В района на площад \"Република\", са регистрирани  сблъсъци на протестиращи с полицията. Силите на реда бяха принудени да използват сълзотворен газ и водни оръдия срещу агресивни протестиращи. \r\nСпоред агенцията двама полицейски служители са били ранени по време на протестната акция в град Морле в Западна Франция. \r\nАгресивни протестиращи са се опитали да атакуват полицейски пункт близо до сградата на префектурата, хвърляки по силите на реда всичко, което им попадне в ръцете. Полицията е отговорила със сълзотворен газ. Двама протестиращи бяха задържани на място. \r\nВ град Валанс в централната част на страната по улиците излязоха 5,4 хиляди души. Броят на задържаните до този момент е 18 души. \r\nПо данни на телевизионния канал BFM  в Париж в следобедните часове протестират около 14 хиляди души, а сблъсъци с полицията е имало на Площада на републиката и на улица „Сен Мартен“, като полицията е използвала сълзотворен газ и водни оръдия.  Юлиян Марков", "date": "2019.02.02", "title": "АFP: Около 17 500 души взеха участие в протестите на „жълтите жилетки“ в цяла Франция"}
{"url": "http://www.focus-news.net/news/2019/02/02/2619163/predstoyashti-mezhdunarodni-sabitiya-za-3-fevruari-agentsiya-fokus.html", "text": "***  Изтича срокът, даден на Николас Мадуро да насрочи свободни избори във Венецуела \r\n***  Интервю на Доналд Тръмп пред CBS \r\n***  Първа визита на Папа Франциск в страна от Персийския залив \r\n***  Посещение на австрийския президент Александър Ван дер Белен \r\n***  Посещение на йорданския крал Абдула II", "date": "2019.02.02", "title": "Предстоящи международни събития за  3 февруари  (Агенция \"Фокус\")"}
{"url": "http://www.focus-news.net/news/2019/02/02/2619168/nimh-utre-shte-bade-predimno-slanchevo-s-maksimalni-temperaturi-mezhdu-12-i-17.html", "text": "Утре ще преобладава слънчево време с разкъсана средна и висока облачност. През нощта ще бъде предимно ясно, със слаб югозападен вятър в източната половина от страната. Минималните температури ще са от 0 – 2° в северозападните райони до 6 – 8 на изток. В сутрешните часове в низините и котловините видимостта ще бъде намалена. Югозападният вятър ще се усили, ще е умерен, след обяд – временно силен. Максималните температури ще са предимно между 12 и 17°, по-ниски на места в Северозападна България. Атмосферното налягане ще се повиши и ще е малко над средното за месеца. Това съобщи за  Агенция „Фокус”  дежурният синоптик Мартин Славчев от  Националния институт по метеорология и хидрология (НИМХ) . Над Черноморието ще преобладава слънчево време. Временни увеличения на облачността ще има над южните райони, без валежи. Ще духа умерен, след обяд и силен южен  вятър. Максимални температури от 12° в северните до 17° в южните райони. Температурата на морската вода е 6-7°. Вълнението на морето ще е 2-3 бала. Над планините ще е предимно слънчево, с разкъсана средна и висока облачност, но ще бъде доста ветровито. Ще духа силен, по високите и открити части – до бурен юг-югозападен вятър. Максималната температура на височина 1200 метра ще е около 9°, на 2000 метра – около 3°. \r\nВ началото на следващата седмица все още ще бъде доста по-топло от обичайното. В понеделник облачността ще е разкъсана, предимно висока и средна, по-значителна над Западна България. Вятърът ще отслабне. Във вторник над Дунавската равнина ще преобладава облачно и мъгливо време, на отделни места е възможно и да преръми. Над останалата част от страната ще има разкъсана облачност, предимно висока. Вятърът ще бъде от изток, по-късно през деня в източните райони - от изток-североизток и ще се усили. С него ще нахлува сравнително студен въздух и температурите ще започнат бързо да се понижават. През нощта срещу сряда от югозапад ще завали дъжд, в планините над 1000 м - сняг. В сряда превалявания от дъжд ще има в по-голямата част от страната, на повече места и повече като количество - в Западна България.", "date": "2019.02.02", "title": "НИМХ: Утре ще бъде предимно слънчево с максимални температури между 12 и 17°"}
{"url": "http://www.focus-news.net/news/2019/02/02/2619167/the-hill-zapochnaha-trudni-pregovori-v-kongresa-za-izbyagvane-na-vtoro-spirane-na-deynostta-na-pravitelstvoto.html", "text": "Започнаха трудни преговори в Конгреса за избягване на второ спиране на дейността на правителството, пише американското електронно издание  The Hill . \r\nТози път обаче има  няколко признака, че сделката ще бъде сключена в кратката времева рамка от още две седмици. \r\nПо-нататъшното усложняване на преговорите може да се дължи на напрежението  между председателя на Конгреса  Нанси Пелоси и президента Доналд Тръмп, който потвърди заплахата си за обявяване на общонационално извънредно положение за изграждане на гранична стена между  САЩ и Мексико. \r\nЗапитан какъв „измерим напредък“ е постигнат сенатор Дик Шелби заяви: \r\n„ Не мисля, че може бъде измерен. Мисля, че е твърде рано. Поне проведохме първата среща. Говорихме. Беше плодотворна. ... Трябва да действаме сериозно и да се опитаме да постигнем значим напредък. \" \r\nСенаторът демократ Дик Дърбин, заяви, че е \"реалист\" за преговорите за финансиране, за които той се надява да преминат през \"най-ранния етап\", така че депутатите да започнат да обсъждат предложения за финансиране. \r\nВ четвъртък демократите направиха първоначална оферта, която не направи нищо, за да преодолее дългогодишния застой по отношение на финансирането по границите, където Тръмп иска 5.7 милиарда долара за стената. Тяхното предложение включваше за нови агенти и за допълнителна техника на точките на вход на мигранти, но не и пари за стена.  \r\nСпоред изданието все пак е поставено начало и е зададена преговорна рамка.  Юлиян Марков", "date": "2019.02.02", "title": "The Hill: Започнаха трудни преговори в Конгреса за избягване на второ спиране на дейността на правителството"}
{"url": "http://www.focus-news.net/news/2019/02/02/2619165/stara-zagora-mazh-v-tezhko-sastoyanie-sled-katastrofa-kray-selo-tulovo.html", "text": "Мъж в тежко състояние след катастрофа край село Тулово. Това съобщиха за  Агенция „Фокус”  от   ОДМВР- Стара Загора . Инцидентът е регистриран в 18.02 часа на пътя между Казанлък и Стара Загора, в района на село Тулово. Водачът е катастрофирал. Транспортиран е в болница във Стара Загора, в тежко състояние.", "date": "2019.02.02", "title": "Стара Загора: Мъж в тежко състояние след катастрофа край село Тулово"}
{"url": "http://www.focus-news.net/news/2019/02/02/2619169/sport-chelsi-pobedi-hadarsfiyld-s-50-v-mach-ot-25-iya-krag-na-premiar-ligata.html", "text": "Футбол: Челси победи Хъдърсфийлд с 5:0 в мач от 25-ия кръг на Премиър Лигата. Головете отбелязаха Игуаин и Еден Азар по два и Давид Луис. Това са първите попадения на Гонсало Игуаин след трансфера му в лондонския клуб. Челси заема четвъртото място с 50 точки. Начело е Ливърпул с 61 точки и мач по-малко, следван от Тотнъм с 57 точки и Манчестър Сити също с мач по-малко  и 56 точки. Хъдърсфийлд заема последното място с 11 точки. \r\nТотнъм – Нюкасъл Юнайтед  1:0 \r\nБрайтън  - Уотфорд  0:0 \r\nБърнли – Саутхемптън   1:1 \r\nЕвъртън – Уулвърхемптън  1:3 \r\nКристъл Палас – Фулъм  2:0", "date": "2019.02.02", "title": "Спорт: Челси победи Хъдърсфийлд с 5:0 в мач от 25-ия кръг на Премиър Лигата"}
{"url": "http://www.focus-news.net/news/2019/02/02/2619143/1-tv-makedoniya-parlamentarna-komisiya-glasuva-za-otnemane-na-imuniteta-na-lyubcho-dimovski.html", "text": "Комисията по процедурните и мандатно-имунитетните въпроси , с 5 гласа „за“ и 4 гласа „въздържал се“ гласува за отнемане на имунитета на народния представител Люпчо Димовски по искане на Основния съд Скопие 1, съобщава македонският телевизионен канал  1 TV . \r\nПавле Богоевски, председател на комисията, ще внесе това решение при председателя на парламента Талат Джафери, който в следващите дни следва да насрочи парламентарна сесия, на която депутатите да гласуват решението на комисията. \r\nДимовски, заедно с двама други бивши министри на земеделието, горите и водното стопанство Михаил Цветков и Ацо Спасеновски, както и бившия заместник-министър Кристиян Делев са разследвани за злоупотреба с служебно положение и власт при предоставяне на земеделска помощ и лизинг на държавна земеделска земя причинявайки щети от над 1,4 милиона евро за бюджета. \r\nСлед двучасов разпит пред съдия в наказателния съд Цветков и Делев получиха тридесетдневно задържане, докато на Спасеновски беше наложен домашен арест заради неговото влошено здравословно състояние.  Юлиян Марков", "date": "2019.02.02", "title": "1 TV (Македония): Парламентарна комисия гласува за отнемане на имунитета на Любчо Димовски"}
{"url": "http://www.focus-news.net/news/2019/02/02/2619138/bbc-yens-stoltenberg-zayavi-che-evropeyskite-strani-v-nato-sa-podkrepili-sasht-za-otteglyaneto-ot-drsmo.html", "text": "Европейските страни - членовете на НАТО подкрепят решението на САЩ да прекратят участието си в Договора за премахване на ракети със среден и по-малък обсег (ДРСМО) , заяви  в събота генералният секретар на НАТО Йенс Столтенберг , цитиран от  BBC \r\n\"Всички европейски съюзници са съгласни със Съединените щати,\" каза Столтенберг, отбелязвайки, че Русия е нарушавала  споразумението \"в продължение на няколко години\" и че е разполагала \"все повече и повече ракети, способни да носят ядрени бойни глави в Европа\".  Юлиян Марков", "date": "2019.02.02", "title": "BBC: Йенс Столтенберг заяви, че европейските страни в НАТО са подкрепили САЩ за оттеглянето от ДРСМО"}
{"url": "http://www.focus-news.net/news/2019/02/02/2619171/pernik-kukerskata-grupata-ot-nch-otets-paisiy-selo-kaynardzha-specheli-nagradata-na-publikata-na-festivala-surva-2019.html", "text": "Кукерската групата от НЧ „Отец Паисий“ село Кайнарджа, обл. Силистра, спечели наградата на публиката на 28-ия Международен фестивал на маскарадните игри „Сурва 2019” в Перник. Информацията е публикувана в социалната мрежа в профила на Община Перник.  \r\nГрупата от село Кайнарджа грабна първото място с 543 гласа при гласуване на предварително посочен телефон. Второто място зае с. Равно поле, обл. Варна с 450 гласа, а трети са кукерите от с. Бозвелийско, обл. София с 337 гласа. Общият брой на изпратените SMS-и е 3 874. Броят на телефонните номера, които са изпратили съобщения за подкрепа е 2 523.", "date": "2019.02.02", "title": "Перник: Кукерската групата от НЧ „Отец Паисий“ село Кайнарджа спечели наградата на публиката на фестивала Сурва 2019"}
{"url": "http://www.focus-news.net/news/2019/02/02/2619170/shumen-30-sluchaya-na-varitsela-sa-registrirani-v-oblastta-prez-izminalata-sedmitsa.html", "text": "262 остри заразни заболявания са регистрирани през изминалата седмица в област Шумен, като 263 са били регистрираните от предходната. Това сочи справка на  сайта на Регионална здравна инспекция- Шумен . От тях 223 са случаите на остри респираторни заболявания (ОРЗ) и грип, срещу 254 от седмица по-рано. Въздушно- капковите инфекции са представени от 30 случая на варицела, от които 23 в село Друмево. Регистрирани са 6 случая на ентероколити. Отчетен е един случай на туберкулоза и два случая на ламблиоза.", "date": "2019.02.02", "title": "Шумен: 30 случая на варицела са регистрирани в областта през изминалата седмица"}
{"url": "http://www.focus-news.net/news/2019/02/02/2619173/valentina-atanasova-trenyor-pluvaneto-e-sport-koyto-uchi-detsata-na-distsiplina-i-organiziranost.html", "text": "Плуването е спорт, който учи децата на дисциплина и организираност. Това каза за  Радио „Фокус“ – Пирин  Валентина Атанасова, треньор по плуване и председател на плувен клуб „Пирин“. Тя обясни, че водният спорт изграждана умението у децата да могат да нареждат нещата и приоритетите по важност. „Плуването е спорт, който освен здраве, дава на спортуващите и много емоции“, коментира Валентина Атанасова. Тя обърна внимание, че плуването е спорт, който действа каляващо на децата за това родителите не би трябвало да се страхуват и в студеното време да ги водят на плуване. „Треньорът е този, който преценява подхода към детето или по-възрастния човек, като помага страхът от водата да бъде преодолян по най-добрия начин“, посочи Атанасова. „Плуването три пъти седмично е препоръчително, когато се практикува като хоби. Има деца, които са активно спортуващи и плуват всеки ден“, коментира тя. \r\nДенис НИКИФОРОВ", "date": "2019.02.02", "title": "Валентина Атанасова, треньор: Плуването е спорт, който учи децата на дисциплина и организираност"}
{"url": "http://www.focus-news.net/news/2019/02/02/2619175/riosv-smolyan-zapochvat-proverki-na-avtoservizi-i-obekti-generirashti-otpadatsi-ot-cherni-i-tsvetni-metali.html", "text": "Регионалната инспекция по околната среда и водите – Смолян предприема действия срещу нерегламентираното предаване и транспортиране на отпадъци, включително от черни и цветни  метали. Това съобщиха от  РИОСВ – Смолян . Мерките са свързани със засилен контрол над автосервизи и други обекти,  генериращи отпадъци на територията на инспекцията. Целта е предотвратяване на практики по предаване на излезли от употреба акумулатори и други отпадъци на лица, които не притежават необходимите разрешителни документи, издадени по реда на Закона за управление на отпадъците (ЗУО). \r\nПрез миналата година във връзка с извършваната контролна дейност, както и по постъпили 7 преписки от районни прокуратури, са предприети административно-наказателни мерки срещу лица, извършващи дейности с отпадъци без необходимите документи по ЗУО.", "date": "2019.02.02", "title": "РИОСВ – Смолян: Започват проверки на автосервизи и обекти генериращи отпадъци от черни и цветни метали"}
{"url": "http://www.focus-news.net/news/2019/02/02/2619176/gabrovo-etnografskiya-muzey-etar-obyavyava-konkurs-gozbi-po-stari-traditsionni-retsepti.html", "text": "Конкурса „Гозби по стари традиционни рецепти“ обявява Етнографски музей на открито (ЕМО) „Етър“ в Габрово, съобщиха от  музея . Рубриката е посветена на 55-годишнината от създаването на „Етъра“, които се отбелязват през месец септември 2019 година. Предложените рецепти ще бъдат публикувани във Фейсбук страницата на музея. В конкурса могат да бъдат представяни не само традиционни рецепти, но и такива, които са допълнени и осъвременени от участниците. Могат да бъдат предлагани и храни, по-различни от традиционната празнично-обредна трапеза на българите. Рецептите могат да бъдат както от населените места на Габрово и региона, така и от всяка друга част на страната. Желаещите да участват могат да изпращат рецептите си от първия до петнадесетия ден на всеки месец на електронна поща d.hristov@etar.bg. Би било добре да са придружени с една или няколко снимки. През втората половина от месеца получените рецепти и снимки ще бъдат публикувани на Фейсбук страницата на музей „Етър”. Рецептата с най-голям брой харесвания ще бъде наградена. Една рецепта съдържа необходимите продукти, съотношението, в което се смесват, начин на приготвяне на ястието и наименованията, с които е известно. Ако имате информация за рецепта на местен диалект, добре би било да изпратите и такъв текст. За месец януари предлагаме рецепта за приготвяне на зрял боб със свински ребра. Рецептата е от с. Кръвеник, записана от Величка Илиева, уредник в музей „Етър“. Необходими продукти: 1/2 кг. зрял боб, 1 кг. свински ребра, 1 глава червен лук, 1 чушка, 1 морков, 1 домат, олио, сол, червен пипер, джоджен, девесил, магданоз. Приготовление: Бобът се сварява по традиционния начин. След като започне да се обелва, се посолява и се слагат чушката, морковът и доматът, нарязани на ситно. Всичко се запържва и се изсипва след това в тава, като накрая се поставят подправките. В тавата се нареждат свинските ребра, които преди това са запечени. Тавата с боба и свинските ребра се поставя във фурната и се пече до готовност. Българската национална кухня отразява традициите в храненето, утвърдени през над 13-вековната история на нашия народ, формирали се под влияние на различни фактори – географски и климатични, демографски, обичаи, бит, религия и култура, обществено-икономическо развитие. В миналото възможностите за използване на продукти са сравнително ограничени, както от годишните сезони, така и от хранителните навици на населението, свързани с традиционната празнична обредност. През зимата разнообразието на продукти е ограничено до минимум, като за тяхното съхранение се прилага примитивно консервиране. През пролетта на трапезата преобладават ранни листни зеленчуци, а през лятото и есента най-много се използват пресни зеленчуци и плодове. Най-благоприятният сезон по отношение на храненето на местното население е есента с изобилието от различни продукти. По време на теренни проучвания през годините специалистите от отдел „Бит и домашни занятия“ в музей „Етър“ успяват да съберат богат фонд от традиционни, но и малко познати рецепти от Габрово и селата в региона. Значителна част от рецептите са записани от участници в проведените кулинарни фестивали в музей „Етър“ през 2009 и 2010 г.", "date": "2019.02.02", "title": "Габрово: Етнографския музей „Етър“ обявява конкурс „Гозби по стари традиционни рецепти“"}
{"url": "http://www.focus-news.net/news/2019/02/02/2619174/kyustendil-chetiri-terminala-za-samotaksuvane-za-elektronni-vinetki-rabotyat-na-dvata-granichni-punkta-v-oblastta.html", "text": "Четири терминала за самотаксуване за електронни винетки работят на двата гранични пункта в областта. Това съобщиха за  Радио „Фокус” – Кюстендил  от пресцентъра на Национално ТОЛ управление. На ГКПП „Гюешево” са монтирани и работят три терминала за самотаксуване, а на ГКПП „Олтоманци“ има един терминал за самотаксуване. На територията на област Кюстендил работят и още осем терминала, от които могат да се купят електронни винетки. Такива могат да бъдат купени и от сайта на Националното управление, мобилното приложение, касата на Областното пътно управление – Кюстендил, както и пощенските клонове, на касите в две от големите вериги бензиностанции, в офисите и на сайта на един от мобилните оператори и други. \r\nВенцеслав ИЛЧЕВ", "date": "2019.02.02", "title": "Кюстендил: Четири терминала за самотаксуване за електронни винетки работят на двата гранични пункта в областта"}
{"url": "http://www.focus-news.net/news/2019/02/02/2619177/blagoevgrad-naredba-reglamentira-reda-za-zapisvane-otpisvane-i-premestvane-na-detsa-v-detski-gradini-na-teritoriyata-na-obshtinata.html", "text": "Наредба регламентира реда за записване, отписване и преместване на деца в детски градини на територията на общината, показва справка на  Радио „Фокус“ – Пирин.  В нея се посочва, че графикът на дейностите, свързани с приема в детските градини се актуализира всяка година до 30 януари по заповед на кмета на общината Атанас Камбитов. Според наредбата до края на този месец трябва да бъде обявен приемът в детските градини. След което ще бъде изготвен график за назначаване на комисиите по прием на деца от директорите на съответното детско заведение. В периода месец март – средата на април пък се извършва подаването на заявленията от страна на родителите за прием на тяхното дете в избрана детска градина на територията на Община Благоевград. До около 20 април се попълва протокол от директора, с класираните заявления, отговарящи на изискванията за прием в детското заведение и представяне на същите за проверка. В последните дни от месец април родителите пък биват уведомявани дали има дублиране по отношение приема на техните деца в повече от 1 детска градина. А през месеците май и септември се попълват местата в детските градини съответно на първо и второ класиране. В края на септември се обявяват освободените места, а при свободни такива през цялата година – приемът в детските градини може да бъде целогодишен. \r\nПо отношение приемът в първи клас, то може да кажем, че от януари има издадена заповед от началника на Регионалното управление на образованието – Благоевград, според която до 28 февруари директорите на всички училища в областта трябва да представят пред Педагогическите съвети проекта на училищен план-прием относно приемането на ученици в първи клас. \r\nЛивия НИНОВА", "date": "2019.02.02", "title": "Благоевград: Наредба регламентира реда за записване, отписване и преместване на деца в детски градини на територията на общината"}
{"url": "http://www.focus-news.net/news/2019/02/02/2619178/shumen-zasneti-sa-chetiri-detski-filmcheta-koito-shte-badat-vklyucheni-v-zanyatiyata-po-gorska-pedagogika.html", "text": "Четири детски филмчета създадоха експерти от Североизточното държавно предприятие. Това съобщиха от  СИДП . В рамките на половин час специалисти в различни области запознават децата с важни теми свързани със залесяването, сечите, опазването на горите от пожари и бракониери и ловностопанската дейност. Филмчетата са заснети с помощта на оператори и журналисти от различни медии и ще станат част от занятията по Горска педагогика, които от две години екип от СИДП и ШУ „Епископ Константин Преславски“ води в училищата и детските градини в област Шумен. След известно прекъсване, заради грипната епидемия, уроците по Горска педагогика ще бъдат възстановени през този месец. Първото занятие ще бъде в една от детските школи в града, като малчугани на възраст от 7 до 10 години  ще видят четирите филмчета и ще дадат своята оценка за тях. Преподаватели и родители, които искат техните деца да научат повече за гората и нейните обитатели, могат да заявят провеждането на урок по Горска педагогика във всяко едно училище в област Шумен. Занятията са безплатни, а материалите за тях се закупуват от СИДП.", "date": "2019.02.02", "title": "Шумен: Заснети са четири детски филмчета, които ще бъдат включени в занятията по Горска педагогика"}
{"url": "http://www.focus-news.net/news/2019/02/02/2619180/kyustendil-chitalishte-probuda-organizira-traditsionniya-konkurs-za-domashno-vino-trifon-zarezan.html", "text": "Читалище „Пробуда” в Кюстендил организира традиционния конкурс за домашно вино „Трифон Зарезан”. Това съобщи за  Радио „Фокус” – Кюстендил  Милена Маркова, председател на читалището. Тя обясни, че конкурсът ще се проведе на 14 февруари от 11.00 часа в читалище „Пробуда”. Той се организира за тринадесета поредна година. Желаещите да участват трябва да представят 15 минути преди началото по една бутилка от своите вина. Вината ще бъдат оценявани от компетентно жури, съставено от видни сомелиери и ценители от Югозападна България и Република Македония, по критериите цвят, бистрота, блясък, плътност, аромат и вкус. „Наред с ритуала “Зарязване на лозята“ за всички участници и гости е подсигурена богата културно-музикална програма с участието на групи и състави към читалището. „Победителят в конкурса ще получи дъбово буре, произведено от кюстендилски майстори”, каза Милена Маркова. \r\nВенцеслав ИЛЧЕВ", "date": "2019.02.02", "title": "Кюстендил: Читалище „Пробуда” организира традиционния конкурс за домашно вино „Трифон Зарезан”"}
{"url": "http://www.focus-news.net/news/2019/02/02/2619184/varna-baseynovata-direktsiya-shte-otbelezhi-svetovniya-den-na-vlazhnite-zoni-sas-studenti-i-uchenitsi.html", "text": "Басейнова дирекция „Черноморски район“ ще отбележи Световния ден на влажните зони със студенти и ученици във Варна. На 5 февруари в 10.30 ч. студенти магистри от специалност „Инженерна екология“, към катедра „Екология и опазване на околната среда“, в Техническия университет-Варна ще посетят Басейновата дирекция. Това съобщават от пресцентъра на  дирекцията . Ще се дискутират предизвикателствата чрез екологосъобразни решения да се ограничат въздействията от човешката намеса върху климата. На 7 февруари ще се проведе открит урок с ученици от СОУ „Димчо Дебелянов“, на който децата ще се запознаят с възможността влажните зони да намалят негативните въздействия от климатичните изменения. Световният ден на влажните зони се чества всяка година на 2 февруари – датата на приемането на Рамсарската конвенция през 1971 г. Избира се тема, която акцентира върху определена жизненоважна функция на влажните зони. „Влажните зони и климатичните промени“ е темата за 2019 г., която подчертава важната роля на влажните зони като решение срещу измененията на климата.", "date": "2019.02.02", "title": "Варна: Басейновата дирекция ще отбележи Световния ден на влажните зони със студенти и ученици"}
{"url": "http://www.focus-news.net/news/2019/02/02/2619181/sport-balgarskiyat-friyrayd-otbor-s-dve-prizovi-mesta.html", "text": "Във френския курорт Ле-з-Арк българският фрийрайд отбор извоюва две места в челната тройка. Симона Камберова (ски) зае второто място. Тя получи и Wildcard за голямото 4-звездно състезание, което се провежда в събота.   \r\nПри сноубордистите, жени, Божана Чалъкова  се нареди на трето място.", "date": "2019.02.02", "title": "Спорт: Българският фрийрайд отбор с две призови  места"}
{"url": "http://www.focus-news.net/news/2019/02/02/2619186/api-vazstanoveno-e-dvizhenieto-po-patya-stara-zagora-kazanlak-v-rayona-na-tulovo.html", "text": "Възстановено е движението по път I-5 Стара Загора - Казанлък в района на Тулово. Това съобщиха от пресцентъра на  Агенция „Пътна инфраструктура“ .", "date": "2019.02.02", "title": "АПИ: Възстановено е движението по пътя Стара Загора – Казанлък, в района на Тулово"}
{"url": "http://www.focus-news.net/news/2019/02/02/2619183/smolyan-v-ou-ivan-vazov-shte-se-provede-oblasten-krag-na-olimpiadata-po-balgarski-ezik-i-literatura.html", "text": "На 3 февруари в ОУ „Иван Вазов“ от 9.00 часа ще се проведе областен кръг на олимпиадата по български език и литература. Това съобщиха от  Регионалното управление на образованието – Смолян . За този кръг са класирани общо 118 ученици от училищата на територията на областта, в шест възрастови групи. На общински кръг на олимпиадата по български език и литература са участвали над 850 ученици.", "date": "2019.02.02", "title": "Смолян: В ОУ „Иван Вазов“ ще се проведе областен кръг на олимпиадата по български език и литература"}
{"url": "http://www.focus-news.net/news/2019/02/02/2619185/pavlin-dimitrov-upravitel-na-ostrov-sveta-anastasiya-turisticheskiyat-kompleks-shte-bade-otvoren-nachaloto-na-mesets-april.html", "text": "Туристическият комплекс ще отвори началото на месец април. Това каза за  Радио „Фокус” – Бургас  Павлин Димитров, управител на острова. „Смятам, че ще запазим нивата на посещения от миналата година. Не мисля, че вдигането на цената на билета за пътуване с кораба „Света Анастасия“ до острова, ще повлияе на посещенията. Остров „Света Анастасия стана традиционна дестинация за бургазлии и техните гости, дори смятам, че ще има ръст в посещаемостта и заради многото културни събития, които подготвяме“, добави Димитров. Той посочи още, че в момента корабът „Света Анастасия“ не пътува, защото островът е затворен за посещения до края на месец март.  \r\nМария КУРТЕВА", "date": "2019.02.02", "title": "Павлин Димитров, управител на остров „Света Анастасия“: Туристическият комплекс ще бъде отворен началото на месец април"}
{"url": "http://www.focus-news.net/news/2019/02/02/2619188/shumen-dls-palamara-shte-razseli-blizo-30-blagorodni-eleni-v-razlichni-stopanstva.html", "text": "За втора поредна година в ДЛС \"Паламара\" се извършва улов на жив дивеч за разселване в други стопанства. Това съобщиха от  Североизточното държавно предприятие .  В началото на миналата година  благородни елени и кошути, отгледани в \"Паламара\", бяха разселени в три стопанства в различни части на страната. \r\n„През 2018 година разселихме 23 елитни животни, като директори на различни стопанства, които знаят колко ценни елени, с добри трофейни качества има при нас, ни потърсиха и направиха заявки още през есента. Тази година отново имаме заявки за близо 30 животни, като високата численост на популацията позволява да се извършва такъв улов“, коментира директорът на ДЛС \"Паламара\" инж. Севен Башлъ. Улавянето и разселването на дивеч е ловностопанско мероприятие, което в последните десетилетия беше изгубило своята популярност, но е наложително да се проведе в не малка част от ловностопанските райони, за да се възстанови числеността на благородния елен в страната ни. \r\nДЛС \"Паламара\" може да достави животни с много добри качества на всички останали стопанства. Чрез предоставянето на такива индивиди на други поделения, освен увеличаване на числеността, се постига и подобряване на генофонда на местните популации. В териториалното поделение има създадени условия за осъществяване на такъв улов и директорът на стопанството предпочита част от планираното ползване да става по този начин, а не чрез отстрел.", "date": "2019.02.02", "title": "Шумен: ДЛС \"Паламара\" ще разсели близо 30 благородни елени в различни стопанства"}
{"url": "http://www.focus-news.net/news/2019/02/02/2619189/sport-rezultati-ot-25-krag-na-angliyskata-premiar-liga.html", "text": "В събота  в 25 кръг на ангилйската Премиър лига се играха 6 мача. Ето резултатите: \r\nТотнъм-Нюкасъл Юн 1:0 \r\nБрайтън-Уотфорд 0:0 \r\nБърнли-Саутхямптън 1:1 \r\nЕвертън-Уулвърхямптън 1:3 \r\nКристал Палас-Фулъм 2:0 \r\nЧелси- Хъдърсфийлд 5:0 \r\nКардиф-Борнемут 2:0", "date": "2019.02.02", "title": "Спорт: Резултати от 25 кръг на английската Премиър лига"}
{"url": "http://www.focus-news.net/news/2019/02/02/2619187/tv-21-makedoniyagruevski-edin-den-shte-se-varna-v-makedoniya.html", "text": "Един ден ще се върна в Македония, сега само съм потърсил подслон в Будапеща.“, съобщава на електронната си страница скопската телевизия  ТВ 21 , като цитира интервюто на Никола Груевски за другата македонска телевизия „Сител“. \r\nВъв вечерното си интервю за телевизия „Сител“ бившият министър-председател Никола Груевски каза, че няма намерение да остане завинаги в Будапеща: „Аз един ден ще се върна в Македония. Няма да остана тук завинаги. Тук намерих убежище от сегашната власт, която несправедливо иска да ме вкара в затвора \". Това е казал Груевски в интервюто за телевизия „Сител“.  Ивелина Ватова", "date": "2019.02.02", "title": "ТВ 21  (Македония):Груевски: „Един ден ще се върна в Македония“"}
{"url": "http://www.focus-news.net/news/2019/02/02/2619172/mkd-temata-za-gruevski-vleze-i-v-ungarskiya-parlament.html", "text": "Въпросът за Никола Груевски влезе като тема и в унгарския парламент. Депутатите от опозицията искат анкетна комисия, която да разследва случая, съобщава македонската онлайн медия  МКД .  \r\n„Отношението към Никола Груевски е специално. Той е бил 10 години премиер на държава“, заяви Балаш Орбан държавен секретар на кабинета на премиера Виктор Орбан, в отговор на депутатски въпрос. Той е потвърдил, че желанието си за убежище в Унгария Груевски е потвърдил в тяхно посолство в трета държава, но не е отговорил на въпроса „през коя държава е минал пътят му?“ – през Албания, Черна гора или Сърбия. Секретарят на премиерския кабинет на Унгария твърдо е заявил, че унгарските власти не са помагали на Груевски.   Ивелина Ватова", "date": "2019.02.02", "title": "МКД: Темата за Груевски влезе и в унгарския парламент"}
{"url": "http://www.focus-news.net/news/2019/02/02/2619179/mkd-ungarskite-medii-spor-okolo-kandidatstvaneto-na-gruevski-za-ubezhishte.html", "text": "Македонската онлайн медия  МКД  прави обзор на унгарските медии, които са публикували информация за случая Груевски: „24.ху\" : Груевски вероятно е влязъл в Унгария с автомобил от Сърбия, най-вероятно с помощта на сръбските власти. Това със сигурност е било и със знанието на унгарските гранични служби, тъй като е малко вероятно някой от неговия ранг да премине незабелязано през границата, тъй като и от двете страни са разположени силни гранични полицейски сили. Знае се, че е дошъл в Будапеща в петък и е преспал в петзвезден хотел“.  \r\nПо повод на искането за политическо убежище, унгарските медии отбелязват, че като човек, който идва от страна, оценена като безопасна, той няма право да кандидатства за него в държава от ЕС. Те обаче подчертават, че за Груевски може да се направи изключение и припомнят, че правителството в Будапеща вече потвърди откриването на процедура по този въпрос. Тя трае около 60 дни, но в изключителни случаи може да е ускорена и до 15 дни. По закон лицето, което иска убежище, трябва да чака излизането на официалното решение в транзитната зона. Случаят „Груевски“ обаче е различен, отбелязва унгарският сайт „24.ху“. \"Хунгаритудей.ху\" : Експертът по въпросите за право на убежище Марта Падави обяснява, че при нормални обстоятелства не е възможно македонски гражданин, който бяга за изпълнение на влязла в сила присъда срещу него, и срещу когото не се води политическо преследване, да получи убежище в Унгария, тъй като идва от страна, която е оценена като безопасна. Унгарските медии  напомнят, че с бягството си в Унгария Груевски е поставил Орбан в неудобна ситуация. Унгарският премиер е бил изправен пред избора дали да спазва европейските правила или да защитава Груевски, към когото Москва изразява нескрити симпатии. Те пишат също, че в отсъствието на официални реакции има западни политици, които в социалните мрежи изразяват своя позиция по казуса „Груевски в Унгария“.  Ивелина Ватова", "date": "2019.02.02", "title": "МКД: Унгарските медии: Спор около кандидатстването на Груевски за убежище"}
