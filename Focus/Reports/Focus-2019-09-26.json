{"url": "http://www.focus-news.net/news/2019/09/26/2702701/dazhd-vali-v-pazardzhik-patnite-nastilki-sa-mokri.html", "text": "Дъжд вали в Пазарджик, пътните настилки са мокри, предаде репортер на  Радио „Фокус“ – Пазарджик . Трафикът в областния град е интензивен, струпване на автомобили има в района на двете кръгови кръстовища на моста на река Марица и на изхода на Пазарджик в посока Пловдив. По централния булевард България се образуват колони от автомобили в района на светофарите на кръстовищата. \r\nВаня НИКОЛОВА", "date": "2019.09.26", "title": "Дъжд вали в Пазарджик, пътните настилки са мокри"}
{"url": "http://www.focus-news.net/news/2019/09/26/2702702/ukrepvane-na-svlachishte-se-izvarshva-po-patya-bobov-dol-malo-selo.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата ще се отбиват от автомагистралата при пътен възел „Долна Диканя“, ще преминават по път Е-79 и при пътен възел „Бобошево“ ще продължават по автомагистрала „Струма“. За пътуващите към София отбиването по път Е-79 ще става при пътен възел „Бобошево“, а качването на магистралата ще бъде при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.09.26", "title": "Укрепване на свлачище се извършва по пътя Бобов дол – Мало село"}
{"url": "http://www.focus-news.net/news/2019/09/26/2702703/dvanadeset-sa-kandidatite-za-kmet-na-sliven-351-za-obshtinski-savetnitsi.html", "text": "Дванадесет са кандидатите за кмет на Сливен, а 351 са кандидатите за общински съветници, съобщи пред  Радио „Фокус“ – Сливен  председателят на Общинската избирателна комисия (ОИК) Росица Тодорова. Двама кандидати за съветници ще бъдат заличени от списъците. Единият ще бъде премахнат по молба на партията, която го издига, а другият – Христо Батинков е представил недействителни подписи в негова подкрепа. При него са установени само 800 действителни подписи, а по закон се изисква да има 1000 действителни подписа, за да бъде действителна регистрацията му. \r\nПредстои проверка на подадената в ОИК информация в служба ГРАО и може да има още заличени регистрации, допълни тя. \r\nИзбори за кмет на кметство ще има в 28 населени места в Общината, в 17 ще бъдат назначени кметски наместници на по-късен етап, допълни тя. класическа ще е битката в Кермен , където кандидатите са само двама- на ГЕРБ и БСП Най-голям интерес към кметското място има в селата Крушаре, Бяла, Тополчане, където има по 5-ма кандидати, в доста от селата пък има само по двама желаещи да седнат в кметския стол. До момента не са подавани жалби и сигнали за нарушения в ОИК. Най-младият кандидат за общински съветник е от листата на АБВ, а най- възрастният от БСП. \r\nНа тези избори има един кандидат за общински съветник, който участва в листите на три различни партии.", "date": "2019.09.26", "title": "Дванадесет са кандидатите за кмет на Сливен, 351 – за общински съветници"}
{"url": "http://www.focus-news.net/news/2019/09/26/2702706/remont-na-nadleza-i-patya-kam-yazovir-koprinka-i-nova-patna-vrazka-za-selo-ovoshtnik-sa-sledvashtite-infrastrukturni-proekti-na-obshtina-kazanlak.html", "text": "Ремонтът на надлеза, който е една много важна транспортна връзка за Казанлък е проект, който предстои да бъде реализиран в следващия мандат. Това каза по време на редовно заседание на Общинския съвет (ОбС) председателят му Николай Златанов, предаде кореспондент на  Радио „Фокус” . Златанов поясни, че за изпълнението на този проект има осигурени от Правителството около 1 милион 200 хиляди лева и още толкова от агенция „Пътна инфраструктура”. Средствата са налице, предстои избор на изпълнител. „Да се надяваме, че наесен или напролет ще започне реконструкцията и на този обект. Важно е казанлъчани да разберат, че този ремонт ще създаде временни неудобства, но смятам, че когато си заслужава и знаем защо, би трябвало да сме търпеливи, защото ще се наложи да се ползват други маршрути”, подчерта Златанов. \r\nДругият много сериозен проект, свързан с бъдещето на града, на който председателят на ОбС в Казанлък обърна внимание е пътната връзка, която ще позволи слизането от околовръстния път на пътя за село Овощник. „Това е дългогодишен проблем на Казанлък, защото всички тирове, които вризат в т.нар. промишлена зона,трябва да минат едва ли не през центъра, да обиколят града, за да могат да влязат и да излязат”, поясни Златанов. Проектът има одобрението на Агенция „Пътна инфраструктура”, проведени са отчуждителни процедури и вероятно трябва този обект да се включи в бюджета на Агенцията за 2020 година и да бъде реализиран и този проект. \r\nЗлатанов поясни още, че в момента има изработен проект за възстановяване на стария път към язовир „Копринка” и подчерта, че въпреки, че трасето е сравнително късо, като изпълнение е трудно, защото в страни на пътя няма банкет. Проектът предвижда варианти с и без велоалея.  \r\nСлавяна ГАЙДАРОВА", "date": "2019.09.26", "title": "Ремонт на надлеза и пътя към язовир „Копринка” и нова пътна връзка за село Овощник са следващите инфраструктурни проекти на Община Казанлък"}
{"url": "http://www.focus-news.net/news/2019/09/26/2702705/v-ednata-lenta-zaradi-remont-se-osashtestvyava-dvizhenieto-v-uchastak-ot-patya-mezhdu-selo-polikraishte-i-gorna-oryahovitsa.html", "text": "В едната лента заради ремонт се осъществява движението в участъка от пътя между село Поликраище и Горна Оряховица от км 4+000 до км 6+431. Трафикът в района се регулира със знаци и регулировчици, а временната организация е в сила до 30 септември. Това съобщиха за  Радио „Фокус“ – Велико Търново  от Областно пътно управление – Велико Търново. Времето във Великотърновския регион е предимно облачно, като на места превалява дъжд. Пътните настилки са частично мокри, а трафикът е интензивен.  \r\nЗа движение е Прохода на Републиката остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.09.26", "title": "В едната лента заради ремонт се осъществява движението в участък от пътя между село Поликраище и Горна Оряховица"}
{"url": "http://www.focus-news.net/news/2019/09/26/2702755/deutsche-welle-bundestagat-glasuva-za-zapochvane-na-pregovori-za-chlenstvoto-na-severna-makedoniya-v-es.html", "text": "С голямо мнозинство „за“ депутатите от Бундестага дадоха \"зелена светлина\" за започване на преговори за присъединяване на Северна Македония в Европейския съюз, Подкрепена е и индивидуалната резолюция за започване на преговори с Албания. В дебат, който продължи малко повече от половин час, депутати от управляващата коалиция на Съюза (ХДС/ХСС) и Германската социалдемократическа партия (ГСДП) изразиха подкрепа за усилията на Скопие за реформи реформа и многократно посочиха Преспанското споразумение като основно постижение за целия регион. \r\nУправляващата коалиция в Берлин иска от Скопие да гарантира, че курсът на реформи ще бъде завършен. Северна Македония трябва да положи допълнителни усилия за изпълнение на критериите за членство в ЕС, особено в областта на върховенството на закона, ефективността на Специализираната прокуратура, борбата с корупцията и организираната престъпност, и укрепването на институциите за защита и подобряване на правата на човека. \r\nПлановете за действие, предложени от Европейската комисия, трябва да имат ясни крайни срокове, изпълнението на които следва да бъде условие за отварянето на нови глави от преговорния процес. Бундестагът си запазва правото да промени позицията си, ако установи, че условията, определени за началото на преговорите, не са изпълнени. \r\n \r\n Тереза Герова", "date": "2019.09.26", "title": "Deutsche Welle: Бундестагът гласува за започване на преговори за членството на Северна Македония в ЕС"}
{"url": "http://www.focus-news.net/news/2019/09/26/2702709/deneshen-makedoniya-sarbite-obichat-rusnatsite-sochi-anketa.html", "text": "Сръбските граждани преобладаващо смятат, че отношенията между Сърбия и Русия са отлични или много добри, а една четвърт са на мнение, че Русия е най-големият дарител на Сърбия, макар и в действителност Москва да не е сред първите десет най-големи дарители на ресурси за Белград, се казва в изявление на Белградския институт по европейските въпроси и изследователския център „Нинамедия“, пише македонското издание  „Денешен“ . \r\nПовечето сръбски граждани, 87 процента, смятат, че Русия е приятел на Сърбия, два процента не са съгласни с това, докато 11 процента нямат мнение по този въпрос. \r\nБроят на анкетираните, които смятат, че Русия е приятел на Сърбия, намалява, докато нивото на образование се увеличава, показват проучванията. \r\nЕдна четвърт от сръбските граждани смятат, че Русия е най-големият дарител на ресурси за Белград. Също 25% от анкетираните смятат, че това е Европейският съюз, почти 19% са на мнение, че най-големият дарител на Сърбия е Китай, а шест на сто Германия. Около 17% са отговорили, че не знаят отговора на този въпрос. \r\n \r\n   Теодор Пенев", "date": "2019.09.26", "title": "„Денешен“ (Македония): Сърбите обичат руснаците, сочи анкета"}
{"url": "http://www.focus-news.net/news/2019/09/26/2702704/ahval-sasht-shte-uvelichi-voennoto-si-prisastvie-v-gartsiya-s-nova-baza-v-grad-na-granitsata-s-turtsiya.html", "text": "САЩ са на път да създадат нова военноморска база в гръцкия град Александруполис, на границата с Турция, съобщава  Ahval , като се позовава на информация на изданието  Kathimerini . \r\nГърция и САЩ се съгласиха да бъде увеличено военното присъствие на Вашингтон в Крит и да бъдат добавени нови военни инсталации в Александруполис за военноморските сили на САЩ в рамките на новото споразумение за обща защита. \r\nСпоред гръцкото издание споразумението ще влезе в сила от 2020 г. \r\nТози ход идва във време, в което Турция е в конфликт с гръцките киприоти от Република Кипър и Гърция за газовите резерви на острова. \r\nСАЩ многократно призоваваха Анкара да прекрати сондажните си дейности около бреговете на Кипър, като нарече действията й провокативна стъпка, която увеличава напрежението в региона. \r\nТурция е единствената страна, която признава независимостта на Севернокипърската турска република (СКТР), като Анкара твърди, че гръцката администрация нарушава правата на турските киприоти като използва едностранно ресурсите на острова. Правителството на президента Реджеп Тайип Ердоган също така оспорва Изключителната икономическа зона на Кипър, част от която е в турския континентален шелф.  \r\nМеждувременно Гърция, Израел и Република Кипър задълбочават връзките помежду си и се опитват да се възползват потенциално огромните залежи на природен газ, засечени по Източното Средиземноморие. Вашингтон също така увеличи опитите си да сътрудничество със страните в региона. Двустранното решение на Конгреса на САЩ, ратифицирано от Комисията по външните работи в парламента, позволи Вашингтон напълно да подкрепи тристранното партньорство между Израел, Гърция и Кипър чрез енергийни и отбранителни инициативи и предложи да бъде премахнато оръжейно ембарго на островната република. \r\n \r\n \r\n \r\n \r\n \r\n   Теодор Пенев", "date": "2019.09.26", "title": "Ahval: САЩ ще увеличи военното си присъствие в Гърция с нова база в град на границата с Турция"}
{"url": "http://www.focus-news.net/news/2019/09/26/2702710/v-kazanlak-be-otkrita-mezhdunarodna-pedagogicheska-konferentsiya-po-proekt-tera-vita.html", "text": "Детските градини „Мечо Пух” и „Пчелица” в Казанлък са домакин на двудневна Международна педагогическа конференция, която се провежда в рамките на проекта „Тера Вита”, предаде кореспондент на  Радио „Фокус” . Двете детски заведения работят по този проект в партньорство с чуждестранни детски заведения. Във форума участват с доклади и презентации педагогически специалисти от Полша, Румъния, Испания, Гърция, Словения, Хърватска и България. В рамките на два дни ще бъдат споделени опит и постижения по темите толерантност, образование, отговорност, уважение, жизненост, действие, включващо образование, талант, възможности. \r\nКонференцията се организира под научното ръководство на Тракийски университет – Стара Загора, Департамент за информация и повишаване на квалификацията на учителите. Тя е една от последните дейности по проекта „Тера Вита”. \r\n„Проектът „Тера Вита” е най – голямото предизвикателство за Детска градина „Мечо Пух”, защото за първи път в историята на програма „ разъм +” детска градина управлява проект за стратегическо партньорство”, поясни директорът на градината Аксения Тилева. Проектът е насочен към редица дейности, които обхващат екологичното образование е възпитание на децата, разработване на нови учебни ресурси, ръководства за учителите, учебни помагала за децата. Стремежът на международния педагогически екип е тези ресурси да бъдат направени достъпни за децата със специални образователни потребности, но и към децата със специални таланти и дарби в градините и училищата в осемте партньорски страни участници в проекта. \r\nСлавяна ГАЙДАРОВА", "date": "2019.09.26", "title": "В Казанлък бе открита Международна педагогическа конференция по проект „Тера Вита”"}
{"url": "http://www.focus-news.net/news/2019/09/26/2702708/gd-granichna-politsiya-trafikat-e-izklyuchitelno-intenziven-na-izhod-za-tovarni-avtomobili-na-kapitan-andreevo-lesovo-dunav-most-1-dunav-most-2-i-oryahovo.html", "text": "Трафикът е изключително интензивен на изход за товарни автомобили на „Капитан Андреево“, „Лесово“ , „Дунав мост 1“, „Дунав мост 2“ и „Оряхово“. Във връзка с извършване на ремонтно строителни дейности на  „Златарево“ за времето от 09 септември  до 14 октомври т.г. движението през ще бъде затруднено. Това съобщиха от ГД „Гранична полиция“. На границата със Сърбия, Северна Македония  и Гърция трафикът е нормален на всички гранични контролно-пропускателни пунктове. От съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.26", "title": "ГД. „Гранична полиция“ Трафикът е изключително интензивен на изход за товарни автомобили на „Капитан Андреево“, „Лесово“ , „Дунав мост 1“, „Дунав мост 2“ и „Оряхово“"}
{"url": "http://www.focus-news.net/news/2019/09/26/2702711/nimh-utre-shte-e-vetrovito-s-maksimalni-temperaturi-mezhdu-20-i-25.html", "text": "През нощта все още на отделни места в източните и планинските райони ще превалява дъжд. Ще духа до умерен северозападен вятър. В сутрешните часове на отделни места в равнините и котловините ще се образува краткотрайна мъгла. Минимални температури - между 10° и 15°, по Черноморието - до 18°. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . Утре ще е ветровито с максимални температури между 20° и 25°. С умерен в Дунавската равнина и източните райони, и временно силен северозападен вятър. Ще има променлива облачност, намаляваща след пладне над много райони и до слънчево. Преди обяд все още на отделни места в източните и планинските райони ще превали краткотраен дъжд.    \r\nАтмосферното налягане ще се повишава и ще бъде по-високо от средното за месеца.  \r\nПо Черноморието ще е ветровито с умерен и временно силен вятър от север-северозапад. Ще има променлива, преди пладне често значителна облачност и на отделни места все още ще превалява дъжд. Максимални температури на въздуха: 22-24°. Температурата на морската вода е 21-23°. Вълнението на морето ще бъде 2-3 бала. \r\nНад планините ще има променлива, преди обяд често значителна облачност, но само на отделни места в Стара планина и Родопите ще превали слаб дъжд. Ще духа умерен, по билата и временно силен северозападен вятър. Максимална температура на височина 1200 метра около 14°, на 2000 метра – около 7°. \r\nПрез следващите три дни и в началото на следващата седмица ще преобладава слънчево време. Вятърът ще отслабне, в много райони, отначало в западната част от страната, после и на изток, и ще стихне. Преобладаващите минимални температури ще са между 9° и 14°, в събота – с градус-два по-ниски. Със слаб южен вятър дневните температури ще се повишават и в понеделник преобладаващите максимални ще са над 25°, но отделни места ще достигат и до 30°-31°.", "date": "2019.09.26", "title": "НИМХ: Утре ще е ветровито с максимални температури между 20° и 25°"}
{"url": "http://www.focus-news.net/news/2019/09/26/2702712/vitsepremierat-ekaterina-zaharieva-uchastva-v-ministerska-sreshta-na-chernomorskoto-ikonomichesko-satrudnichestvo.html", "text": "Вицепремиерът и министър на външните работи Екатерина Захариева участва в неформална среща на министрите от Организацията на Черноморското икономическо сътрудничество (ЧИС) в Ню Йорк. Тя се провежда по инициатива на гръцкото ротационно председателство на ЧИС. Това съобщиха от пресцентъра на  Министерството на външните работи . \r\n„Благодаря за организирането на тази среща. От нас зависи колко активна ще е нашата организация. Като предишен председател България ще окаже пълна подкрепа на гръцкото председателство, за да може ЧИС да стане по-видимо и по-полезно”, каза Екатерина Захариева и отправи в работен порядък конкретни препоръки за подобряване на работата на организацията, които бяха подкрепени от повечето държави. \r\nУчреденa през 1999 година, ЧИС е най-представителната и институционално развита междуправителствена организация в Черноморския регион. Като икономическа организация тя допринася за поддържането на добросъседски отношения и за изграждането на взаимно доверие в регион, в който съществуват продължаващи конфликти, като по този начин ЧИС има и косвен принос за политическото сближаване в разширения Черноморски регион. \r\nВ организацията членуват Албания, Армения, Азербайджан, България, Грузия, Гърция, Молдова, Румъния, Русия, Сърбия, Турция и Украйна. \r\nНа проведената в рамките на Българското председателство на ЧИС 40-та Среща на Съвета на министрите на външните работи на ЧИС на 29 юни 2019 г. бе взето единодушно решение за одобряване на кандидатурата на Република Северна Македония за член на Организацията за черноморско икономическо сътрудничество.", "date": "2019.09.26", "title": "Вицепремиерът Екатерина Захариева участва в министерска среща на Черноморското икономическо сътрудничество"}
{"url": "http://www.focus-news.net/news/2019/09/26/2702707/trafikat-po-patishtata-v-slivenska-oblast-e-intenziven-no-nyama-zadrastvaniya.html", "text": "Трафикът по пътищата в Сливенска област е интензивен, но няма задръствания. Пътищата са сухи и нормално проходими,  съобщиха от  Областното пътно управление . \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срокът е до 30 септември 2019 г. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок - до 30 ноември 2019 г. \r\nДвижението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срокът е до 31 октомври 2019 г.", "date": "2019.09.26", "title": "Трафикът по пътищата в Сливенска област е интензивен, но няма задръствания"}
{"url": "http://www.focus-news.net/news/2019/09/26/2702333/kristalina-georgieva-e-izbrana-za-upravlyavasht-direktor-na-mvf-obzor.html", "text": "Международният валутен фонд избра официално Кристалина Георгиева за управляващ директор. Българката става втората жена и първи представител на страна с развиваща се икономика, която ще ръководи 189-членната институция. \r\nИзборът беше почти гарантиран, след като от МВФ по-рано този месец обявиха, че Георгиева, бивш изпълнителен директор на Световната банка, е единственият кандидат. \r\nКоментирайки избора си, Георгиева говори за бурните времена за световната икономика. \r\n\"Огромна е отговорността да бъдеш начело на МВФ в момент, когато световният икономически растеж продължава да разочарова, търговското напрежение продължава, а дългът е на исторически високи нива\", каза тя пред репортери, цитирана от AFP. \r\n\"Това означава също да се занимаваме с въпроси като различните видове неравенство, климатичните рискове и бързите технологични промени.\" \r\nГеоргиева ще заеме позицията си на изпълнителен директор на 1 октомври, заменяйки Кристин Лагард, която се очаква да поеме Европейската централна банка по-късно тази година. \r\nФренският министър на финансите Бруно Льо Мер написа в социалната мрежа „Туитър“ своите поздравления в сряда, като каза, че МВФ \"благодарение на Вашия опит ще бъде в състояние да изпълни ролята си в световната икономика\". \r\nТя е родена в София на 13 август 1953 година. С дясно-центристки убеждения, израснала в България при комунизма, Георгиева си е изградила репутация, работейки в Световната банка, където тя беше главен изпълнителен директор и излезе в отпуск по време на процеса на номиниране за ръководител на МВФ, и в Европейската комисия, където се изяви като прям политик, защитаващ равенство между половете и лидер в глобалната борба срещу изменението на климата. Тя беше еврокомисар по бюджета и човешките ресурси и заместник-председател на Комисията преди да се върне на работа в Световната банка, но вече като главен изпълнителен директор. \r\nТя ще се сблъска с множество предизвикателства като ръководител на МВФ – кредитор на държави в криза с един трилион долара кредитен портфейл на фона на забавяне на световната икономика, предизвикано от ескалиране на търговското напрежение между САЩ и Китай. \r\nСъединените щати, които имат най-голяма тежест в борда на МВФ, се оттеглиха от многостранните споразумения и рисковете за развиващите се пазари нарастват – в страни като Аржентина, която миналата година получи спасителен заем в размер на 57 милиарда долара, най-големият, предоставян  досега от МВФ. \r\nВъв вторник борда на МВФ проведе интервю с 65-годишната Георгиева, единственият кандидат за поста на управляващ директор, като трябва да гласува за нейната номинация в сряда. \r\nГласуването е до голяма степен формално. Тя е подкрепена от френския президент Еманюел Макрон, миналия месец спечели подкрепа от останалата част от Европейския съюз, както и мълчаливата подкрепа на САЩ. \r\nВ знак на това, че Георгиева наистина е подходяща за позицията, Фондът този месец официално вдигна възрастовата си граница от 65 години за ръководната позиция, която би попречила на Георгиева да заеме поста. \r\nИзточник от борда на МВФ заяви пред Reuters, че Георгиева е готова за работата. „Тя е убедила борда, че тя е лидерът, от който се нуждае институцията“, каза източникът, като говори при условие за анонимност, тъй като обсъжданията на съвета не са публични. \r\nУтвърждаването й породи голяма гордост в България, като някои медии го определят като доказателство както за собствените качества на Георгиева, така и като дипломатически успех на страната като цяло, коментира агенцията. \r\nТя е втората жена, която оглави Фонда, след Кристин Лагард.  Досега начело на МВФ са заставали петима французи, двама шведи и един белгиец, един холандец, един германец и един испанец. \r\n \r\n  Юлиян Марков", "date": "2019.09.26", "title": "Кристалина Георгиева е избрана за управляващ директор на МВФ (ОБЗОР)"}
{"url": "http://www.focus-news.net/news/2019/09/26/2702331/predstoyashti-sabitiya-v-stranata-za-26-septemvri-agentsiya-fokus.html", "text": "*** \r\n   \r\nОт 09:00 часа ще се проведе заседание на Народното събрание.  \r\n \r\n*** \r\n   \r\nОт 09:30 часа в хотел „Балкан“ ще се проведе пресконференция на тема: „Има ли ЕС потенциал да бъде самостоятелен глобален играч?“. Вицепрезидентът Илияна Йотова ще открие конференцията в 10.00 часа.  \r\n \r\n*** \r\n   \r\nОт 14 часа в административната сграда на „Мини Марица-изток“ ЕАД, в град Раднево министърът на енергетиката Теменужка Петкова ще се срещне с представители на енергийните дружества и на синдикалните организации на КТ „Подкрепа“ и Конфедерацията на независимите синдикати в България. \r\n \r\n*** \r\n   \r\nОт 12.00 часа в хотел „Интерконтинентал“ (зала „Опера“), ще се проведе пресконференция на тема: „Исторически успех в областта на здравния туризъм“ с министъра на туризма на Република България Николина Ангелкова. \r\n \r\n*** \r\n   \r\nОт 10:00 часа в Националния център по трансфузионна хематология (ул. \"Бр. Миладинови\" № 112), министърът на здравеопазването Кирил Ананиев ще присъства на представянето на NAT технологията за диагностика на дарената кръв в трансфузионната система в България. \r\n \r\n \r\n \r\n \r\n*** \r\n   \r\nОт 11.30 часа в Института по роботика, заместник-министърът на образованието и науката Карина Ангелиева и представители от Европейската комисия ще посетят три от проектите за изграждане и развитие на центрове за върхови постижения и центрове за компетентност, които се финансират по Оперативна програма \"Наука и образование за интелигентен растеж\" 2014-2020. \r\n \r\n*** \r\n   \r\nОт 12.00 часа зам.-кметът на София Дончо Барбалов ще посети Специализираната болница за активно лечение на онкологични заболявания /СБАЛОЗ/ ЕООД. \r\n \r\n*** \r\n   \r\nОт 14.00 ч. ще се проведе редовен брифинг на Централната избирателна комисия. \r\n \r\n*** \r\n   \r\nОт 09.00 часа, в хотел „Интер Континентал“ – София ще се състои  форум на тема: „Децентрализация и регионализация в България: Уроци от международния опит и препоръки за България“, организиран от Организацията за икономическо сътрудничество и развитие. Заместник-министърът на регионалното развитие и благоустройството Деница Николова ще вземе участие във форума. \r\n \r\n*** \r\n   \r\nОт 09.30 часа в парка пред НДК, посланичката на Швейцария Мюриел Берсе Коен ще открие изложбата на открито „Иновации за здраве”. Заместник-кметът на София Тодор Чобанов ще присъства на откриването.  \r\n \r\n \r\n \r\n*** \r\n   \r\nОт 07.30 часа пред сградата на ГДНП ще се проведе брифинг на \"Пътна полиция\" във връзка с Европейския ден без загинали на пътя. \r\n \r\n*** \r\n   \r\nОт 09:00 часа в „София Тех Парк“, Лабораторен комплекс, зала 125, ще се проведе форум на тема „Какво може да направи персонализираната медицина за вас и какво можете да направите вие за персонализираната медицина“. \r\n \r\n*** \r\n   \r\nОт 09:15 часа в зала „Мусала“, хотел „Хилтън“, Посолството на Великобритания в София и Националната комисия за борба с трафика на хора организират съвместно международна конференция на тема „Публично-частното партньорство в борбата с трафика на хора: Как правителството и бизнесът се справят с трафика на хора във веригите за доставки“. \r\n \r\n*** \r\n   \r\nОт 10:00 часа в СУ „Св. Кл. Охридски“, Аудитория 137, ще се проведе Първи по рода си Европейски конгрес по роботизирана хирургия в България под егидата на Медицински университет – Плевен. \r\n \r\n*** \r\n   \r\nОт 10:00 до 18:00 часа, в Интерпред-СЦТ ще се проведе конференция за кариерно преориентиране и пре-скрининг в България – SCALE UP Your Career. \r\n \r\n*** \r\n   \r\nОт 11:00 часа в Националния пресклуб на БТА ще се състои представяне на доклада: „Икономическо състояние и развитие на малките областни центрове в България“. \r\n \r\n*** \r\n   \r\nОт 11.00 часа в галерия „Сердика“ ще се състои откриването на първия международен поетичен пленер „Софийски метафори“. \r\n \r\n*** \r\n   \r\nОт 17:00 часа в Руския културно-информационен център, зала 305 ще се състои литературна вечер по повод 60 години от рождението на поета, литературоведа, преводача, композитора Владимир Стоянов. \r\n \r\n*** \r\n   \r\nОт 17:00 часа в Централен военен клуб (Малка зала), ще бъде представена книгата: „Тайни и загадки на „Тихия фронт“. \r\n \r\n*** \r\n   \r\nМежду 17:30 и 20:30 ч. в Националния музей „Земята и хората“ ще бъдат отворени информационни щандове на 22 езика по повод на Европейския ден на езиците. \r\n \r\n*** \r\n \r\nОт 19.00 часа в Бургаската опера \"Движение България на гражданите\"-Бургас ще представи официално кандидатите си за общински съветници. \r\n \r\n*** \r\n \r\n \r\nОт 12.00 часа в Културен център „Морско казино“ президентът на Конфедерацията на независимите синдикати в България Пламен Димитров и Здравко Тошков - областен координатор на Регионалния съвет на КНСБ ще подпишат споразумение за подкрепа и сътрудничество с Димитър Николов за следващия четиригодишен мандат.  \r\n \r\n \r\n \r\n*** \r\n \r\n \r\nОт 15.30 часа на площада пред НЧ „Атанас Манчев 1920“ ще бъде отбелязан празникът на град Каблешково. \r\n \r\n \r\n*** \r\n   \r\nОт 18.00 часа в зала „Георги Баев“ ще бъдат представени Най-добрите подводни фотографии на творци от цял свят. \r\n \r\n*** \r\n   \r\nОт 10:30 ч. в Университетския център „Бачиново“ на Югозападен университет „Неофит Рилски“ ще бъде открита петата балканска научна конференция „Наука – образование – изкуство през 21-ви век“. \r\n \r\n*** \r\n   \r\nОт 09.00 до 11.00 часа Варненското дружество по детска ендокринология ВАПЕД, Медицински университет – Варна, Университетската болница „Св.Марина” и ДКЦ „Св. Марина” организират Дни на отворените врати за детския растеж. \r\n \r\n*** \r\n   \r\nОт 10:00 часа в Училището за деца с нарушено зрение шеф Анатоли Колев ще дари лично музикални инструменти на стойност 2500 лева. \r\n \r\n*** \r\n \r\nОт 13.00 часа в Зоопарка във Варна ще се проведе пресконференция по повод работна среща на зоопарковете се провежда във Варна. Тридневна работна среща на зоопарковете в България се провежда в периода от 25-ти до 27-ми септември в сградата на варненския зоокът. Поканени за участие са представители на 19 зоопарка от страната, от Спасителния център с. Баня, от Института по рибни ресурси и аквариума, както и представители на Министерството на околната среда и водите. Основните теми на форума са \"Организация и работа на Българската асоциация на зоопарковете и аквариумите /БАЗА/\"; „Лицензиране на зоопарковете – нормативна уредба, обмен на диви животни\", с лектор Валери Георгиев, началник -отдел „Биологично разнообразие“ в МОСВ; \"Партньорства със зоопарковете от Европа, тенденции и виждания за развитието на зоопарковете\"; Представяне дейността на Спасителния център „Защита на костенурки“-с.Баня , с лектор Иво Иванчев и др. \r\n \r\n*** \r\n   \r\nОт 16:00 часа в парка на Военен клуб ще се проведе кампанията „Бъди войник“. \r\n \r\n*** \r\n \r\nOт 11.00 часа в пресклуба на БТА ще се състои пресконференция на областното ръководство на СДС на тема „Местни избори-2019“. \r\n \r\n*** \r\n \r\nОт 12.00 часа в пресклуба на БТА ще се състои пресконференция на Националния съвет на Отечествения съюз, на която ще бъде представена програмата на предстоящата научна конференция, посветена на 75 години от събитията на 9 септември 1944 година и 100 години от рождението на Пенчо Кубадински.  \r\n \r\n \r\n*** \r\n   \r\nОт 09:30 часа, в залата на Габровска търговско-промишлена палата – ул. „Брянска” № 30 /сградата на НТС/ ще бъде подписано Споразумение за сътрудничество между кандидата за кмет на община Габрово Таня Христова и Конфедерацията на независимите синдикати в България (КНСБ). \r\n \r\n*** \r\n   \r\nОт 18:00 часа в салона на НЧ ,,Съгласие-1890’’, ще бъде представена най-новата пиеса на Стефан Цанев – театралната поема „Цигуларката на Бога“. \r\n \r\n*** \r\n \r\nОт 10.00 часа на улица „Цар Освободител”, при паметника на Ильо войвода, ще се проведе съвместна операция на „Пътна полиция” и БЧК по повод Европейския  ден без загинали на пътя. \r\n \r\n*** \r\n   \r\nОт 10:00 часа в конферентната зала на Градски дом на културата „Борис Христов” ще се проведе юбилейна научна сесия на тема „Иван Евстратиев Гешов – велик пловдивчанин, строител на съвременна България”. \r\n \r\n*** \r\n   \r\nОт 11.00 часа в регионалния пресклуб на БТА, ГЕРБ-Сливен кани останалите партии и кандидати в местните избори да подпишат споразумение за честна и почтена изборна кампания. \r\n \r\n*** \r\n \r\nВ 16.30 часа ще се състои предпремиерно откриване на Епископската базилика на Филипопол. \r\n \r\n*** \r\n   \r\nОт 16:00 часа в Концертна зала на Централната сграда на висшето училище ще стартират събитията на „Европейска нощ на учените 2019“. \r\n \r\n*** \r\n   \r\nОт 19.00 часа в зала „Колодрума“, златните момичета от националния отбор по художествена гимнастика ще представят своите съчетания в спектакъл. \r\n \r\n*** \r\n \r\nВ 19.00 часа в зала \"Планетариум\" на Регионален природонаучен музей ще се състои среща с писателката Петя Кокудева.  \r\n \r\n*** \r\n   \r\nОт 14:00 часа в заседателната  зала на общината, Общинският съвет ще проведе редовно заседание. \r\n \r\n*** \r\n   \r\nОт 11.00 часа в Националния пресклуб на БТА в Шумен ще се състои пресконференция на ПП ГЕРБ.  \r\n   \r\n*** \r\n   \r\nОт 13.00 часа в зала „Проф. Венета Вичева” в Община Шумен ще се състои откриване на научно-практическата конференция „Предизвикателствата на съвремието и качеството на образование“.  \r\n   \r\n ***  \r\n   \r\nОт 14.00 часа в Националния пресклуб на БТА в Шумен ще се състои пресконференция на Добромир Драев, кандидат за кмет на Шумен.-  \r\n \r\n*** \r\n   \r\nОт 18:00 часа, в рамките на честването на 160-годишнината от рождението на ген. Радко Димитриев, проф. Венелин Цачевски ще представи в Регионална библиотека „Стилиян Чилингиров” автобиографичната книга „Радко Димитриев – пълководецът” – респектиращ научен труд, базиран на документи от българските и руските архиви, на спомени и трудове на военни експерти. \r\n \r\n*** \r\n   \r\nОт 09.30 часа в храм \"Св. Йоан Богослов\" Негово преосвещенство Белоградчишки епископ Поликарп ще оглави Архиерейска света Литургия.", "date": "2019.09.26", "title": "Предстоящи събития в страната за 26 септември (Агенция „Фокус“)"}
{"url": "http://www.focus-news.net/news/2019/09/26/2702334/uchastnitsite-v-programa-trudoterapiya-kam-tsentar-chovekolyubie-v-pazardzhik-aktivno-uchastvaha-v-osiguryavane-na-otoplenie-prez-zimata.html", "text": "Участниците в програма „Трудотерапия” към Центъра за психично здраве „Човеколюбие” в Пазарджик активно участваха в трудова дейност, свързана с осигуряване на отопление през зимата. Това съобщи за Радио „Фокус“ – Пазарджик Анна Тилова, експерт в неправителствената организация. Организирано беше почистване на складови помещения и прибиране на дърва за огрев. Участниците се включиха с ентусиазъм в подготовката, пренасянето и подреждането на дървата. Под мотото „Задружна дружина планина повдига” присъстващите успяха да приберат за няколко часа 12 кубика дърва. За награда получиха обяд, подготвен от членовете на Клуб „Вкусно” – програма за рехабилитация на битови умения.", "date": "2019.09.26", "title": "Участниците в програма „Трудотерапия” към Център „Човеколюбие” в Пазарджик активно участваха в осигуряване на отопление през зимата"}
{"url": "http://www.focus-news.net/news/2019/09/26/2702713/mayk-pompeo-siriyskiyat-rezhim-e-izpolzval-himicheski-orazhiya-po-rano-prez-godinata.html", "text": "САЩ потвърдиха, че президентът на Сирия Башар Ал Асад и неговите сили са използвали химически оръжия през месец май тази година, което заяви Държавният секретар Майк Помпео, предава  AFP \r\n„САЩ заключиха, че режимът на Асад е използвал хлор под формата на химическо оръжие“, заяви Помпео пред репортери, като добави, че атаката няма да остане без отговор. \r\nВашингтон обяви по-рано, че е заподозрял нападения с химически оръжия през месец май, по време на офанзивата в Идлиб, но все още има нужда от повече информация. \r\n \r\n   Теодор Пенев", "date": "2019.09.26", "title": "Майк Помпео: Сирийският режим е използвал химически оръжия по-рано през годината"}
{"url": "http://www.focus-news.net/news/2019/09/26/2702332/pregled-na-osnovnite-temi-v-svetovniya-pechat-agentsiya-fokus.html", "text": "След започването на процедурата по импийчмънт на президента на САЩ Доналд Тръмп вече всички разбират на какво е способна Украйна, написа на 25 септември в „Туитър“ бившият украински министър на външните работи Павел Климкин, пише украинското издание  „Гордон“ . \r\n„Каквото и да се случи по-нататък, Украйна ще остане в историята на САЩ като страната, която е довела до началото на процедура по импийчмънт на американския президент. Не много весела перспектива. Но сега всички разбират на какво сме способни“, заяви Климкин. \r\nThe Washington Post и The New York Times писаха, че американски служител от разузнаването е подал официална жалба, адресирана до ръководството, която се позовава на определено обещание, дадено от Тръмп по време на телефонен разговор с чуждестранен лидер. Източници на WP смятаха, че става въпрос за призива на Тръмп към президента на Украйна Владимир Зеленски през юли. Американският президент заяви, че жалбата на инфоматора е измислица, зад която седят политици от Демократическата партия. Тръмп заяви, че по време на телефонния си разговор с президента на Украйна не е казано нищо незаконно. \r\nМинистърът на външните работи на Украйна Вадим Пристайко отбеляза, че разговорът между Зеленски и Тръмп „беше дълъг, приятелски настроен и засегна много въпроси“. В същото време министърът е убеден, че не е имало натиск върху Зеленски от страна на Тръмп. \r\nReuters отбелязва, че по време на разговора американският президент е поискал от украинския си колега да започне разследване срещу сина на бившия вицепрезидент на САЩ Джо Байдън - Хънтър, който е работил за украинската компания Burisma. Байдън-старши е кандидат на президентските избори в САЩ през 2020 г. от Демократическата партия. \r\nТръмп не отрече да е споменавал името на Байдън в разговора със Зеленски. \r\nСпоред CNN Тръмп е поискал да се задържи предоставянето на военна помощ на Украйна около седмица преди телефонен разговор със Зеленски. \r\nНа 24 септември председателят на Камарата на представителите на САЩ Нанси Пелоси обяви началото на процедура по разследване, чиято цел е да се определи дали има основания за импийчмънт срещу Тръмп. „Президентът призна, че е призовал украинския президент да предприеме действия, които ще му донесат политическа полза\", заяви тя. Пелоси също смята, че действията на Тръмп подкопават националната сигурност и защитата на информаторите на разузнаването. \r\nРъководителят на Белия дом се съгласи да публикува пълен, непроменен препис от разговора си с украинския лидер. Тръмп каза, че украинското правителство също се е съгласило да публикува стенограмата. \r\n*** \r\n \r\n Това е моментът, който Демократите – цялата #Съпротива – чакаха. Официално разследване, обявено от председателя на Камарата на представителите Нанси Пелоси във вторник, което вкара дългоочаквания влак на импийчмънта на гарата и той е готов да приеме пътници, пише Питър ван Бурен в материал за авторитетното списание  The American Conservative , предаден без редакторска намеса. \r\nИма съвсем малко твърдо установени факти: в изтекла информация се твърди, че служител на разузнаването вярва, че по време на телефонен разговор на 25 юли Тръмп е направил конкретни „обещания“ на украинския президент в замяна на разследване за корупцията на семейство Байдън. Подалият сигнала няма преки познания за това, което е казано и може да е чел стенограма или резюме. Тръмп е бил наясно, че обаждането е достояние на много хора, но все пак е казал, това което е казал. \r\nВъпреки липсата на истинска информация, историята разцъфтяваше, докато накрая кошерът заключи, че Тръмп незаконно е задържал военна помощ за Украйна на стойност 391 милиона долара за директна размяна с украинците, които трябва да извадят мръсотии за Джо Байдън. Корелацията се превърна в причинно-следствена връзка и се създаде разказ. Той след това бе рафиниран за тълпата в подходящото за туийтване „Тръмп отново кани чужденци във вътрешния ни демократичен процес“. От тук на The New York Times му трябваха само 48 часа да попита дали „президентът може да се измъкне от превръщането на федералното правителство в оръжие за наказание на политическите опоненти“. Дойдоха призива за импийчмънт, а един номинален прентендент на Тръмп буквално поиска в ефира на MSNBC да се обмисли екзекуция. \r\nДемократите решиха също така, че всякакви процедурни и правни неща, на които обществеността не обръща внимание, са били нарушавани, тъй като жалбата за подаване на сигнали не им е била предадена. В обобщение, според New York Times, „много елементи са мътни, но определено нещо мирише“, което подсказва, че това е достатъчно добро като стандарт за искане на смяна на режима по средата на изборната кампания. \r\nВъв вторник вечерта председателят на Камарата на представителите от Демократите Нанси Пелоси призова за официално разследване за импийчмънт. Оплакването изглежда е достатъчно, за да започнете нещата, но завършването на това до момента на действителното гласуване за импийч ще изисква много повече. \r\nГолямата разлика този път е, че няма да има тригодишна мисия за Светия граал, като случая със записа с пикаенето (Демократите твърдяха, че Путин контролира Тръмп със запис от посещението на последния в Москва, когато момичета са изпълнявали услугата „пис“ върху бъдещия президент на САЩ – бел. „Фокус“). Стенограма от телефонния разговор между Тръмп и украинския президент съществува. Какво казва Тръмп? Версията на украинското правителство, която е най-близката до истината към момента, стои тихо онлайн вече от два месеца. Там пише: „Доналд Тръмп е убеден, че украинското правителство ще може бързо да подобри имиджа на Украйна и да завърши разследването на  случаите на корупция, които пречат на взаимодействието между Украйна и САЩ [sic]“. \r\nДействителните думи имат голямо значение. Ако се окаже, че цялата тази работа е стъкмена от някое широко или небрежно изявление на президента във връзка с разследването на корупцията, което може да включва семейство Байдън, така че да се впише в желаното обвинение, тя ще се провали с гръм и трясък пред избирателите. Ако всички трябва да станем правни експерти в сферата на подаването на сигнали, по същия начин, по който станахме експерти по възпрепятстване на правосъдието допреди няколко седмици, това ще се провали. Демократите могат дори да докарат конгресмен Уили Койота на сцената с неговия екип за импийчмънт по същия начин.  \r\nИ въпреки че са важни действителните думи, не бива да се пренебрегвам че нищо от това, което уж Тръмп е направил, а именно – да използва военната помощ, за да очерни Байдън – не се е случило. Говорим за случай като опожаряването на Райстага, но не с толкова много думи. \r\nНикой не твърди, че украинците са разследвали Байдън по искане на Тръмп (и Демократите настояват, че Байдън не е извършил нищо нередно, така че разследването би било за нищо). Следователно е голям проблем в този разказ, че дългообещаната военна помощ на Украйна е само забавена и след това изплатена, сякаш подкупът не е даден за нищо в замяна - което трудно би го направило подкуп. Тръмп очевидно не се справя добре с подкупването. Въпреки че той взе решение временно да откаже помощта по някаква причина, на украинците дори не знаеха до няколко седмици след обаждането с „изнудването“, което означава, че никой ничия ръка не е огъвана. Така че не е даден подкуп, или според знанието на украинците, не са задържани пари. \r\nКакто в случая с всички хора, които Тръмп уж е продал, за да получи своя хотел в Москва, само за да се окаже, че няма московски хотел, демократите твърдят, че виждат димящо дуло на пистолет. Но на земята под дулото няма тяло. Така че това ще деградира в ново сложно мислено престъпление, нова „конспирация“, която няма да завърши с присъди? „Не е необходима изрична размяна на услуги, за да предадете вашата страна“, „туийтна“ помощно Адам Шиф, председател на Комитета за разузнаване на Камарата. Преди три години „почти“ можеше да проработи, но сега сме твърде цинични след краха на „Ръшагейт“. Сивите зони ще бъдат в полза на Тръмп в съда на общественото мнение. \r\n Въздишка. Това ще се влачи за известно време. Следователно следващата стъпка е някой да види действителната жалба на подателя на сигнали или, по-добре, стенограмата от самото обаждане. Защото абсолютно всичко останало, което се върти около Вашингтон днес, се основава само на изтекла информация. \r\nСкатаването на нещата, ако Тръмп иска да ги скрие от Конгреса, няма да е лесно. Законът поставя условия за разкриване на самата жалба на лицата, подаващи сигнал за нарушения, въз основа на специфичните законови определения за достоверни и спешни; медиите манипулират тази част от историята, използвайки опростени дефиниции. Как да приложим тези критерии може да се спори с Киев и обратно. Например, самата жалба изглежда няма нищо общо с разузнавателните операции, освен че е била подадена от служител на разузнаването. Това би могло да не стане „спешен“ въпрос при тълкуването на закона и по този начин да не е достъпен за Конгреса. \r\nОтказът на Тръмп да разкрие жалбата на подателя на сигнала е също в съответствие с позицията на администрациите на Клинтън и Обама. Бил Клинтън в подписващо изявление, придружаващо оригиналния Закон за защита на лицата, подаващи информацията от 1998 г., пише, че „това не ограничава моите конституционни правомощия да преглеждам и, ако е подходящо, да контролирам определена класифицирана информация пред Конгреса“. \r\nОбама също така си запазва правото да отказва информация „при [неопределени] изключителни обстоятелства“, когато първоначалният акт беше актуализиран, когато Конгресът създаде Службата на генералния инспектор на общността на разузнаването през 2010 г. Тръмп по този начин е третият президент, който твърди, че жалбата на лицата, подаващи сигнал за нарушения, не предоставя на внозителя правото да налага класифицирана, привилегирована информация в публичната сфера. Това право е на президента - Клинтън, Обама, Тръмп, както и на следващия. Позовавайки се на дълъг прецедент, съдилищата вероятно ще се съгласят, ако бъдат попитани. \r\nМакар че има възможност да се спори относно пускането на жалбата до Конгреса, няма нищо, което да наложи принудителното освобождаване на самия препис на президентския разговор. Това, което президентите казват на други световни лидери с очакването за поверителност, е в основата на провеждането на външната политика. В момента никой световен лидер не е готов да взаимодейства откровено с американския президент, притеснен, че разговорът може да се появи по CNN на следващия ден. Това беше един от аргументите, използвани за оценка на  щетите, причинени от подателя на сигнал Челси Манинг, която разкри документи на Държавния департамент, съдържащи подобни разговори. \r\nОт друга страна, ако съдържанието на стенограмата може да оневини Тръмп или да отслаби оплакването на лицата, подаващи сигнали, няма нищо, което да попречи на Тръмп да пренебрегне всичко това, като просто пусне записа (той каза във вторник, че ще го направи). Не забравяйте, че той знае какво е казано, а Демократите, които искат импийчмънт – не. \r\nРазбира се, законът и прецедентът са на страната на Тръмп, ако той реши да откаже да разкрие жалбата и преписа пред Конгреса. И ако никой не може да види тези документи, няма начин да се пристъпи към разследване решително напред, въпреки че театралните изслушвания са винаги възможни. Пълното изтичане на тези специфични, високо класифицирани материали би било безпрецедентно. И ако незаконно получените, изтекли документи се използват в процеса на импийчмънт, това би представлявало истинска конституционна криза. \r\nИма още. Тъй като аз самият съм подател на сигнал, знам много добре личната цена на това да кажеш истината. Необходима е огромна смелост, за да се поставите в противоречие с пълната власт на правителството. Рискувате работата си, живота си, такъв, какъвто го знаете, и свободата си. Нашата демокрация изисква такива хора да излязат, въпреки всичко това. Така че с някои смесени чувства тук записвам скептицизма си. В основата си, подателите на сигнали са различни единствено по мотив; те действат, защото съвестта им им казва, че трябва. Те разбират, че тяхната вярност е към хората, а не към партия (което представлява изтичане на информация), или личен интерес (тук те стават предатели). \r\nАко тук подателя на сигнала се обвива в трудно извоювани правни защити, за да отбележи точки, като доносничи на фона на различията в партийните политики, това ще допринесе за изчезването и на малката вяра, която има обществото в жизнения процес на разкриването на истината на всяка цена и ще накара тези, които имат основателни опасения да се стаят. Надявам се с цялата си душа и с уважение към такива като Елсберг, Манинг и Сноудън, че този подател на сигнал ще се окаже достоен да застане до тях. И Бог да помогне на него и на нашата страна, ако това не се случи. \r\n*** \r\n \r\n Срещата между държавните глави на САЩ и Турция - Доналд Тръмп и Реджеп Тайип Ердоган, може да поправи двустранните отношения, пише турското англоезично издание  Daily Sabah \r\nДвустранните срещи в кулоарите на Генералната асамблея са от изключително значение. Турският президент е сред световните лидери, които се възползват максимално от годишните си пътувания до Ню Йорк. Тази година Ердоган ще обсъди съдбата на бежанците и предложената зона за сигурност в Североизточна Сирия с лидерите на Германия, Франция, Италия и други. Европа става все по-зависима от Турция - било за да спре следващата вълна на миграция през Егейско море, да остане част от преговорите за енергийни резерви в Източното Средиземноморие или в баланса на силите с Русия. Очевидно най-важната среща на турския лидер ще бъде с президента на САЩ Доналд Тръмп. Преди пътуването си в Ню Йорк Ердоган обяви публично намеренията си да започне операция в Североизточна Сирия до края на септември. \r\nТози срок предполага, че турският президент ще поиска Тръмп да изясни позицията на Вашингтон по отношение на предложената зона за сигурност. Освен това показва, че Ердоган би искал да обсъди нещата с американския президент, преди да даде зелена светлина за разполагане на войски отвъд турско-сирийската граница. В края на краищата, от двамата лидери зависи да направят последните щрихи по споразумението за зоната за сигурност. Ердоган разглежда Тръмп като честен брокер, но не възприема по същия начин другите американски служители. Като такъв, той би желал да предоговори условията си със своя колега, като даде възможност на Турция да се справи с проблемите си в областта на сигурността и да улесни завръщането на сирийските бежанци в родината си. И накрая, Ердоган би искал Тръмп да инструктира екипа си без никакви несигурни условия да осигури 32-километровата зона за сигурност. \r\nВ този критичен момент взаимното доверие и симпатия между Ердоган и Тръмп остават в основата на всякакви усилия за управление на двустранното напрежение. Само дипломацията „лидер-лидер“ може да помогне на Турция и САЩ да преодолеят кризата със С-400, да улесни повторното приемане на Турция в програмата за F-35, да насърчи взаимно приемливо решение в Северна Сирия.", "date": "2019.09.26", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/26/2702700/afp-pelosi-obvini-beliya-dom-v-tova-che-se-opitva-da-prikrie-vinata-si-v-skandala-s-telefonniya-razgovor-s-ukrainski-predstavitel.html", "text": "Председателят на Камарата на представителите на САЩ и депутат от Демократичната партия Нанси Пелоси обвини Белия дом „прикриване“ на информацията, свързана с телефонния разговор на президента Доналд Тръмп до Украйна, предава  AFP . \r\n„Това е прикриване“, заяви Пелоси пред репортери,  докато даваше своята част от свидетелствата за импийчмънта на американския президент. \r\nПо-рано анонимен сътрудник на разузнавателните служби на САЩ докладва, че Тръмп се е опитал да накара Украйна да му помогне да спечели президентските избори следващата година. Той също така обвини адвокатите на Белия дом в това, че са се опитали да преместят записите от разговора в отделна ограничена електронна система, която според Пелоси „Белият дом използва за да крие информация от политическо естество“.", "date": "2019.09.26", "title": "AFP: Пелоси обвини Белия дом в това, че се опитва да прикрие вината си в скандала с телефонния разговор с украински представител"}
{"url": "http://www.focus-news.net/news/2019/09/26/2702337/yasni-sa-porednite-nomera-v-byuletinata-na-partiite-i-koalitsiite-za-mestnite-izboriobzor.html", "text": "ЦИК проведе публично заседание в изпълнение на изискванията на чл. 57, ал. 1, . 21 от Изборния кодекс. На заседанието бе изпълнена процедурата за теглене на жребий за номерата на бюлетините на партиите и коалициите, които ще участват в предстоящите избори. Заседанието откри  председателят на ЦИК проф. Стефка Стоева . Тя съобщи, че  в жребия участват само тези партии и коалиции, които са регистрирани в ЦИК. „Това за тези избори са 66 броя. На 6 партии и коалиции ЦИК постанови отказ от регистрация\", допълни още проф. Стоева. \r\nНа най-голямата партия – ГЕРБ се падна поредният номер 43. Символиката в числото потърси  областният координатор на ГЕРБ – София Цветомир Паунов,  който посочи, че жребият винаги е предизвиквал една по-особена емоция.“ Ако търсим някаква символика, 4 мандата, 4 успешни мандата, периода, в които нашите кметове работиха и разбира се, всичко това е във взаимодействие с гражданското общество, местната власт и изпълнителната. Това нещо ние виждаме като символика“, каза Паунов и допълни, че всичко това е подплатено с много работа.  \r\nНа най-голямата опозиционна партия  - „БСП за България“ се падна номер 56.  \"5-6 областни града е добра предпоставка за нашият номер. Не е важен номерът, важна е политиката, която правим и следваме.” Така  зам.-председателят на ПГ на „БСП за България“ Христо Проданов  коментира изтегления от ЦИК номер 56, с който левицата ще се яви на местните избори.  По думите на  лидерa на Градския съвет на БСП – София и член на Изпълнителното бюро на БСП Калоян Паргов  изтегленото число е кралско и означава последователност. 34 бе номерът на ВМРО – БНД. По отношение на символиката в цифрата,  Ангел Джамбазки  посочи, че да не се очаква от тях гадания, защото залагат на свестни кандидати за общински съветници и кметове.  ДПС получи номер 55, „Атака“ под номер 4, АБВ под номер 14, а СДС ще е под номер 64.  \r\n Агенция „Фокус“  публикува поредните номера на партиите и коалициите:  \r\nпартия БЪЛГАРСКИ ЗЕМЕДЕЛСКИ НАРОДЕН СЪЮЗ - 33- 1 \r\nПП БЪЛГАРСКА НОВА ДЕМОКРАЦИЯ - 2 \r\nПП БЪЛГАРСКИ ДЕМОК ПП СОЦИАЛДЕМОКРАТИЧЕСКА ПАРТИЯ (СДП) – 3 \r\nпартия „АТАКА“-4 \r\nРАТИЧЕН ЦЕНТЪР – БДЦ - 5 \r\nПП Глас Народен - 6 \r\nПП Политическо Движение Социалдемократи - 7 \r\nпартия „НАЦИОНАЛЕН ФРОНТ ЗА СПАСЕНИЕ НА БЪЛГАРИЯ“ - 8 \r\nПП ДВИЖЕНИЕ ГЕРГЬОВДЕН - 9 \r\nПП „СВОБОДА” – 10 \r\nПП ПРЯКА ДЕМОКРАЦИЯ-11 \r\nпартия „ПОДЕМ“- 12 \r\nКП „КАУЗА ПЛОВДИВ“-13 \r\nПП АБВ (Алтернатива за българско възраждане) - 14 \r\nПП НАЦИОНАЛНО ДВИЖЕНИЕ ЗА ПРАВА И СВОБОДИ – 15 \r\nПП ДВИЖЕНИЕ ИНИЦИАТИВА ЗА БОТЕВГРАДСКА ОБЩИНА- 16 \r\nПП „ МОРЕ“ - 17 \r\nпартия „БЪЛГАРСКО НАЦИОНАЛНО ОБЕДИНЕНИЕ“- 18 \r\nКП СЪЮЗ ЗА ПЛОВДИВ-19 \r\nпартия ПП ДВИЖЕНИЕ „НАПРЕД БЪЛГАРИЯ“ - 20 \r\nпартия „СЪЮЗ НА СВОБОДНИТЕ ДЕМОКРАТИ“-21 \r\nпартия „НОВА АЛТЕРНАТИВА“- 22 \r\nпартия „ДВИЖЕНИЕ БЪЛГАРИЯ НА ГРАЖДАНИТЕ“ - 23 \r\nпартия „НОВОТО ВРЕМЕ“- 24 \r\nпартия „СОЦИАЛИСТИЧЕСКА ПАРТИЯ БЪЛГАРСКИ ПЪТ“- 25 \r\nКП „АЛТЕРНАТИВАТА НА ГРАЖДАНИТЕ“-26 \r\nКП „Ние, Гражданите“-27 \r\nпартия „ДВИЖЕНИЕ 21“- 28 \r\nПП ОБЕДИНЕН БЛОК НА ТРУДА БЪЛГАРСКИ ЛЕЙБЪРИСТИ-29 \r\nполитическа партия ЕДИННА НАРОДНА ПАРТИЯ - 30 \r\nпартия „БЪЛГАРСКИ СЪЮЗ ЗА ДИРЕКТНА ДЕМОКРАЦИЯ“ 31 \r\nпартия СРЕДНА ЕВРОПЕЙСКА КЛАСА - 32 \r\nПП ЗЕМЕДЕЛСКИ НАРОДЕН СЪЮЗ- 33 \r\nпартия „ВМРО – БЪЛГАРСКО НАЦИОНАЛНО ДВИЖЕНИЕ“-34 \r\nпартия „БЪЛГАРСКА СОЦИАЛДЕМОКРАТИЧЕСКА ПАРТИЯ“ - 35 \r\nПП ЕВРОРОМА -36 \r\nпартия „БЪЛГАРИ ЗА АЛТЕРНАТИВА НА СТРАХА, ТОТАЛИТАРИЗМА И АПАТИЯТА“ („БАСТА“)- 37 \r\nПП БЪЛГАРСКИ ДЕМОКРАТИЧЕСКИ ФОРУМ - 38 \r\nПП НАРОДНА ПАРТИЯ СВОБОДА И ДОСТОЙНСТВО- 39 \r\nпартия „НАЦИОНАЛНА РЕПУБЛИКАНСКА ПАРТИЯ“ - 40 \r\nпартия „ДВИЖЕНИЕ НАШИЯТ ГРАД“ - 41 \r\nПП партия на ЗЕЛЕНИТЕ-42 \r\nПП „ ГЕРБ“-43 \r\nпартия Българска демократична общност - 44 \r\nпартия „ХРИСТИЯНРЕФОРМИСТКА ПАРТИЯ“ -45 \r\nПП ОБЕДИНЕНИ ЗЕМЕДЕЛЦИ - 46 \r\nпартия „ХРИСТИЯНДЕМОКРАТИЧЕСКА ПАРТИЯ НА БЪЛГАРИЯ“-47 \r\nПП ВЪЗРАЖДАНЕ-48 \r\nПП „ЗЕМЕДЕЛСКИ СЪЮЗ АЛЕКСАНДЪР СТАМБОЛИЙСКИ“ - 49 \r\nПолитическа партия „МИР“ - 50 \r\nПП ВОЛЯ – 51 \r\nПП ДОСТ – 52 \r\nпартия „НИКОЛА ПЕТКОВ“ 53 \r\nПП НАЦИОНАЛНА ПОЛИТИЧЕСКА ПАРТИЯ БЪЛГАРЕ (НППБ) - 54 \r\nПП Движение за права и свободи – ДПС- 55 \r\nКП „БСП ЗА БЪЛГАРИЯ“-56 \r\nпартия „Национално движение за стабилност и възход“ (НДСВ ) -57 \r\nКП Движение ЗАЕДНО за промяна- 58 \r\nпартия „РЕД, ЗАКОННОСТ И СПРАВЕДЛИВОСТ“ -59 \r\nПП ОБЕДИНЕНА СОЦИАЛДЕМОКРАЦИЯ - 60 \r\nПП БЪЛГАРСКИ СОЦИАЛДЕМОКРАТИ - 61 \r\nпартия Български демократичен съюз „РАДИКАЛИ“- 62 \r\nпартия РАДИКАЛДЕМОКРАТИЧЕСКА ПАРТИЯ В БЪЛГАРИЯ - 63 \r\nПП СЪЮЗ НА ДЕМОКРАТИЧНИТЕ СИЛИ- 64 \r\nПП ДВИЖЕНИЕ ЗА РАДИКАЛНА ПРОМЯНА БЪЛГАРСКАТА ПРОЛЕТ - 65 \r\nКП „ДЕМОКРАТИЧНА БЪЛГАРИЯ - ОБЕДИНЕНИЕ“ (ДА България, ДСБ, Зелено движение)- 66 \r\nДеница КИТАНОВА", "date": "2019.09.26", "title": "Ясни са поредните номера в бюлетината на партиите и коалициите за местните избори(ОБЗОР)"}
{"url": "http://www.focus-news.net/news/2019/09/26/2702340/faz-nato-izchakva-s-planovete-za-namalyavane-na-voyskite-v-afganistan.html", "text": "Обявяването на преговорите с талибаните за „мъртви“ принуди НАТО да задържи прилагането на плана за намаляване на войските в Афганистан, пише германският национален ежедневник  Die Frankfurter Allgemeine Zeitung . \r\nПрипомня се, че планът предвиждаше съкращаване не само на броя на американските войници в страната, но и на контингентите на други държави, участващи в мисията „Решителна подкрепа“. Най-вероятно всяка от тях щеше да изтегли от Афганистан около 30% от своите сили, включително Германия.  \r\nВ момента Бундесверът участва в обучението на силите за сигурност на афганистанското правителство с до 1300 войници. В бъдеще това число може отново да падне под 1000. \r\nДали плановете за намаляване на войските след прекратяването на преговорите от американския президент Доналд Тръмп напълно ще бъдат изоставени, засега остава неясно.  \r\nСлед месеци на преговори и САЩ, и талибаните бяха уверени, че могат да постигнат споразумение за политическо разрешаване на почти 18-годишния конфликт в Афганистан. \r\nТръмп вече беше обявил, че броят на американските войски в страната трябва да бъде намален в случай на подписване на споразумение. Към настоящия момент в Афганистан има между 13 000 и 14 000 американски войници. До 8 475 от тях участвват в обученията на НАТО. Останалата част пряко подкрепя антитерористичната борба в страната. \r\n \r\n \r\n . \r\n \r\n \r\n Тереза Герова", "date": "2019.09.26", "title": "FAZ: НАТО изчаква с плановете за намаляване на войските в Афганистан"}
{"url": "http://www.focus-news.net/news/2019/09/26/2702338/euractiv-koalitsiyata-na-evropeyskite-armii-na-makron-se-uvelichava.html", "text": "Тъй като Норвегия и Швеция наскоро се присъединиха към ръководената от Франция европейска инициатива за интервенция (EI2) и министрите на отбраната на военната коалиция приеха искането за участие на Италия, европейската мечта на Еманюел Макрон за обща армия напредва тихо, но стабилно, пише базираният в Брюксел портал  EURACTIV  в материал, представен без редакторска намеса. \r\nEI2 беше предложен за първи път от френския държавен глава в речта му в Сорбоната през септември 2017 г., където той призова за насърчаване на стратегическата автономия на Европа в сигурността и отбраната и създаването на „истинска европейска армия“. \r\nВодената от Франция инициатива беше официално сформирана през юни 2018 г., когато министрите на отбраната от Белгия, Дания, Германия, Естония, Франция, Холандия, Португалия, Испания и Обединеното кралство подписаха писмо за намерение в Париж, установяващо сътрудничеството извън съществуващите структури като НАТО или военен орган на ЕС. \r\nФинландия се присъедини към военната коалиция през ноември 2018 г., когато инициативата официално започна да действа. \r\nНа втората среща на коалицията, проведена в Холандия в петък (20 септември), десетте министри на отбраната приветстваха Норвегия и Швеция. \r\nМинистрите подписаха документ, съдържащ условията за участие, методите на работа и обхвата на инициативата и се съгласиха представители на високо равнище на военния персонал на всички участници в EI2 да се срещат два пъти годишно. \r\nСпоред учредителния документ идеята е да се развие способността за бързо разгръщане на съвместни военни операции, цивилни евакуации или помощ при бедствия с крайна цел да се създаде „споделена стратегическа култура“, която да даде възможност на участващите държави-членки да действат заедно за мисии като част от НАТО, ЕС, ООН или други специални коалиции. \r\nПо време на срещата участниците също се споразумяха да не дублират съществуващи структури като ЕС, НАТО, ООН или ОССЕ, като заявиха, че „EI2 само се допълва и е гъвкав, необвързващ форум, в който всички участници са равни“. \r\n„EI2 вече ни позволи да се намесим заедно на Бахамските острови, за да помогнем на жертвите на урагана Дориан и нашите щабове вече са в близки отношения“, каза френският министър на отбраната Флоранс Парли след събирането. \r\n„Тази нова обща стратегическа култура трябва да ни позволи да продължим по-напред в координацията, да можем да извършваме операции по евакуация на граждани или дори операции с висока интензивност“, добави Парли. \r\nВ допълнение, Италия заяви в четвъртък (19 септември), че би желала да се присъедини към коалицията на европейските военни, готови да реагират на кризи близо до границите на континента. \r\nДекларацията на Рим дойде след разговори между Макрон и италианския премиер Джузепе Конте на 18 септември, насочени към обръщане на страницата следпредишното анти-европейско популистко правителство на Италия и възраждане на връзките между Париж и Рим. \r\n„Италия официално съобщи готовността си да се присъедини към Европейската инициатива за интервенция EI2, предоставяйки своя специфичен национален опит в сектора за сигурност в средиземноморския регион“, се казва в съобщение на кабинета на премиера. \r\nДокато инициативата нараства в сила, в EI2 се планира да оперира „лек“ постоянен секретариат, основан на мрежа от офицери за военни връзки, с френското министерство на отбраната, което ефективно оставя Париж да определя темпото на проекта. \r\nПри Макрон Франция полага усилия да продължи европейската отбранителна интеграция и ще има най-развитата армия на ЕС27 след напускането на Великобритания от блока. \r\nПърли каза, че миналата година EI2 „очевидно е инициатива, която позволява на някои държави извън ЕС да се присъединят“, отбелязвайки, че Обединеното кралство „иска да поддържа сътрудничество с Европа извън двустранните връзки“ след Брекзит. \r\nСпоред френското предложение, някои от военните проекти на ЕС, разработени в рамките на постоянното структурирано сътрудничество (PESCO) на блока, могат да бъдат интегрирани в EI2 в бъдеще. \r\n \r\nПревод и редакция:", "date": "2019.09.26", "title": "EURACTIV: Коалицията на европейските армии на Макрон се увеличава"}
{"url": "http://www.focus-news.net/news/2019/09/26/2702341/mitsotakis-kam-zaev-nyamashe-da-podpisha-prespanskiya-dogovor.html", "text": "В първата среща с македонския премиер Зоран Заев след избирането му, гръцкият министър-председател Кириакос Мицотакис заяви, че нямаше да подпише Преспанския договор, ако беше на власт през 2018 година, когато бе сключено споразумението, пише електронното издание на вестник  Kathimerini , като се позовава на неназовани правителствени източници, цитирани от АНА-МПА. \r\nВъпреки това, след като вече е ратифицирано от гръцкия парламент през януари тази година, споразумението сега е част от международното прави и правителството ще го спазва, добави той по време на разговора между премиерите в кулоарите на Общото събрание на ООН в Ню Йорк. \r\nОсвен това Мицотакис е призовал Заев да приложи всички аспекти на сделката за името докрай и конкретно тези, свързани със защитата на търговските марки. \r\nЗаев заяви, че неговото правителство има за цел да избегне забавяния и да завърши всички висящи въпроси, които са свързани с усилията за присъединяване на страната му към Европейския съюз, а освен това изрази надежда, че успешното прилагане на Преспанското споразумение ще улесни гръцките инвестиции в Македония. \r\nМицотакис отговори, че липсата на сделка в миналото никога нее възпрепятствала инвестициите от Гърция. \r\nКато лидер на тогавашната основна опозиция Мицотакис се противопостави на споразумението с аргумента, че създава повече проблеми за Гърция, отколкото решава. \r\n \r\nПревод и редакция:", "date": "2019.09.26", "title": "Мицотакис към Заев: Нямаше да подпиша Преспанския договор"}
{"url": "http://www.focus-news.net/news/2019/09/26/2702714/tass-siriyskite-vlasti-i-opozitsiyata-shte-badat-sapredsedateli-na-konstitutsionniya-komitet-na-stranata.html", "text": "Представители на правителството, опозицията и гражданското общество ще съпредседателстват сирийския конституционен комитет, заяви специалният представител на президента на Русия за страните от Близкия Изток и Африка, заместник-министърът на външните работи Михаил Богданов, цитиран от  TACC . \r\n„След месец ще има официално стартиране на работата, в която ще участват 150 членове на конституционния комитет. Има три групи участници - това са представители на правителството, опозицията и гражданското общество.“, заяви Богданов. \r\nБогданов подчерта, че лицата, определени от всяка страна като председатели е рано да бъдат назовавани официално. \r\n„Ще участват и онези, които направиха решаващ принос за създаването на комитета. Това са представители на \"тройката на Астана\" (Русия, Иран, Турция), представители на ръководството на секретариата на ООН и, може би, на някои от онези страни, които подкрепиха създаването на комитета \", добави още Богданов. \r\nПо-рано генералният секретар на ООН Антониу Гутериш обяви създаването на сирийски конституционен комитет.  \r\n \r\n   Теодор Пенев", "date": "2019.09.26", "title": "ТАСС: Сирийските власти и опозицията ще бъдат съпредседатели на конституционния комитет на страната"}
{"url": "http://www.focus-news.net/news/2019/09/26/2702339/politika-sarbiya-merkel-i-makron-iskat-intenzivni-razgovori-mezhdu-sarbi-i-albantsi.html", "text": "Президентът на Сърбия Александър Вучич заяви, че е доволен от срещата си с германския канцлер Ангела Меркел в Ню Йорк и че няма съмнение, че Европа иска разрешаване на проблемите между Белград и Прищина, като Берлин дори настоява за това, пише  белградският ежедневник „Политика“ . \r\n„Планът и идеята на френския президент Еманюел Макрон и германския канцлер Ангела Меркел е да се направи регионална среща и да се осъществят интензивни разговори между сърбите и албанците“, заяви сръбският лидер след срещата с германския канцлер в кулоарите на 74-тото Общо събрание на ООН. \r\nТой добави, че Ангела Меркел е велик лидер и показва, че обръща голямо внимание на малките страни, но нейният проект е Европа и тя иска стабилност в дългосрочен план и затова „всичките й усилия ще бъдат да запази тази стабилност и ще се стреми да говорим, докато не намерим решение“. \r\nВучич заяви, че германският лидер се е ангажирала да ускори нещата на Балканите. „Германия иска стабилност и ни моли да говорим и да намерим решение“, заяви Вучич. \r\nТой каза, че те също са говорили за определени икономически проекти и че е \"огорчен\" от това, че Volkswagen ще замине за Турция. Меркел отговори, че българският премиер също се оплаква от това. \r\nВучич каза, че това не е краят и че вярва, че Сърбия ще успее да се пребори за нови германски инвестиции. Той отбеляза, че е имал коректен и добър разговор с Меркел. Вучич каза още, че е помолил канцлера да посети Сърбия и че тя е казала, че ще дойде до 2021 г., съобщава Танюг. \r\n \r\n Вучич няма нищо против да разговаря с Тачи \r\nСръбският президент заяви, че не се е виждал с косовския си колега Хашим Тачи в централата на ООН в Ню Йорк, където се провежда Общото събрание, нито би предложил да се срещнат, макар че няма да има проблем да разговаря с него. \r\n„Не съм го виждал. Ако го бях видял, нямаше проблеми да говоря с него и хиляда пъти. Ако ме бяха повикали, щях да се срещна с него. За съжаление, не съм получил такава покана“, заяви сръбският лидер след констатация на репортерите, че Тачи е в централата на ООН, въпреки че Косово не е член на ООН, нито има статут на наблюдател. \r\nВучич подчерта, че Тачи не е член на официалната делегация и че се движи и говори, както се казва, „в кулоарите“ в ООН. \r\n„Тачи е тук като Вук Йеремич, в кулоарите - разхожда се, яде снакс и пуканки и когато може си прави снимки ... Той не е официално тук, това не е официална делегация. Но го приеха, за да могат да се измъкнат“, заяви Вучич. \r\n \r\n Вучич ще разговаря със Заев и Рама за „малък Шенген“ \r\nВучич ще разговаря в Ню Йорк и с премиерите на Македония и Албания Зоран Заев и Еди Рама, с които, както заяви той, ще обсъди идеята за по-нататъшно премахване на различните бариери между териториите на страните и да се пусне свободен поток от стоки, хора и услуги. \r\nСпоразумението трябва да бъде конкретизирано на среща в Нови Сад на 9 и 10 октомври, на която се очакват Заев и Рама, и където основната тема ще бъде конкретизирането на плановете за по-силна интеграция на пазара в региона, т.е. създаването на един вид „малък Шенген“. \r\n„Ще конкретизираме това, за което говорихме снощи. Искаме да се свържем по-тясно политически и икономически и да излизаме като блок пред Европейския съюз и други, а не поединично“, заяви сръбският президент. \r\nТова ще бъде първата стъпка, а целта е да се привлекат и други страни от региона, обясни Вучич, като добави, че би било важно за Белград в свободния поток на стоки и услуги да се „включи“ и Прищина, всичко да бъде на по-високо ниво на икономическа интеграция, отколкото в рамките на ЦЕФТА и към инициативата да се включат също Босна и Херцеговина и Черна гора. \r\nТой е уверен, че всички в региона са разбрали, че поединично са малки и слаби на другите пазари, а чрез създаването на единен пазар биха били несравнимо по-силни пред света и пред ЕС. \r\n„Тези идеи може да не изглеждат много важни днес, но гарантирам, че драстичното увеличение на нивото на нашите инвестиции, което вече е голямо, би помогнало на другите ... такава среда би повдигнала всички нас“, посочи Вучич. \r\nПо неговите думи, Сърбия е отворена за това, което някои наричат „малък Шенген“. \r\n \r\nПревод и редакция:", "date": "2019.09.26", "title": "„Политика“ (Сърбия): Меркел и Макрон искат интензивни разговори между сърби и албанци"}
{"url": "http://www.focus-news.net/news/2019/09/26/2702342/yeni-akit-turtsiya-turtsite-schitat-rusiya-za-priyatel-a-sasht-za-vrag-pokazva-prouchvane.html", "text": "В Турция бе проведено голямо проучване на общественото мнение относно най-важните проблеми и постижения на страната. 74,9% от анкетираните похвалиха закупуването на руската система за ПВО С-400. Мнозина от тях смятат Русия за приятел, за разлика от САЩ - 94,5% от анкетираните определиха страната като враг на родината си, отбелязва консервативният вестник  Yeni Akit . \r\nКомпанията „Изследвания, оценка, анализ“ (ADA) публикува резултатите от проучване на общественото мнение. В анкетата, проведена от 19 до 30 август 2019 г. в 26 провинции на страната, са се включили 1721 жители на възраст над 18 години. \r\nНа участниците в проучването са зададени въпроси за най-важните проблеми в Турция, закупуването на С-400 от Русия, въпреки противопоставянето на и НАТО, законопроекта за амнистията и за мнението им за Ахмет Давутоглу и Али Бабакан, които се подготвят да създадат нови партии,.  \r\nНа въпрос „Кой е най-важният проблем в Турция“, 44,9% от анкетираните посочиха икономиката, 17% - безработицата, 6% - сирийските бежанци, 5,2% - тероризма, а 2,9% обърнаха внимание на проблемите на демокрацията, правата правата на човека и справедливостта. \r\nНа въпрос „Как оценявате закупуването на система за ПВО на С-400 в противоречие с позицията на САЩ и НАТО“, 74,9% от анкетираните са избрали опцията „подкрепям“, 14,9% - „не подкрепям“, а 7,3% се въздържаха от категоричен отговор. \r\n \r\n 94,5% от анкетираните определят САЩ като враг \r\n \r\nНа въпрос кои страни са приятелски настроени към Турция и кои са враждебни, 94,5% от анкетираните определят САЩ като враждебна страна. Сред приятелските страни Азербайджан заема първо място с 83% от гласовете. Следват Русия (16.3%) и Китай (10.2%). \r\n \r\n Законопроект за амнистия относно дневния ред на парламента \r\n \r\nОтговорите на въпроса „Как оценявате законопроекта за амнистия, който бе на дневен ред в парламента наскоро“  са разпределени по следния начин: 42,3% от анкетираните не подкрепят законопроекта, 24,4% го одобряват и отбелязват, че такъв закон трябва да бъде приет, 33,3% сезатрудняват да отговарят. \r\n \r\n 56,4% смятат, че Турция не се нуждае от нова партия \r\n \r\nНа въпроса „Нуждае ли се от нова партия Турция“ 56.4% от анкетираните отговорят с „не“, 32.2% с „да“, 11.1% се затрудняват да изкажат мнение.  \r\n \r\n Въпрос за Давутоглу, Бабакн и Индже \r\n \r\nУчастниците в анкетата са били попитани дали възнамеряват да гласуват за бившия министър-председател Ахмет Давутоглу, бившия вицепремиер Али Бабакан и кандидата за президент на Републиканската народна партия на Турция през 2018 г. Мухарем Индже, ако създадат нова партия. \r\n10% от анкетираните изразиха готовността си да подкрепят Бабакан, 7.3% - Давутоглу, 9.5% - Индже.  \r\n \r\n Въпрос за президентската система \r\n \r\nИ на въпроса „Доволни ли сте от президентската система“ 61,5% от анкетираните отговарят с „не“, 38,5% с „да“. \r\n \r\n „Ако изборите се проведат следващата неделя, за коя партия ще гласувате?“ \r\n \r\nНа този въпрос 37,5% от участниците изразяват подкрепа за управляващата „Партия на справедливостта и развитието“ (ПСР), 22,8% - Републиканската народна партия (РНП), 11,5% нова партия, ако такава бъде създадена, 9,5% „Партията на националистическото движение“, 9% Демократическата партия, Партия на народите, 7% - „Добра партия“, 0,9% - „Партия на щастието“. \r\n \r\n „За кого ще гласувате на президентските избори?\" \r\n \r\n39,1% от анкетираните отговарят: Реджеп Тайип Ердоган, 28,6% - Екрем Имаглу (кмет на Истанбул от 27 май 2019 г.), 8% - Селахатин Демирташ, 6,8% - Мерал Акшенер , 6,5% -Девлет Бахчели, 4,2% -Али Бабакан, 2,3% - Ахмет Давутоглу, 2% - Мухарем Индже, 0,5% - Кемал Кълъчдароглу. \r\n \r\n Тереза Герова", "date": "2019.09.26", "title": "Yeni Akit (Турция): Турците считат Русия за приятел, а САЩ – за враг, показва проучване"}
{"url": "http://www.focus-news.net/news/2019/09/26/2702343/parviyat-raboten-den-na-kamarata-na-obshtinite-sled-prorogatsiyata-komentari-v-britanskiya-pechat-agentsiya-fokus.html", "text": "Първият работен ден на парламента и речта на Борис Джонсън пред депутатите са централна тема на британските медии.  \r\n*** \r\n \r\n Борис Джонсън предизвика Шотландската народна партия (СНП) и други малки партии да внесат вот на недоверие срещу неговото правителство в опит да предизвика общи избори, пише британският вестник  The Times . \r\nВ обръщение към общината премиерът каза на опозиционните партии, че е готов да им даде време, ако имат \"смелостта да действат\". \r\nДокато лейбъристите отказват да подкрепят предсрочни избори, докато не бъде договорено по-нататъшно забавяне на Брекзит, Джонсън предположи в речта си, че вместо това могат да го направят „малките партии“. \r\nСНП, либералните демократи и „Плийд Къмри“ обаче отхвърлиха предложението на Борис Джонсън, още преди той дори да се изправи пред депутатите, след като копие от речта му изтече. Това стана, след като Джефри Кокс, главният прокурор, каза, че парламентът е \"мъртъв\" и е \"позор\". \r\nДжонсън каза в речта си, че лейбъристите отказват да подкрепи искането за общи избори от „чист егоизъм и политическо малодушие“ и попита: „Той (Джеръми Корбин) дали въобще иска да бъде премиер?“ \r\nЛидерът на опозицията Джереми Корбин каза, че премиерът е трябвало да подаде оставка след решението на Върховния съд. „И все пак тук той е принуден да се върне в този парламента, за да се изправи пред контрола, който се опита да избегне, без частица смирение“, каза той. \r\nИан Блекфорд от СНП, каза за The Times: „Искаме избори. Но трябва да се уверим, че първо е приложено удължаване към член 50 “. \r\n„Плийд Къмри“ също отхвърли предложението на Джонсън. Източник на партията заяви: „Премиерът е попаднал в собствения си капан и отчаяно се опитва да се измъкне. \r\n„Опозиционните партии са категорични: Брекзит без сделка трябва да бъде свалена от масата, преди дори да обмислим избори.“ \r\nИзточник на либералдемократите каза: „Няма да имаме вот на недоверие, докато не удължим член 50. Той може да направи толкова предложения, колкото иска.“ \r\nПо-рано главният прокурор Джефри Кокс изрази разочарованието на правителството, че парламентът възобновява работата си след решението на Върховния съд. \r\nТой каза: „Този парламент отказа три пъти да приеме договора за оттегляне, срещу който опозицията нямаше абсолютно никакво възражение. \r\nТогава вече имаме голям брой хора от тази зала, които са настроени срещу Брекзит изобщо, и когато това правителство изведе единственото логично заключение от тази позиция, което е, че ние трябва да напуснем без никаква сделка, те все отказват на избирателите шанс да се произнесат по въпроса как трябва да се реши този въпрос. \r\nТози парламент е мъртъв парламент, той не трябва повече да заседава. Нямате морално право да седите на тези зелени пейки. \" \r\nСлед като Джон Беркоу, председателят, се намеси, за да поиска възстановяването на реда, г-н Кокс продължи: „Те не искат да го чуят, господин председател. Два пъти от тях се иска да позволят на избирателите да решат дали да продължат да седят на местата си, докато блокират вота на 17,4 милиона души. Това е позор.“ \r\n„Нека им кажа истината, те могат да гласуват недоверие по всяко време, но са твърде страхливи; те биха могли да се съгласят на предложение за решение този парламент да се разпусне, но те са твърде страхливи“, заяви Кокс. \r\n*** \r\n \r\n Британският премиер хвърли ръкавицата към противниците си и ги предизвиква да внесат предложение за вот на недоверие към правителството, пише британският вестник  The Independent . \r\nЗаставайки пред парламента след като се върна по-рано от пътуването си в Ню Йорк за участие в Общото събрание на ООН, той заяви: \r\n\"Ако опозиционните партии нямат доверие в правителството, те ще имат шанс да го докажат. Те имат право да внесат предложение за вот на недоверие в правителството и можем да гласуваме утре\". \r\nИли ако някоя от другите партии, по-малките партии, искат да предприемат подобен ход, те могат да внесат това предложение и ние ще им дадем възможност за гласуване. Ще имат ли смелостта да действат?\" \r\nТой обвинява депутатите, че са „се противопоставили  на 17,4 милиона души, които гласуваха за напускане“. \r\nЗа своето правителство заяви:  \r\n\"Няма да предадем хората, които ни изпратиха тук - това е което искат да направим.\" \r\nХората в тази страна ... знаят, че Парламентът не иска да изпълни обещанията си за зачитане на референдума ... Той ще продължи да бави, ще продължи да саботира преговорите, защото те не искат сделка.\"  \r\nДжонсън каза, че опозиционните партии „живеят във фантастичен свят“, като настояват за още един референдум, като предупреди, че хората не искат това, а вместо това да искат „да продължат напред, да оставят Брекзит зад гърба си, да се съсредоточат върху здравната система, върху насилието и престъпността и върху намаляване на цената на живота\".  \r\nГоворейки за решението на Върховния съд, той каза, че смята, че Съдът е \"погрешно да се произнася по това, което по същество е политически въпрос\".  \r\nПремиерът подчерта, че повечето хора, независимо от това как са гласували през 2016 г., „искат Брекзит да се случи“.  \r\nТой заяви, че му е било казано, че Брюксел никога няма да се съгласи да отвори отново Споразумението за оттегляне или да замени предпазния механизъм за ирландската граница, но че сега правителството води преговори и за двете неща, като предупреди, че \"този парламент изобщо не иска Брекзит да се случи.\"  \r\n*** \r\n \r\n Депутатите, които се върнаха в парламента, обсъждат планове да принудят премиера Борис Джонсън да поиска отлагане на Брекзит по-рано от текущия краен срок - 19 октомври, за да се избегне напускане на Европейския съюз без споразумение, пише британският вестник  The Guardian . \r\nЛидерът на либералдемократите Джо Суинсън заяви, че партията търси начини за изработване на законодателство в парламента, което да принуди премиера да отиде в Брюксел много по-рано, за да поиска отлагане на Брекзит, така че заплахата за напускане без споразумение да се разсее „по-бързо“. \r\nГоворейки извън парламента, тя каза: „Имаме премиер, който е злоупотребил с нашата демокрация, който е признат за виновен за нарушаване на закона, незаконно пророгирайки парламента. Така той непрекъснато доказва, че просто не може да му се вярва“. \r\n„Либералдемократите ще работят и ще разговарят с депутати от различните партии, за да намерят начин по-бързо да премахнат тази заплаха от Брекзит без сделка. Жизненоважно е да направим това за бъдещето на нашата страна,\" заяви Суинсън. \r\nДепутатите се върнаха в парламента, след като Върховният съд реши, че петседмичното спиране на дейността му, наложено от Джонсън е незаконно. \r\nСтава ясно, че опозиционните партии биха могли да се стремят да изменят Закона за оттеглянето от Европейския съюз (№ 2) от 2019 г., който бе внесен от депутата от лейбъристите и председател на комисията по Брекзит Хилари Бен и приет по-рано този месец. \r\nЗаконопроектът дава на Джонсън срок до 19 октомври да прокара сделка в парламента или да накара депутатите да одобрят Брекзит без сделка. Ако той не направи това, той ще бъде принуден да поиска отлагане на датата на напускане на Обединеното кралство от 31 октомври за 31 януари 2020 г. \r\nБез работещо мнозинство в парламента, депутатите получават възможност да се опитат да използват своя брой и законодателни тактики, за да принудят Джонсън да действа според техните условия.", "date": "2019.09.26", "title": "Първият работен ден на Камарата на общините след пророгацията – коментари в британския печат (Агенция „Фокус“)"}
{"url": "http://www.focus-news.net/news/2019/09/26/2702345/pregled-na-mezhdunarodnite-novini-do-6-chasa-agentsiya-fokus.html", "text": "Генералният секретар на НАТО Йенс Столтенберг е получил писмо от руските власти с предложение за въвеждане на мораториум върху разполагането на ракети със среден и по-малък обсег в Европа и други региони. Съответното потвърди пред кореспондент на  TACC  говорителят на Алианса Оана Лунгеску. \r\n\"Можем да потвърдим, че генералният секретар на НАТО получи писмо от руските власти\", цитира агенцията думите й. \r\nПо-рано вестник „Коммерсанть“ съобщи, че президентът на Русия Владимир Путин миналата седмица е изпратил до столиците на няколко десетки страни, включително членките на НАТО, послание с предложение да се въведе мораториум върху разполагането на ракети със среден и малък обсег (РСМО) в Европа и други региони. Предложението не е първото по рода си, но Алиансът не е проявил интерес до този момент. \r\nЗапознат със съдържанието на документа събеседник на изданието от една от страните, където е пристигнало посланието, поясни: НАТО не разглежда предложението на Кремъл сериозно, защото счита, че Русия вече е разположила такива ракети на своя територия. Но от писмото на Путин се разбира, че Москва е готова да докаже своята правота с помощта на верификационни мерки. \r\n*** \r\n \r\n Хърватия обяви търг за закупуване на 12 изтребители, като подробности за офертата трябва да бъдат обявени в рамките на деня, пише Jutarnji List, цитиран от македонското електронно издание  \"МКД\" . \r\nПо неофициална информация оферти са подадени от най-малко седем държави. Най-голямата изненада сред тях, според изданието, е Израел, който отново иска да предложи на Хърватия F-16 втора употреба. \r\nТова е самолетът, който Хърватия веднъж вече избра, но сделката пропадна заради отказа на САЩ да даде разрешение на Израел за продажбата. \r\nНо този път Израел ще трябва да наддава заедно с американския производител на самолети „Локхийд Мартин“, за да осигури подкрепата на САЩ за сделката. \r\nДруги държави, подали оферти досега, са Италия, Франция, Швеция, САЩ, Норвегия и Дания. \r\nТези седем страни са информирали Хърватия, че са готови да се състезават с шест различни модела самолети. \r\nСпоред кабинета на хърватския премиер Андрей Пленкович Загреб ще търси потенциални кандидати, които предлагат, както нови, така и употребявани самолети, които след това ще бъдат оценявани по отделно.  \r\nОчаква се офертите да бъдат изпратени през следващия месец, а на участниците в търга ще бъдат дадени шест месеца за наддаване.  \r\nВ допълнение към технико-тактическите характеристики и цената, един от най-важните критерии за избор на една от офертите ще бъде времето на доставка на самолета. Този критерий е изключително важен, като се има предвид, че ресурсите на използваните в момента хърватски МиГ-21 ще бъдат изчерпани до края на 2023 година. Това означава, че доставката на новия самолет би била оптимална през 2024 година. \r\n*** \r\n \r\n Руският външен министър Сергей Лавров  заяви пред репортери, че по време на кратък разговор с украинския президент Владимир Зеленски са обсъдили уреждане на ситуацията в Донбас, цитира думите му  TACC . \r\n\"Това не бяха преговори, а разговор. Обсъдихме до къде сме стигнали\", каза министърът, отговаряйки на журналисти. \"И двете страни изразиха интерес да решат ситуацията в Донбас в съответствие с Минските споразумения. Основното е, че президентът на Украйна каза това.“ \r\nЛавров обърна внимание на противоречивите твърдения по тази тема на съветници на Зеленски. „По-конкретно, според мен Андрей Ермак каза, че никога няма да има специален статут (на Донбас) и този въпрос уж не е обект на обсъждане нито в Нормандския формат, нито в контактната група. Все пак ще изхождам от това, което ми каза президентът на Украйна, а не от това, което пишат за изявленията на неговия екип“, добави той. \r\nПо-рано дипломатически източник в Ню Йорк съобщи, че Лавров и Зеленски са разговаряли на прием, организиран от американския президент Доналд Тръмп в чест на държавните глави, участващи в 74-ата сесия на Общото събрание на ООН. \r\n*** \r\n \r\n Иран прикани всички държави от Персийския залив в коалиция, която да гарантира регионалната сигурност. Това заяви в речта си по време на 74-ата сесия на Общото събрание на ООН президентът на Иран Хасан Роухани, цитиран от  TACC . \r\n„Приканвам всички държави, които са пряко засегнати от ситуацията в Персийския залив, в коалиция на надеждата“, каза той. \r\nРоухани смята, че сигурността на региона на Близкия изток трябва да бъде осигурявана без участието на САЩ. \r\n\"Сигурността на региона трябва да бъде осигурена без американски войски и американски оръжия\", каза той и добави, че основното условие Техеран да започне преговори с Вашингтон е премахването на санкциите и връщането към ядрената сделка. \r\n\"Върнете се към резолюция 2231 на Съвета за сигурност на ООН и премахнете санкциите, за да започнем преговори\", каза той. \r\nСпоред иранския президент сигурността на Саудитска Арабия ще бъде гарантирана, едва когато войната в Йемен приключи. \r\n\"Сигурността на Саудитска Арабия ще бъде осигурена чрез прекратяване на войната в Йемен, а не чрез привличане на чужденци\", подчерта Роухани. \r\n*** \r\n \r\n Гърция и Турция се споразумяха да си сътрудничат за ограничаване на броя на мигрантите, достигащи до островите в източната част на Егейско море по време на първата неформална среща между премиера Кириакос Мицотакис и турския президент Реджеп Тайип Ердоган в кулоарите на Общото събрание на Организацията на обединените нации в Ню Йорк в сряда, пише електронното издание на гръцкия вестник  Kathimerini . \r\nСрещата се проведе в момент на засилена турска активност в Източното Средиземноморие и в Изключителната икономическа зона на Кипър (ИИЗ) и увеличаване на миграционните потоци, коментира вестникът. \r\nДвамата лидери се съгласиха да се подготвят за нов Съвет за сътрудничество на високо ниво, като подготовката му трябва да се извърши от външните министри на двете страни. \r\nМицотакис изрази подкрепата си за предложението на президента на Република Кипър Никос Анастасиадис за осигуряване на справедливо разпределение на всякакви приходи, получени от добива на природен газ. \r\nПремиерът на Гърция повдигна въпроса за възобновяването на дейността на Семинарията в Халки, която беше закрита от турския съд през 1971 г. съгласно закон, ограничаващ недържавното религиозно образование. \r\nОт своя страна Ердоган повдигна въпроса за правата на мюсюлманското малцинство в Северна Гърция и за състоянието на два османски паметника в Атина и Солун. \r\nДвамата лидери обещаха да работят в тясно сътрудничество за изграждането на климат на доверие в полза на регионалната стабилност. \r\nНа срещата от гръцка страна присъстваха министърът на външните работи Никос Дендиас и говорителят на правителството Стелиос Пецас, докато турската делегация включваше министрите на външните работи и на отбраната - Мевлют Чавушоглу и Хулуси Акар. \r\n \r\n \r\n Международният валутен фонд избра официално Кристалина Георгиева за управляващ директор, предава  AFP . \r\nБългарката става втората жена и първи представител на страна с развиваща се икономика, която ще ръководи 189-членната институция. \r\nИзборът беше почти гарантиран, след като от МВФ по-рано този месец обявиха, че Георгиева, бивш изпълнителен директор на Световната банка, е единственият кандидат. \r\nТя ще заеме позицията си на управляващ директор на 1 октомври, заменяйки Кристин Лагард, която ще поеме ръководството на Европейската централна банка по-късно тази година. \r\n*** \r\n \r\n Президентът на Израел Реувен Ривлин възложи на премиера Бенямин Нетаняху да сформира ново правителство в сряда след приключилите без ясен победител избори миналата седмица, предава  AFP . \r\nПрезидентът упълномощи Нетаняху да се опита да състави правителството, след като първоначалните му опити за договаряне на споразумение за единство между премиера и основния му опонент Бени Ганц се провалиха. \r\nНетаняху отново призова за правителство на националното единството, когато прие мандата от Ривлин, но двете страни изглеждат далеч от компромис, коментира агенцията. \r\n69-годишният премиер, отбелязвайки предизвикателствата в областта на сигурността и дипломатическите проблеми, заяви, че \"сега е необходимо правителство на широко национално единство ...\" \r\n\"Всички разбират, че няма да има друга възможност\", каза Нетаняху в резиденцията на Ривлин. \r\n\"Ето защо ще направя всичко по силите си, за да го съставя такова със съвместно ръководство.\" \r\nГанц обаче разкритикува тактиката на договаряне, която блокът „Ликуд“ на Нетаняху използваше досега, и отново подчерта, че собственият му съюз „Синьо и бяло“ няма да бъде част от правителството с премиер, изправен пред обвинение за тежки престъпления. \r\n***", "date": "2019.09.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/26/2702344/pregled-na-osnovnite-temi-v-ruskiya-pechat-agentsiya-fokus.html", "text": "Желанието на Русия да се приеме мораториум за разполагането на ракети със среден и малък обсег в Европа и в други части на света, опитите да се спаси иранската ядрена сделка в рамките на сесията на Общото събрание на ООН и желанието на САЩ да накарат Турция да се откаже от руските ракети С-400 са сред темите на руския печат.  \r\n*** \r\n \r\n  Според информация на вестник  „Коммерсанть“ , президентът на Русия Владимир Путин миналата седмица е изпратил в столиците на няколко десетки страни, включително членките на НАТО, послание с предложение да се въведе мораториум върху разполагането на ракети със среден и малък обсег (РСМО) в Европа и други региони. По-рано Москва е предлага на НАТО да се съгласи на това, но Алиансът не е проявил интерес. \r\nЗапознат със съдържанието на документа събеседник на изданието от една от страните, където е пристигнало посланието, поясни: НАТО не разглежда предложението на Кремъл на сериозно, защото счита, че Русия вече е разположила такива ракети на своя територия. Но от писмото на Путин се разбира, че Москва е готова да докаже своята правота с помощта на верификационни мерки. \r\nЗа това, че на 19 септември Путин е изпратил на лидерите на редица страни и обединения послание по темата за РСМО е разказал при условие да остане анонимен пристигнал на Общото събрание на ООН дипломат от страна-членка на НАТО. По неговите думи, такива писма са получили всички страни от Северноатлантическия алианс. \r\nВпрочем, разследване на „Коммерсанть“ показва, че Кремъл е изпратил такива писма до редица държави, които не влизат в НАТО, като например Китай. Послание с аналогично съдържание са получили ръководителят на външната политика на Европейския съюз Федерика Могерини и генералният секретар на НАТО Йенс Столтенберг. \r\nОсновната тема на писмото е ситуацията около разваления на 2 август съветско-американски Договор от 1987 година за ликвидация на ракетите със среден и малък обсег (ДРСМО). В своето послание (вестникът се е запознал със съдържанието на документа) Владимир Путин пише конкретно: „Русия вече обяви решението си да не разполага РСМО в Европа или други региони, докато от това се въздържат американците. Призовахме САЩ и техните съюзници да поемат аналогичен ангажимент, но досега не се забелязва насрещна заинтересованост. Призоваваме ви да подкрепите нашите усилия, обявявайки се в полза на обявяване в рамките на НАТО на мораториум за разполагане на РСМО с наземно базиране, аналогичен на този, който обяви Русия“. \r\nИзданието припомня, че на 2 февруари САЩ излязоха от ДРСМО, като обясниха това с две причини. Първи, според твърдението на Вашингтон, Москва в продължение на няколко години е нарушавала задължението „да не произвежда и изпробва крилати ракети с наземно базиране с обсег от 500 до 5500 км, както и да не разполага и да не произвежда пускови установки за такива ракети“. Американската страна счита за ракета нарушител разработката на Конструкторско бюро „Новатор“ 9М729. \r\nИ второ, както каза тогавашният съветник по националната сигурност на президента на САЩ Джон Болтън в интервю за „Коммерсанть“ през октомври 2018 г., Вашингтон е убеден, че е дошъл моментът в споразуменията за контрол на оръжията да се включи и Китай. В Пекин обаче дори не бяха готови да обсъждат тази тема. На 2 август ДРСМО прекрати действието си. \r\nПричината, поради която Северноатлантическият алианс не е отговорил на предложението на Москва да обяви мораториум върху разполагането на такива ракети в бъдеще бе обяснено така от източник на вестника в МВнР на една от страните от Блока: „Руските власти ни предлагат да въведем мораториум върху разполагането на РСМО, докато в същото време те самите вече са разположили такова въоръжение в своята европейска част. Това е нонсенс“. По-рано американските медии съобщаваха (например, Wall Street Journal на 31 януари тази година), че Русия е оборудвала с нови крилати ракети вече четири дивизиона от своите ракетни бригади, но не представиха доказателства за това. \r\nМеждувременно от посланието на Владимир Путин следва: Москва е готова да докаже своята правота на практика. \r\n„Бих искал да отбележа,  че прилагането на тази схема ще изисква допълнителни верификационни мерки, особено в условията, когато на територията на Европа вече са разположени пускови установки за ракети със среден обсег. Готови сме да обсъдим съответните технически аспекти“, се казва в неговото писмо. \r\nВестникът припомня, че след подписването на ДРСМО до 2000-те години Русия и САЩ провеждаха кръстосани проверки, за да се уверят, че забранените ракети се унищожават, а нови не се произвеждат и не се разполагат. Но оттогава не са провеждани инспекции в рамките на договора, макар че периодично се свикваха заседания на специалната Консултативна комисия. \r\nОт посланието на Владимир Путин следва, че дори и без ДРСМО, Русия е готова да преговаря със страните от НАТО за някои верификационни мерки. \r\n„Коммерсанть“ отбелязва, че още преди една година, когато стана ясно, че ДРСМО скоро ще се разпадне, Москва предложи на Вашингтон да приеме съвместно заявление на най-високо равнище за недопускане на ядрена война и укрепване на стратегическата стабилност. Проектодокументът бе предаден на американската страна още през октомври 2018 година. В него се казваше, че в „ядрена война не може да има победители и такава никога не трябва да има“. Подобни заявления са приемани по време на Студената война от Леонид Брежнев. Все още няма отговор от САЩ на инициативата на Русия. САЩ и техните съюзници все още не са отговорили на новото послание от руския президент. \r\n*** \r\n \r\n Иран е в центъра на вниманието на „голямата петорка“ – страните подписали Съвместния всеобхватен план за действие (СВПД) по иранската ядрена програма, пише руският вестник  “Независимая газета“ . \r\nПремахването на заплахата от конфликт между САЩ и Иран е една от най-важните задачи на 74-ата сесия на Общото събрание на ООН . На решението му беше посветена министерската среща на петорката (Великобритания, Германия, Китай, Русия, Франция) и Иран по Съвместния всеобхватен план за действие (СВПД), от който САЩ се оттеглиха. \r\nВъпреки факта, че лидерите на Великобритания, Германия и Франция обвиниха Иран за нападението върху петролните съоръжения в Саудитска Арабия в съвместно комюнике, техните министри на външните работи, както и външните министри на Руската федерация, Китай и Иран се събраха в сряда, за да обсъдят как да намалят напрежението около ядрените и ракетните програми на Техеран и също така да убедя Иран да се откаже от нови стъпки за намаляване на задълженията си по ядрена сделка, които предприема на всеки 60 дни. \r\nСтраните потвърдиха, че няма алтернатива на СВПД и че всички участващи страни трябва стриктно да спазват своите задължения. Руският външен министър Сергей Лавров припомни на европейските си колеги отговорността им да поддържат баланс на интересите, на който се основава ядрената сделка. \r\nСрещата изрази подкрепа за усилията на Франция за деескалиране около СВПД. Изказвайки се предишния ден от трибуната на Общото събрание на ООН френският президент Еманюел Макрон изрази надежда, че скоро ще може да се постигне напредък в преговорите с Иран. Той предупреди, че всеки пропуск или инцидент може да се превърне в катастрофа. Всъщност ако Иран отговори на американския отказ от ядрена сделка със „стратегия за максимален натиск“ това би довело до „тежки последици за региона и останалия свят“. Следователно, според Макрон, са необходими преговори със следните цели: „На първо място, трябва да има пълна увереност, че Иран никога няма да придобие ядрени оръжия. Второ - трябва да се намери изход от кризата в Йемен. Трето - да се разработи план за сигурност в региона, включително и за други регионални кризи и морска сигурност. И накрая, необходимо е да се премахнат икономическите санкции. \" \r\nЗа разлика от това американският президент Доналд Тръмп призова световните лидери да засилят натиска върху Иран. „Всички нации са длъжни да действат. Нито едно отговорно правителство не трябва да субсидира иранската жажда за кръв. Докато заплашителното поведение на Иран продължава, санкциите няма да бъдат отменени. Те ще се засилят “, заплаши Тръмп. \r\nОсвен това той нарече \"репресивния\" режим една от основните заплахи за международната сигурност, тъй като Иран \"спонсорира\" тероризма, \"поддържа\" войните в Сирия и Йемен и пропилява националното богатство в опитите за създаване на ядрени оръжия. В отговор на изявленията на Тръмп държавният секретар Майкъл Помпео заяви в сряда, че Иран от десетилетия приютява бойци на Ал Кайда). Събитието „Обединението срещу ядрен Иран“ се проведе паралелно със заседанието на министрите от „петорката“. \r\n*** \r\n \r\n САЩ предложиха на Турция да продаде своето приятелство с Русия, пише руският вестник  „Взгляд“ . \r\nСАЩ са готови да платят на Турция да се откаже от ракетите С-400. В навечерието на срещата между Доналд Тръмп и Реджеп Ердоган медиите публикуваха пакет от предложения, отправени от Вашингтон до Анкара. Това е връщане към програмата F-35 и доставката на необходимите оръжия и петкратно увеличение на обемите на търговия. От Турция се изисква и най-малкият детайл: да не се активират комплексите С-400, закупени от Москва. Въпросът е дали Анкара ще приеме това предложение. \r\nДокато Реджеп Ердоган е в Ню Йорк на Общото събрание на ООН, в Турция активно се обсъждат предстоящите американски предложения за подобряване на двустранните отношения в Турция. \r\nСпоред вестник Haberturk американският посланик в Турция Дейвид Сатърфийлд  е предложил на Анкара нова сделка за закупуване на американски изтребители F-35. Твърди се, че миналия петък посланикът устно е обявил това и сега трябва да се изчака изпращането на писменото предложение. Сатърфийлд също така предложи продажбата на системи за противоракетна отбрана „Пейтриът“ в Турция, понижаване на митата за стомана и алуминий, както и сключване на ново икономическо споразумение, което ще увеличи двустранната търговия от 19 милиарда на 100 милиарда долара. Естествено, в този случай САЩ няма да налагат санкции срещу Турция, с които я заплашваха заради закупуването на руските С-400.  \r\nВ понеделник слуховете бяха подхранени и от влиятелния републикански сенатор Линдзи Греъм, който нарече Турция „много важен съюзник, не само когато става въпрос за Сирия, а наистина за целия регион“: \r\n\"Надявам се, че ще успеем да установим по-стратегически отношения с Турция, да се опитаме да ги върнем към програмата F-35 и може би ще говорим за програмата за свободна търговия.\" \r\nДори е странно, че в този „празничен комплект“ не се споменава пълният отказ на американците да подкрепят кюрдите в Сирия и изтеглянето на американските войски от Арабската република. \r\nНа Анкара се предлага такова щастие само ако просто откаже да активира, тоест използва С-400. \r\nЗасега реагираха само турските пазари – турската лира се засили, а котировките на акциите скочиха. Разбираемо е защо: заплахата от американските санкции беше обезпокояваща за бизнеса и слуховете, че няма да има такива, ги окуражиха. Но на пазарите е простено, те и на по-малко реагират. Но с това фантастичният характер на възможната сделка не намалява. \r\nИмаме типичен случай на подхвърлена информация, спретнато преплетена с лъжа. \r\nВсъщност американците няма да налагат санкции срещу Турция, защото това ще доведе до по-нататъшно влошаване на вече напрегнатите отношения и допълнително ще сближи Анкара и Москва. Тоест, самите САЩ не се нуждаят от тези санкции, ако искат да запазят остатъците от взаимно разбирателство с Ердоган. \r\nАмериканците наистина искат да продадат самолетите F-35 на турците, от доставките на които (и от участие в производството) самите те заплашват да отлъчат Анкара заради закупуването на руските С-400. По същия начин те искат да продадат ракети „Пейтриът“ на турците, вместо които бяха купени руските С-400. Единственият въпрос е как да стане това, след като самите американци декларират, че Турция ще бъде наказана за военното сътрудничество с Русия. \r\nСамата Турция не отказа нито американските самолети, нито американската система за противоракетна отбрана. Ердоган вече е готов да ги купи. Но за това американците трябва да признаят, че политиката на натиск върху Турция не работи (и в същото време да направи добра отстъпка за ракетите“Пейтриът“ ). Очевидно САЩ са готови да направят това, всъщност признавайки поражението. Същността на предложенията на посланик Сатърфийлд се свежда до това: няма да има санкции, ние ще ви продадем F-35 и ще се споразумеем за „Пейтриът“. \r\nТогава обаче забавлението започва - какво трябва да плати Турция за това. Ако американците, както пишат турските медии, наистина вярват, че Ердоган ще се откаже от С-400, тогава те не са разбрали нищо за него през 16-те години на управлението му. Няколко години безуспешно оказват натиск върху Ердоган, като изисква първо да не купува С-400, а след това да се откаже от вече подписания договор. И сега, когато руските комплекси вече са доставени в Турция, да разчитат на факта, че турският президент просто ще ги замрази? Тоест, той ще откаже да ги използва, показвайки се както пред турския народ, така и пред Владимир Путин като човек на непостоянството. \r\nНевъзможно е да си представим, че Ердоган би се държал по този начин. И съвсем не, само защото това ще се отрази на репутацията му в очите на руския президент. Покупката на С-400 беше за Ердоган също акт на демонстрация на турския суверенитет. Укрепване на независимостта на Турция като световна сила: да, ние сме в НАТО, но сами определяме външната си политика и гарантираме сигурността си. И след всичко това да се откаже да активира С-400? \r\nРазбира се, фактът, че Доналд Тръмп не вярва, че Ердоган ще плати такава цена за сближаване с Америка, не означава, че някои служители на Вашингтон не допускат такава възможност. Мнозина от американския елит са сигурни, че всичко може да се купи, въпросът е само в цената. Но тук цената е турския суверенитет, който Ердоган не  продава. \r\nТака че истинската цена, която американците могат да получат за своите предложения (ако изобщо става въпрос за формализирането им), е тази, от която те наистина се нуждаят - подобряването на много лошо пострадалите американско-турски отношения. След като продаде самолетите, системите за противоракетна отбрана и се откаже от заплахата от санкции, Вашингтон, ако не си върне доверието на Анкара, поне премахва недоволството й. Разбира се, Ердоган ще има претенции срещу Съединените щати както за опита за преврат, така и за екстрадицията на Гюлен и за кюрдите. Но те ще станат много по-малко остри и жилави. \r\nВъзстановяването на отношенията с една от ключовите мюсюлмански страни и съюзник в НАТО е много необходимо за САЩ. Да се направи с цената на отслабване на руско-турските връзки няма да стане. Турция ще закупи американска военна техника и в същото време ще разработи множество съвместни проекти с Русия, от енергийни до геополитически. \r\nАмериканците все още нямат алтернатива. По-точно, имат, но със сигурност няма да им допадне - това е загубата на Турция като купувач на американско оръжие. В края на миналия месец Ердоган внимателно разгледа Су-57.", "date": "2019.09.26", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/09/26/2702336/vav-vtoriya-den-ot-poseshtenieto-si-v-republika-koreya-premierat-boyko-borisov-shte-se-sreshtne-s-koreyskiya-si-kolega-li-nak-yon.html", "text": "Във втория ден от посещението си в Република Корея премиерът Бойко Борисов ще се срещне с корейския си колега Ли Нак-йон, предаде специалният пратеник на  Агенция „Фокус“ . Срещата между двамата премиери е планирана за 4.00 часа българско време, а от 5.30 часа Ли Нак-йон ще даде официален обяд в чест на българския премиер Бойко Борисов. В 07.30 часа българско време Бойко Борисов ще посети и Университета за чужди езици „Ханкук“. В учебното заведение се изучават хуманитарни науки, обучение по бизнес и икономика, социални науки, право и инженерни науки на базата на 45 езика и 32 катедри. В университета през 2005 година е създадена и катедра по грецистика и българистика. Всяка година най-добрите студенти в специалността пътуват през лятото за академичен обмен в България в СУ „Свети Климент Охридски“, както и във Великотърновския университет.  \r\n “Фокус“ припомня:  За първи път български премиер е на посещение в Република Корея. Визитата се провежда в навечерието на 30-тата годишнина от установяването на дипломатически отношения между двете страни през 2020 г. Целта на посещението на министър-председателя Бойко Борисов е разширяване на сътрудничеството между България и Република Корея в политическия, икономическия и културния диалог между двете страни. В официалната делегация, водена от Бойко Борисов, са още министърът на отбраната Красимир Каракачанов, министърът на финансите Владислав Горанов, министърът на транспорта Росен Желязков, министърът на икономиката Емил Караниколов, посланикът  а Република България в Република Корея Петко Драганов, както и началникът на политическия кабинет на премиера Деница Желева. В предишния ден Бойко Борисов посети Националното гробище в Сеул, където положи венец на главната мемориална кула в чест на корейските граждани, дали живота си в движението за национална независимост в Корейската и Виетнамската война. По-късно през деня министър-председателят беше удостоен и с почетния девети дан по таекуондо. Това се случи по време на посещението му в Световното седалище на бойното изкуство таекуондо „Кукиоан“. През изминалия ден стана ясно и, че България очаква инвестиции от южнокорейска страна, като за момента страната ни само цели да се презентира като добра икономическа дестинация за“Хюндай“. Под прожекторите попадна и голяма южнокорейска фирма, която се очаква да инвестира в България 1,5 милиарда евро във връзка с производство на батерии за електрически автомобили. На компанията са били предложени четири локации за реализация, като от ръководството й са се спрели на две от тях.  \r\nТеодора ПАВЛОВА", "date": "2019.09.26", "title": "Във втория ден от посещението си в Република Корея премиерът Бойко Борисов ще се срещне с корейския си колега Ли Нак-йон"}
{"url": "http://www.focus-news.net/news/2019/09/26/2702350/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно-строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.26", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/26/2702352/predstoyashti-sabitiya-v-stranata-za-26-septemvri-agentsiya-fokus.html", "text": "*** \r\n   \r\nОт 09.00 часа ще се проведе заседание на Народното събрание.  \r\n \r\n*** \r\n   \r\nОт 09.30 часа в хотел „Балкан“ ще се проведе пресконференция на тема: „Има ли ЕС потенциал да бъде самостоятелен глобален играч?“. Вицепрезидентът Илияна Йотова ще открие конференцията в 10.00 часа.  \r\n \r\n*** \r\n   \r\nОт 14.00 часа в административната сграда на „Мини Марица-изток“ ЕАД в град Раднево министърът на енергетиката Теменужка Петкова ще се срещне с представители на енергийните дружества и на синдикалните организации на КТ „Подкрепа“ и Конфедерацията на независимите синдикати в България. \r\n \r\n*** \r\n   \r\nОт 12.00 часа в хотел „Интерконтинентал“ (зала „Опера“) ще се проведе пресконференция на тема „Исторически успех в областта на здравния туризъм“ с министъра на туризма на Република България Николина Ангелкова. \r\n \r\n*** \r\n   \r\nОт 10.00 часа в Националния център по трансфузионна хематология (ул. „Бр. Миладинови“ 112) министърът на здравеопазването Кирил Ананиев ще присъства на представянето на NAT технологията за диагностика на дарената кръв в трансфузионната система в България. \r\n \r\n*** \r\n   \r\nОт 11.30 часа в Института по роботика заместник-министърът на образованието и науката Карина Ангелиева и представители от Европейската комисия ще посетят три от проектите за изграждане и развитие на центрове за върхови постижения и центрове за компетентност, които се финансират по Оперативна програма „Наука и образование за интелигентен растеж“ 2014-2020. \r\n \r\n*** \r\n   \r\nОт 12.00 часа зам.-кметът на София Дончо Барбалов ще посети Специализираната болница за активно лечение на онкологични заболявания (СБАЛОЗ) ЕООД. \r\n \r\n*** \r\n   \r\nОт 14.00 часа ще се проведе редовен брифинг на Централната избирателна комисия. \r\n \r\n*** \r\n   \r\nОт 09.00 часа в хотел „Интер Континентал“ ще се състои форум на тема „Децентрализация и регионализация в България: Уроци от международния опит и препоръки за България“, организиран от Организацията за икономическо сътрудничество и развитие. Заместник-министърът на регионалното развитие и благоустройството Деница Николова ще вземе участие във форума. \r\n \r\n*** \r\n   \r\nОт 09.30 часа в парка пред НДК посланикът на Швейцария Мюриел Берсе Коен ще открие изложбата на открито „Иновации за здраве”. Заместник-кметът на София Тодор Чобанов ще присъства на откриването.  \r\n \r\n*** \r\n   \r\nОт 07.30 часа пред сградата на ГДНП ще се проведе брифинг на „Пътна полиция“ във връзка с Европейския ден без загинали на пътя. \r\n \r\n*** \r\n   \r\nОт 09.00 часа в „София Тех Парк“, Лабораторен комплекс, зала 125, ще се проведе форум на тема „Какво може да направи персонализираната медицина за вас и какво можете да направите вие за персонализираната медицина“. \r\n \r\n*** \r\n   \r\nОт 09.15 часа в зала „Мусала“ на хотел „Хилтън“ Посолството на Великобритания в София и Националната комисия за борба с трафика на хора организират съвместно международна конференция на тема „Публично-частното партньорство в борбата с трафика на хора: Как правителството и бизнесът се справят с трафика на хора във веригите за доставки“. \r\n \r\n*** \r\n   \r\nОт 10.00 часа в СУ „Св. Кл. Охридски“, Аудитория 137, ще се проведе Първи по рода си Европейски конгрес по роботизирана хирургия в България под егидата на Медицински университет – Плевен. \r\n \r\n*** \r\n   \r\nОт 10.00 до 18:00 часа, в Интерпред-СЦТ ще се проведе конференция за кариерно преориентиране и пре-скрининг в България – SCALE UP Your Career. \r\n \r\n*** \r\n   \r\nОт 11.00 часа в Националния пресклуб на БТА ще се състои представяне на доклада: „Икономическо състояние и развитие на малките областни центрове в България“. \r\n \r\n*** \r\n   \r\nОт 11.00 часа в галерия „Сердика“ ще се състои откриването на първия международен поетичен пленер „Софийски метафори“. \r\n \r\n*** \r\n   \r\nОт 17.00 часа в Руския културно-информационен център, зала 305, ще се състои литературна вечер по повод 60 години от рождението на поета, литературоведа, преводача и композитора Владимир Стоянов. \r\n \r\n*** \r\n   \r\nОт 17.00 часа в Централен военен клуб (Малка зала) ще бъде представена книгата „Тайни и загадки на „Тихия фронт“. \r\n \r\n*** \r\n   \r\nМежду 17.30 и 20.30 часа в Националния музей „Земята и хората“ ще бъдат отворени информационни щандове на 22 езика по повод на Европейския ден на езиците. \r\n \r\n*** \r\n \r\nОт 19.00 часа в Бургаската опера „Движение България на гражданите“ - Бургас ще представи официално кандидатите си за общински съветници. \r\n \r\n*** \r\n \r\nОт 12.00 часа в Културен център „Морско казино“ президентът на Конфедерацията на независимите синдикати в България Пламен Димитров и Здравко Тошков - областен координатор на Регионалния съвет на КНСБ, ще подпишат споразумение за подкрепа и сътрудничество с Димитър Николов за следващия четиригодишен мандат.  \r\n \r\n*** \r\n \r\nОт 15.30 часа на площада пред НЧ „Атанас Манчев 1920“ ще бъде отбелязан празникът на град Каблешково. \r\n \r\n*** \r\n   \r\nОт 18.00 часа в зала „Георги Баев“ ще бъдат представени Най-добрите подводни фотографии на творци от цял свят. \r\n \r\n*** \r\n   \r\nОт 10.30 часа в Университетския център „Бачиново“ на Югозападен университет „Неофит Рилски“ ще бъде открита петата балканска научна конференция „Наука – образование – изкуство през 21-ви век“. \r\n \r\n*** \r\n   \r\nОт 09.00 до 11.00 часа Варненското дружество по детска ендокринология ВАПЕД, Медицински университет – Варна, Университетската болница „Св. Марина” и ДКЦ „Св. Марина” организират Дни на отворените врати за детския растеж. \r\n \r\n*** \r\n   \r\nОт 10:00 часа в Училището за деца с нарушено зрение шеф Анатоли Колев ще дари лично музикални инструменти на стойност 2500 лева. \r\n \r\n*** \r\n \r\nОт 13.00 часа в Зоопарка във Варна ще се проведе пресконференция по повод работна среща на зоопарковете се провежда във Варна. Тридневна работна среща на зоопарковете в България се провежда в периода от 25-ти до 27-ми септември в сградата на варненския зоокът. Поканени за участие са представители на 19 зоопарка от страната, от Спасителния център - с. Баня, от Института по рибни ресурси и аквариума, както и представители на Министерството на околната среда и водите. Основните теми на форума са „Организация и работа на Българската асоциация на зоопарковете и аквариумите (БАЗА)“; „Лицензиране на зоопарковете – нормативна уредба, обмен на диви животни“ с лектор Валери Георгиев, началник на отдел „Биологично разнообразие“ в МОСВ; „Партньорства със зоопарковете от Европа, тенденции и виждания за развитието на зоопарковете\"; Представяне дейността на Спасителния център „Защита на костенурки“ - с .Баня с лектор Иво Иванчев и др. \r\n \r\n*** \r\n   \r\nОт 16.00 часа в парка на Военен клуб ще се проведе кампанията „Бъди войник“. \r\n \r\n*** \r\n \r\nOт 11.00 часа в пресклуба на БТА ще се състои пресконференция на областното ръководство на СДС на тема „Местни избори-2019“. \r\n \r\n*** \r\n \r\nОт 12.00 часа в пресклуба на БТА ще се състои пресконференция на Националния съвет на Отечествения съюз, на която ще бъде представена програмата на предстоящата научна конференция, посветена на 75 години от събитията на 9 септември 1944 година и 100 години от рождението на Пенчо Кубадински.  \r\n \r\n*** \r\n   \r\nОт 09.30 часа, в залата на Габровска търговско-промишлена палата – ул. „Брянска” 30 (сградата на НТС) ще бъде подписано Споразумение за сътрудничество между кандидата за кмет на община Габрово Таня Христова и Конфедерацията на независимите синдикати в България (КНСБ). \r\n \r\n*** \r\n   \r\nОт 18.00 часа в салона на НЧ ,,Съгласие-1890’’, ще бъде представена най-новата пиеса на Стефан Цанев – театралната поема „Цигуларката на Бога“. \r\n \r\n*** \r\n \r\nОт 10.00 часа на улица „Цар Освободител” при паметника на Ильо войвода ще се проведе съвместна операция на „Пътна полиция” и БЧК по повод Европейския  ден без загинали на пътя. \r\n \r\n*** \r\n   \r\nОт 10.00 часа в конферентната зала на Градски дом на културата „Борис Христов” ще се проведе юбилейна научна сесия на тема „Иван Евстратиев Гешов – велик пловдивчанин, строител на съвременна България”. \r\n \r\n*** \r\n   \r\nОт 11.00 часа в регионалния пресклуб на БТА ГЕРБ - Сливен кани останалите партии и кандидати в местните избори да подпишат споразумение за честна и почтена изборна кампания. \r\n \r\n*** \r\n \r\nВ 16.30 часа ще се състои предпремиерно откриване на Епископската базилика на Филипопол. \r\n \r\n*** \r\n   \r\nОт 16.00 часа в Концертна зала на Централната сграда на висшето училище ще стартират събитията на „Европейска нощ на учените 2019“. \r\n \r\n*** \r\n   \r\nОт 19.00 часа в зала „Колодрума“ златните момичета от националния отбор по художествена гимнастика ще представят своите съчетания в спектакъл. \r\n \r\n*** \r\n \r\nВ 19.00 часа в зала „Планетариум\" на Регионален природонаучен музей ще се състои среща с писателката Петя Кокудева.  \r\n \r\n*** \r\n   \r\nОт 14.00 часа в заседателната  зала на общината, Общинският съвет ще проведе редовно заседание. \r\n \r\n*** \r\n   \r\nОт 11.00 часа в Националния пресклуб на БТА в Шумен ще се състои пресконференция на ПП ГЕРБ.  \r\n   \r\n*** \r\n   \r\nОт 13.00 часа в зала „Проф. Венета Вичева” в Община Шумен ще се състои откриване на научно-практическата конференция „Предизвикателствата на съвремието и качеството на образование“.  \r\n   \r\n***  \r\n   \r\nОт 14.00 часа в Националния пресклуб на БТА в Шумен ще се състои пресконференция на Добромир Драев, кандидат за кмет на Шумен. \r\n \r\n*** \r\n   \r\nОт 18:00 часа в рамките на честването на 160-годишнината от рождението на ген. Радко Димитриев проф. Венелин Цачевски ще представи в Регионална библиотека „Стилиян Чилингиров” автобиографичната книга „Радко Димитриев – пълководецът” – респектиращ научен труд, базиран на документи от българските и руските архиви, на спомени и трудове на военни експерти. \r\n \r\n*** \r\n   \r\nОт 09.30 часа в храм „Св. Йоан Богослов“ Негово преосвещенство Белоградчишки епископ Поликарп ще оглави Архиерейска света Литургия.", "date": "2019.09.26", "title": "Предстоящи събития в страната за 26 септември (Агенция „Фокус“)"}
{"url": "http://www.focus-news.net/news/2019/09/26/2702353/predstoyashti-mezhdunarodni-sabitiya-za-26-septemvri-agentsiya-fokus.html", "text": "*** \r\n  Визита на българския премиер Бойко Борисов \r\n \r\n*** \r\n  Бундестагът решава за разпускане на структурата поддържаща архива на ЩАЗИ \r\n \r\n*** \r\n  Визита на японския премиер Шиндзо Абе \r\n \r\n*** \r\n  Московският градски съд ще разгледа обжалването на присъдата на осъдения за участие в протест актьор \r\n \r\n*** \r\n  Конференция посветена на 70-годишнина на Frankfurter Allgemeine Zeitung с участието на Ангела Меркел \r\n \r\n*** \r\n  Реч на президента на ЕЦБ Марио Драги за рисковете пред Еврозоната \r\n \r\n*** \r\n  Пресконференция на иранския президент Хасан Роухани", "date": "2019.09.26", "title": "Предстоящи международни събития за 26 септември (Агенция \"Фокус\")"}
{"url": "http://www.focus-news.net/news/2019/09/26/2702347/premierat-boyko-borisov-ochakvame-satrudnichestvo-s-yuzhna-koreya-v-oblastta-na-bateriite-za-elektromobili-avtomobilniya-sektor-i-turizma.html", "text": "Очакваме сътрудничество с Южна Корея в областта на батериите за електромобили, автомобилния сектор и туризма. Това каза премиерът Бойко Борисов в изявление след срещата си с южнокорейския премиер Ли Нак-йон, предаде специалният пратеник на  Агенция „Фокус“ . Борисов отбеляза, че общи приоритети и за двете държави са образованието и културата. „Именно заради това бих извел на преден план взаимоотношенията между нашите университети и академии“, добави още той. Във връзка с обсъжданата през първия ден от посещението му тема за южнокорейски инвестиции в батерии за електромобили и акумулатори, Борисов заяви, че позициите на Южна Корея и България са се сближили. „Надявам се и на цялата политическа подкрепа на колегите от правителството на Корея и в автомобилната промишленост“, допълни премиерът. От изявлението му стана ясно, че България и Южна Корея водят преговори и относно военно-промишлените комплекси, но реализацията им все още е далеч във времето. Премиерът Борисов припомни и  вчерашната тема, свързана с желанието на България да засили отношенията си с Република Корея и в областта на туризма: „Искаме да прикачим директната връзка с Хърватия – Южна Корея и към нас, за да засилим и туризма между двете страни“, обясни той. \r\n “Фокус“ припомня: През октомври 2017 година южнокорейският премиер беше на официално посещение в България. Тогава на среща с държавния глава Румен Радев Ли Нак-йон заяви, че страната ни може да бъде врата за корейския бизнес към общия европейски пазар, а на премиера Бойко Борисов обеща да предаде на корейските силни компании в световен мащаб ентусиазма на страната ни да стимулира корейските инвестиции в България. \r\nТеодора ПАВЛОВА", "date": "2019.09.26", "title": "Премиерът Бойко Борисов: Очакваме сътрудничество с Южна Корея в областта на батериите за електромобили, автомобилния сектор и туризма"}
{"url": "http://www.focus-news.net/news/2019/09/26/2702355/nimh-dnes-oblachnostta-shte-bade-znachitelna-i-glavno-v-sledobednite-chasove-shte-ima-valezhi-ot-dazhd.html", "text": "Днес облачността ще бъде значителна и главно в следобедните часове ще има валежи от дъжд. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . На отделни места в Северна България ще прегърми. Вятърът, около обяд в Западна България, а до полунощ и в крайните източни райони, ще се ориентира от северозапад, ще е до умерен, в Дунавската равнина - временно силен. Максималните температури ще бъдат между 21° и 26°, в София около 22°. Атмосферното налягане е по-ниско от средното за месеца. Вечерта ще започне да се повишава. \r\nНад Черноморието облачността ще бъде по-често значителна, на места с предимно слаби валежи. Вятърът ще е до умерен от юг-югозапад. Максимална температура на въздуха 21-25°. Температурата на морската вода е 21-23°. Вълнението на морето най-често ще бъде 3 бала. \r\nНад планините ще преобладава облачно и мъгливо време. На много места около и след обяд ще превали, в отделни райони и ще прегърми. Ще духа до умерен, по високите и открити части и временно силен западен вятър. Максимална температура на височина 1200 метра – около 17°, на 2000 метра – около 9°.", "date": "2019.09.26", "title": "НИМХ: Днес облачността ще бъде значителна и главно в следобедните часове ще има валежи от дъжд"}
{"url": "http://www.focus-news.net/news/2019/09/26/2702356/prezidentat-rumen-radev-shte-napravi-izkazvane-pred-obshtoto-sabranie-na-oon-v-nyu-york.html", "text": "Президентът Румен Радев е на работно посещение в Ню Йорк, САЩ. Това съобщиха от  прессекретариата на държавния глава . Радев ръководи българската делегация и ще представи страната ни в рамките на 74-тата редовна сесия на Общото събрание на ООН. \r\nДнес държавният глава Румен Радев ще направи изказване пред Общото събрание на ООН (около 18.15 часа българско време). В рамките на деня президентът ще проведе работна среща с представители на американски компании, организирана от Бизнес съвета за международно разбирателство. Предвидена е и среща с американски еврейски организации. \r\nВ рамките на работното си посещение в САЩ българският държавен глава провежда и редица срещи със свои колеги, които представляват страните си на 74-тата сесия на Общото събрание на ООН. \r\nВ делегацията, ръководена от българския държавен глава, е и заместник министър-председателят по правосъдната реформа и министър на външните работи Екатерина Захариева.", "date": "2019.09.26", "title": "Президентът Румен Радев ще направи изказване пред Общото събрание на ООН в Ню Йорк"}
{"url": "http://www.focus-news.net/news/2019/09/26/2702349/premierat-boyko-borisov-pregovorite-ni-za-folksvagen-sa-na-finala-ostanahme-v-rayona-balgariya-i-turtsiya.html", "text": "Преговорите ни за „Фолксваген“ са на финала - останахме в района България и Турция. Това каза премиерът Бойко Борисов в изявление след срещата си с южнокорейския премиер Ли Нак-йон, предаде специалният пратеник на  Агенция „Фокус“ .Министър-председателят отговори и на журналистически въпрос относно броя на фирмите, произвеждащи части за „Хюндай“ в България, като посочи, че те са над 31. Той отново се спря на преговорите за строеж на завод на „Фолксваген“ в България: „Преговорите ни, на финала, на които в района останахме България и Турция, много внимателно се следят и в Южна Корея“,  Бойко Борисов изрази надежда срещите с президента и премиера на Южна Корея да допринесат за сближаване на позициите между двете държави. „Искаме частният бизнес в Корея да се толерира и да инвестира в България“, посочи премиерът. Борисов е благодарил за поздравленията на южнокорейския премиер за избора на Кристалина Георгиева за управляващ директор на МВФ. \r\nТеодора ПАВЛОВА", "date": "2019.09.26", "title": "Премиерът Бойко Борисов: Преговорите ни за „Фолксваген“ са на финала - останахме в района България и Турция"}
{"url": "http://www.focus-news.net/news/2019/09/26/2702358/sport-grigor-dimitrov-zapochva-uchastieto-si-na-turnira-v-chandu.html", "text": "Григор Димитров започва участието си на турнира в Чанду. Първи съперник на българина е британецът Даниел Еванс. Двубоят помежду им е първи в програмата за четвъртия ден от надпреварата и ще започне не по-рано от 08:00 часа българско време. \r\nДимитров и Еванс ще играят един срещу друг за трети път. До момента най-добрият български тенисист и британецът са изиграли два мача помежду си и си делят по една победа. През 2011 Димитров надигра Еванс в Ийстбърн, а пет години по-късно загуби от него във Вашингтон.Ако започне с успех участието си, българинът ще се класира на 1/4-финал, където ще играе срещу Александър Бублик или Джордан Томпсън.", "date": "2019.09.26", "title": "Спорт: Григор Димитров започва участието си на турнира в Чанду"}
{"url": "http://www.focus-news.net/news/2019/09/26/2702357/vitseprezidentat-iliyana-yotova-shte-otkrie-konferentsiyata-ima-li-es-potentsial-da-bade-samostoyatelen-globalen-igrachi.html", "text": "В 10.00 часа в зала „Средец“ на София Хотел Балкан вицепрезидентът Илияна Йотова ще открие конференцията „Има ли ЕС потенциал да бъде самостоятелен глобален играч?“. Това съобщиха от  прессекретариата на държавния глава . Събитието се организира от Института за икономически и международни отношения и Фондация „Фридрих Еберт“.", "date": "2019.09.26", "title": "Вицепрезидентът Илияна Йотова ще открие конференцията „Има ли ЕС потенциал да бъде самостоятелен глобален играч?“"}
{"url": "http://www.focus-news.net/news/2019/09/26/2702359/ministar-ekaterina-zaharieva-shte-se-sreshtne-s-izpalnitelniya-direktor-na-unitsef-henrieta-for-v-nyu-york.html", "text": "Вицепремиерът и министър на външните работи Екатерина Захариева е на посещение в Ню Йорк, където участва в 74-тата редовна сесия на Общото събрание на ООН. Това съобщиха от пресцентъра на  Министерството на външните работи . Основните въпроси в дневния ред на тазгодишната сесия на ОС на ООН включват мир и сигурност, изкореняване на бедността, качественото образование, борба с климатичните промени и приобщаване.   \r\nДнес външният ни министър ще се срещне с изпълнителния директор на УНИЦЕФ Хенриета Фор, ще участва и в събитие, посветено на „Алианс на мултилатерализма“. Тази инициативата, подкрепена от министър Захариева, е  лансирана от министрите на външните работи на Германия и Франция Хайко Маас и Жан-Ив Льо Дриан.", "date": "2019.09.26", "title": "Министър Екатерина Захариева ще се срещне с изпълнителния директор на УНИЦЕФ Хенриета Фор в Ню Йорк"}
{"url": "http://www.focus-news.net/news/2019/09/26/2702335/sakrateno-sadebno-sledstvie-ili-neiobzor.html", "text": "Съкратено съдебно следствие или не? Този въпрос ще бъде решен на второ четене на промените в Наказателния и Наказателно-процесуалния кодекс.  Депутатите приеха общо четири законопроекта – три за промени в Наказателно-процесуалния и един в Наказателния кодекс. С 97 гласа „за“, 62 „против“ депутатите запазиха съкратеното съдебно следствие на първо четене. Предложението направи ПГ на ГЕРБ в Наказателния кодекс. Преди това парламентът прие промени в Наказателно-процесуалния кодекс, съгласно които няма да се прилага съкратено съдебно следствие за тежки престъпления. Същественият дебат се проведе за промените, внесени от ГЕРБ.  \r\n  Председателят на Правна комисия Анна Александрова  защити законопроекта на ГЕРБ и посочи, че запазването на диференцираната процедура съкратеното съдебно следствие цели облекчаване на съдебната система. „Предложението, което направихме аз и колегите от ПГ на ГЕРБ в Наказателния кодекс касае институтът на съкратеното съдебно следствие да се запази, но и да отговори на обществените очаквания на хората за увеличаване на наказанието при умишлено на причиняване на смърт, тежка телесна повреда, блудство или изнасилване. Институтът е въведен през 2006 г. чрез съкращаване на процеса на доказване в съдебна фаза. То може да премине под формата на две различни процедури, като само едната от тях предвижда редукция на наказанието“, допълни Анна Александрова. По думите й идеята за въвеждането идва след като се налага да бъдат прекратени над 275 хил. дела през 2007 г.“Всички извършители са пуснати на свобода. С направеното предложение целим да запазим диференцираната процедура по чл. 371, ал 2 от НПК, която улеснява доказването на обвинителната теза, тъй като се избягват рисковете, произтичащи от евентуална промяна на свидетелски показания или от невъзможност да бъде проведен разпит на свидетеля пред съда“, обясни Александрова. Тя посочи,че промените на ГЕРБ са в две посоки. „Към този момент редукцията по закон при признаване на факти и обстоятелства по обвинителния акт е намаляване на така определеното наказание с една трета от него. Ние предлагаме тя да е с една пета. Освен това казваме – това нее императивно. Това решение трябва да го вземе съдът при определяне на наказанието“, изтъкна още председателят на Правна комисия и вносител на законопроекта. \r\n„Второто ни предложение е в ал. 2, където се уреждат двете най-тежки наказания – доживотен затвор без замяна и доживотен затвор, предлагаме аналогично правно решение“, допълни още Анна Александрова. \r\nОт своя страна  министърът на правосъдието Данаил Кирилов  посочи, че ако се търси ефективно правно решение, трябва да се премахне политическото състезание и политическата страст. Няма смисъл от това. Тръгнахме да търсим правно решение. При положение, че има три еднакви законпроекта. Също помислете парламентарно-процесуално как ще ги обедините. Те са еднакви и как ще изглежда общия доклад за тези три законопроекта. ние опитахме, защото този дебат не се води от днес. Той се води от повече от 10 години. Опитахме да дадем правната алтернатива. Няма да кажа правно-техническото решение, но ще кажа правната алтернатива в наказателно-правния контекст. Вие добре знае, но го премълчавате в изказванията си двукратно, но е важно и хората да го разберат. Решението, което сте предложили и което да, беше прието преди три или 13 минути, което беше подкрепено, то касае процесуалната норма в НПК. Ние дадохме няма да казвам алтернативното, но другото правно решение. Това, което касае материално-правната разпоредба и относима към определяне на наказанието. Съдът извършва сложна дейност, той съобразява множество обстоятелства, които е установил в рамките на процеса и в рамките на доказването пред него. Кирилов заяви, че с предложенията си в Наказателния кодекс ГЕРБ не са тръгнали да се състезават с популизма и да разкарват жертви на престъпления тук и там.   \r\n Лидерът на БСП Корнелия Нинова  призова Кирилов да се извини за тези си думи на хората. Тя заяви, че ГЕРБ се държат политически лицемерно, вкарват ни в правен абсурд и демонстрират морална нищета. Показахме единомислие по един твърде важен и сложен въпрос. Призовавам ви по същия начин единодушно и без партийни украски да отхвърлим предложения законопроект от Министерски съвет или г-н министър, правя второ предложение – оттеглете законопроекта. Аргументите ми за това, което предлагам. Нека да видим с какви мотиви е внесен законпроекта на МС официално писмено и изговорени устно. Първо беше казано при внасяне на този законпроект, че го правите като алтернатива на законопроекта на БСП. По тази тема няма алтернатива. За зверски изнасилено и убито дете, единствената алтернатива е възмездие. Прав сте, г-н министър, нека да не внасяме в това политически и партийни пристрастия. Да гледаме обективно на ситуацията. Не разбирам защо всяко различно мнение схващате като политическа омраза. Не, просто имаме различно мнение и сега ще го чуете. Вторият аргумент, с който внасяте вашия законпроект, да не отпада съкратеното производство е, че ще бъде много скъп на бюджета и на съдебната система, защото по общия ред делото изисква експертизи, разходи и т.н. Какъв е изборът тук – пари или справедливост. Ние избираме второто. Вие мислите за парите. Дори и в тези случаи. Третият ви аргумент – бързина на процеса. Щели да се забавят делата, да изтече давностният срок и да бъдат прекратени без присъда. Само че бързината на процеса не зависи от съдиите. Зависи от тази зала. Зависи от това какви закони ще напишем. В какви срокове ще ги накараме да работят. Какви ще са давностните срокове. Не прехвърляйте отговорността на съда, тя е на законодателя“, допълни още Нинова. Тя заяви, че БСП има вяра на съда, но те работят по законите, които в тази зала са приели. „БСП е последователна в позицията си по този въпрос. Г-н Корнезов в 41-ото НС внася такова предложение за отпадане на съкратено произвоство, Янаки Стоилов в следващо. Сега и ние го правим и нямаме никакви скрупули. Последователни и твърди сме – при тежки престъпления, при изнасилвания и убийства да няма съкратено производство и да не се намаляват присъди. Казвате да се съобразим с мненията на експертите. Добре, главна прокуратура отхвърли вашия закон, съдии, експерти се изказаха срещу него“, изтъкна още тя. \r\n„Представям на вашето внимание национална подписка, която съдържа 15 882 подписа преди 1 седмица, вече са над 20 хил. Обръщам се към министър Кирилов и вие скъпи близки, на пострадали, да дойде тук и от трибуната да ви се извини. Не може да каже, че някой ви разкарва напред назад, за да просълзявате народни представителки. Обида към тези хора е да твърдите, че някой ги разкарва насила. Идете там, идете в Сотиря да видите за какво става дума и тогава ще ви питам дали вие няма да се разплачете“, добави още Нинова. Според нея е създаден прецедент, с който се премахва съкратеното производство и закон, с който се премахва. „Някой юрист да излезе и да ни обясни какъв казус е това. От своя страна  Кирилов  посочи пред журналисти, че Нинова не е разбрала какво са дебатирали. \"Не смятам да коментирам обвиненията на Корнелия Нинова. Тя дори не е разбрала за какво дебатираме. Виждам, че внимателно си водеше бележки. Ние не сме на комсомолско заседание. Този дебат трябва да е сериозен. Вижда се какви са последиците от съкратения дебат, а не от съкратеното производство\", допълни още Кирилов. На въпрос защо е излязъл от зала, докато говори лидерът на БСП, Кирилов обясни, че е свободен човек и има право да присъства или не на заседанието.\"Същината на нашето предложение е, че искаме да допълним отговорността на съда точно с тази преценка. С преценката дали в конкретния случай следва да се приложат положителните за обвиняемия последици от едно съкратено съдебно следствие\", допълни още министърът. \r\nДеница КИТАНОВА", "date": "2019.09.26", "title": "Съкратено съдебно следствие или не?(ОБЗОР)"}
{"url": "http://www.focus-news.net/news/2019/09/26/2702346/premierite-na-balgariya-i-republika-yuzhna-koreya-podpisaha-memorandum-za-razbiratelstvo-satrudnichestvo-v-oblastta-na-energetikata.html", "text": "Премиерите на България и Република Южна Корея подписаха Меморандум за разбирателство и сътрудничество в областта на енергетиката, предаде специалният пратеник на  Агенция „Фокус“ . Това се случи по време на срещата между южнокорейския и българския премиер в Сеул, където Борисов е на официално посещение. \r\nТеодора ПАВЛОВА", "date": "2019.09.26", "title": "Премиерите на България и Република Южна Корея подписаха Меморандум за разбирателство сътрудничество в областта на енергетиката"}
{"url": "http://www.focus-news.net/news/2019/09/26/2702361/shte-se-provede-redoven-brifing-na-tsentralnata-izbiratelna-komisiya.html", "text": "От 14.00 часа ще се проведе редовен брифинг на Централната избирателна комисия. Това съобщиха от пресцентъра на  ЦИК . Брифингът ще се състои в Пресклуба в сградата на Народното събрание на пл. „Княз Александър І“ 1, вход откъм Националната художествена галерия.", "date": "2019.09.26", "title": "Ще се проведе редовен брифинг на Централната избирателна комисия"}
{"url": "http://www.focus-news.net/news/2019/09/26/2702351/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nОблачността ще е значителна и главно в следобедните часове ще има валежи от дъжд. На отделни места в Северна България ще прегърми. Вятърът, около обяд в Западна България, а до полунощ и в крайните източни райони, ще се ориентира от северозапад, ще е до умерен, в Дунавската равнина - временно силен. Максималните температури ще са между 21° и 26°. \r\nНад планините ще преобладава облачно и мъгливо време. На много места около и след обяд ще превали, на отделни места и ще прегърми. Ще духа до умерен, по високите и открити части и временно силен западен вятър. Максимална температура на височина 1200 метра – около 17°, на 2000 метра – около 9°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок 15.11.2019 г.; \r\nДвижението в посока Бургас от км 20+600 до км 20+980 се осъществява с повишено внимание, поради извършване на ремонтни дейности в аварийната лента по съоръжение при км 20+840. Срок 26.09.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничения за движение по АМ „Струма“ поради пожара при км 62+700: \r\nПлатното в посока Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности за всички МПС. \r\nЗа леките автомобили и МПС до 12 т за периода от 14 ч. на последния работен \r\nден на седмицата до 10 ч. на последния почивен ден в посока София – Благоевград движението се пренасочва в насрещното платно и се осъществява в две ленти, а за посока Благоевград – София в една лента. \r\nЗа периода от 10 ч. на последния почивен ден до 14 ч. на последния работен ден, \r\nв посока София – Благоевград движението се осъществява в една лента, а в посока Благоевград – София в две ленти. \r\nПътните превозни средства над 12 т, включително и автобусите, пътуващи към \r\nКулата се отбиват по обходен маршрут по път I-1/Е-79 от пътен възел „Долна Диканя“ до „Бобошево“. За пътуващите към София отбиването по път Е-79 се осъществява от пътен възел „Бобошево“ до пътен възел „Дупница – Север“. \r\nЗа МПС над 12 т се забранява движението по пътната връзка от път Е-79 към АМ „Струма“, при пътен възел „Дупница Север“ на км 51+236 и по пътните връзки от път ІІ-62 Дупница-Кюстендил към АМ „Струма“ на пътен възел „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 27.09.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 21:00 часа. Срок 30.09.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 02.10.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г.; \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът III-843: Движението по път III-843 Велинград – Каратепе от км 14+000 до км 20+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 27.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 26.09.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 30.09.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 27.09.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nПът III-501: Движението по път III-501 Басарбово – Две могили от км 7+000 до км 32+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 50 км/ч. Срок до 27.09.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 30.09.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 27.09.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-663: Движението по път Димитровград – Симеоновград в участъка от км 40+600 до км 47+900 е ограничено за всички МПС поради изпълнението на строително – ремонтни дейности. \r\nОбходен маршрут: \r\n-\tЗа направлението гр. Димитровград – гр. Симеоновград: гр. Димитровград – с. Черногорово – с. Воден – с. Александрово – с. Константиново – гр. Симеоновград. \r\n-\tЗа направлението гр. Симеоновград – гр. Димитровград: гр. Симеоновград – с. Константиново – с. Александрово – с. Воден – с. Черногорово – гр. Димитровград. Срок до 17:00 часа на 27.09.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30. 09. 2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.26", "title": "Актуална пътна обстановка"}
{"url": "http://www.focus-news.net/news/2019/09/26/2702362/parlamentat-shte-reshi-kak-da-raboti-po-vreme-na-kampaniyata-za-mestni-izbori.html", "text": "Парламентът ще реши как да работи по време на кампанията за местни избори. Това предвижда програмата за работа на  Народното събрание . На вниманието на депутатите  са поставени изменения в  Закона за пазарите на финансови инструменти на първо четене. Промените са внесени от Министерски съвет и с тях в българското законодателство се въвеждат мерки по прилагането на европейски регламент. Чрез текстовете се въвежда и изискване централните депозитари на ценни книжа да изготвят и поддържат план за възстановяване с определено съдържание. Народните представители ще се занимаят и с второто четене на Закона за публичните предприятия, чийто вносител отново е Министерски съвет.", "date": "2019.09.26", "title": "Парламентът ще реши как да работи по време на кампанията за местни избори"}
{"url": "http://www.focus-news.net/news/2019/09/26/2702354/deutsche-welle-bundestagat-glasuva-za-opredelyaneto-na-data-za-zapochvane-na-pregovorite-za-chlenstvoto-v-es-na-severna-makedoniya-i-albaniya.html", "text": "Партиите от управляващата коалиция в Берлин – Съюзът (ХДС/ХСС) и Германската социалдемократическа партия (ГСДП), постигнаха съгласие да се одобри определянето на дата за започване на преговорите за членството на Северна Македония и Албания в Европейския съюз. Бундестагът ще гласува предложението в рамките на деня, съобщава германската медия  Deutsche Welle  в македонската си редакция.  \r\n„Това, че партиите от коалицията освободиха пътя за преговорите със Северна Македония и Албания е важен сигнал за европейската интеграция на целия регион. В четвъртък Бундестагът ще даде „зелена светлина“. Двете държави трябва да продължат усилията за реформи. Заедно с нашите европейски партньори ние ще ги подкрепяме в техните стремежи и ако е необходимо, ще изискваме и допълнителни усилия“, коментира депутатът Незахат Барадари от ГСДП. \r\nОсвен партиите от коалицията в Берлин, подкрепа за започване на преговорите за членството на Северна Македония и Албания в ЕС се очаква още и от „Зелени“. \r\n \r\n Тереза Герова", "date": "2019.09.26", "title": "Deutsche Welle: Бундестагът гласува за определянето на дата за започване на преговорите за членството в ЕС на Северна Македония и Албания"}
{"url": "http://www.focus-news.net/news/2019/09/26/2702364/pred-sgradata-na-gdnp-shte-se-provede-brifing-na-patna-politsiya-vav-vrazka-s-evropeyskiya-den-bez-zaginali-na-patya.html", "text": "От 07.30 пред сградата на ГДНП ще се проведе брифинг на „Пътна полиция“ във връзка с Европейския ден без загинали на пътя. Това съобщиха от пресцентъра на  МВР .", "date": "2019.09.26", "title": "Пред сградата на ГДНП ще се проведе брифинг на „Пътна полиция“ във връзка с Европейския ден без загинали на пътя"}
{"url": "http://www.focus-news.net/news/2019/09/26/2702368/kableshkovo-shte-otbelezhi-svoya-praznik-s-tridnevna-programa.html", "text": "Празникът на град Каблешково ще бъде отбелязан с тридневна музикална програма. От 15.30 часа, на площада пред Народно читалище „Атанас Манчев 1920“ ще има весела надпревара за най-малките – „Рисунка на асфалт”. Това съобщиха от пресцентъра на  Община Поморие . \r\nПрограмата ще продължи и на 27 септември 2019 г. (петък) от 14.00 часа с шестото издание на фестивала за народни инструменталисти „Да излееш душата си с музика“, а от 18.30 часа ямболският фолклорен ансамбъл „Тунджа“ ще изнесе празничен концерт. \r\nНа 28 септември 2019 г. (събота), от 16.30 часа се организира забава за деца с разни чудеса. От 18.30 ч. на същия ден трио “Тенорите” и вариететно шоу “Фламинго” ще се погрижат за достойния завършек на тържествата. \r\nОбщина Поморие, кметство Каблешково и читалище „Атанас Манчев 1920“ канят всички жители и гости да се присъединят към празника.", "date": "2019.09.26", "title": "Каблешково ще отбележи своя празник с тридневна програма"}
{"url": "http://www.focus-news.net/news/2019/09/26/2702348/yuzhnokoreyskiyat-premier-li-nak-yon-shte-zasilim-satrudnichestvoto-s-balgariya-v-oblastta-na-turizma-kulturata-i-obrazovanieto.html", "text": "Ще засилим сътрудничеството с България в областта на туризма, културата и образованието. Това каза южнокорейският премиер Ли Нак-йон в изявление след срещата си с българския министър-председател Бойко Борисов, предаде специалният пратеник на  Агенция „Фокус“ . Южнокорейският министър-председател заяви, че се очаква посещението на Борисов да създаде чудесна възможност за задълбочаване на отношенията между двете страни. „Помолих Борисов корейски фирми да участват в изграждането на инсталация за RDF отпадъци“, посочи Ли Нак-йон. На днешната двамата премиери са разгледали развитието на двустранните отношения, както и отношенията между Северна и Южна Корея . Също така тема на разговорите е било и постоянното нарастване на търговията и инвестициите между България и Корея.  „Двамата се съгласихме да подкрепим обещаващи бъдещи индустрии на двете страни като производство на батерии за електромобили и  автомобили, за да се работи за създаване на работни места и икономическо развитие. Оценихме, че проектите за производство на слънчева енергия на корейските компании в България се е превърнали във важна основа за икономическото сътрудничество между двете страни.  С подписания днес Меморандум за разбирателство и сътрудничество в областта на енергетиката ще подсили сътрудничеството ни в областта на плана по обновяемата енергия“, коментира южнокорейският премиер. \r\nСред обсъдените теми са били и сътрудничеството във всикотехнологични области като науката и технологиите. „Преценихме, че има много място за съвместно действие на двете страни в областта на отбраната и отбранителната промишленост. Обясних на премиера Борисов какви усилия полага корейското правителство за установяване на мир на Корейския полуостров и благодарим на българското правителство за подкрепата му към нашето. Премиерът Борисов и аз се договорихме да създаде, предпоставки за бъдещи успехи и на взаимен просперитет“, добави още южнокорейският министър-председател. \r\nТеодора ПАВЛОВА", "date": "2019.09.26", "title": "Южнокорейският премиер Ли Нак-йон: Ще засилим сътрудничеството с България в областта на туризма, културата и образованието"}
{"url": "http://www.focus-news.net/news/2019/09/26/2702360/ministar-temenuzhka-petkova-shte-poseti-kompleksa-maritsa-iztok-v-grad-radnevo.html", "text": "Министърът на енергетиката Теменужка Петкова ще посети комплекса „Марица-изток“. Това съобщиха от пресцентъра на  Министерството . От 14.00 часа в административната сграда на „Мини Марица-изток“ ЕАД в град Раднево тя ще се срещне с представители на енергийните дружества и на синдикалните организации на КТ „Подкрепа“ и Конфедерацията на независимите синдикати в България. Обсъдени ще бъдат мерките за бъдещата работа на комплекса „Марица-изток“.  \r\nСлед 16.00 часа се предвижда брифинг в административната сграда на „Мини Марица-изток“ ЕАД.", "date": "2019.09.26", "title": "Министър Теменужка Петкова ще посети комплекса „Марица-изток“ в град Раднево"}
{"url": "http://www.focus-news.net/news/2019/09/26/2702366/zam-kmetat-na-sofiya-doncho-barbalov-shte-poseti-spetsializiranata-bolnitsa-za-aktivno-lechenie-na-onkologichni-zabolyavaniya.html", "text": "Зам.-кметът на София Дончо Барбалов ще посети в 12.00 часа Специализираната болница за активно лечение на онкологични заболявания (СБАЛОЗ) ЕООД. Това съобщиха от пресцентъра на  Столична община . Със собствени средства в лечебното заведение е извършен ремонт и е закупена нова медицинска апаратура. СБАЛОЗ ЕООД се намира в жк. „Младост 1“ на бул. „Акад. Андрей Сахаров“ 1.", "date": "2019.09.26", "title": "Зам.-кметът на София Дончо Барбалов ще посети Специализираната болница за активно лечение на онкологични заболявания"}
{"url": "http://www.focus-news.net/news/2019/09/26/2702369/zam-ministar-karina-angelieva-i-predstaviteli-ot-evropeyskata-komisiya-shte-posetyat-tri-ot-proektite-za-izgrazhdane-i-razvitie-na-tsentrove-za-varhovi-postizheniya.html", "text": "Заместник-министърът на образованието и науката Карина Ангелиева и представители от Европейската комисия ще посетят три от проектите за изграждане и развитие на центрове за върхови постижения и центрове за компетентност, които се финансират по Оперативна програма „Наука и образование за интелигентен растеж“ 2014-2020. Това съобщиха от пресцентъра на  Министерството на образованието и науката . \r\nСъбитието ще започне в 11.30 часа в Института по роботика, а в програмата му се предвижда презентация на проект BG05M2OP001-1.002-0006 - „Изграждане и развитие на Център за компетентност „Квантова комуникация, интелигентни системи за сигурност и управление на риска” (Quasar)”. \r\nСлед обиколката на центъра заместник-министър Ангелиева и г-жа Виториа Алиата ди Вилафранка, която отговаря за укрепването на административния капацитет и изпълнението на програмите в България, Хърватска, Румъния и Унгария, ще направят изявление.", "date": "2019.09.26", "title": "Зам.-министър Карина Ангелиева и представители от Европейската комисия ще посетят три от проектите за изграждане и развитие на центрове за върхови постижения"}
{"url": "http://www.focus-news.net/news/2019/09/26/2702371/api-vazmozhni-sa-zatrudneniya-na-prodazhbata-na-elektronni-vinetki-poradi-planirani-testove.html", "text": "Между 12.00 часа и 15.00 часа са планирани тестове на захранването на единия от двата центъра за данни на Националното тол управление – т.нар. елки на тол системата. Това съобщиха от пресцентъра на  Агенция „Пътна инфраструктура“ . Възможно е да възникнат частични забавяния и прекъсвания, които биха могли да затруднят продажбите на електронни винетки.  \r\nЗа избягване на риска от проблеми с покупката на е-винетка по време на планираните тестове препоръчваме на водачите внимателно да планират пътуването си по републиканската пътна мрежа и да купят електронната си винетка своевременно. \r\nПредстоящите тестове се правят веднъж на два месеца.", "date": "2019.09.26", "title": "АПИ: Възможни са затруднения на продажбата на електронни винетки поради планирани тестове"}
{"url": "http://www.focus-news.net/news/2019/09/26/2702363/afp-tramp-podkrepi-prozrachnostta-na-litsata-podavashti-signali-za-narusheniya.html", "text": "Президентът на САЩ Доналд Тръмп обеща прозрачност по отношение на лицата, чиито сигнали са довели до задействането на процедура по импийчмънт, която да установи дали американският лидер е оказал натиск върху Украйна по политически причини, предава  AFP . \r\n„Информирал съм всички членове на Камарата (на представителите на САЩ), че изцяло подкрепям прозрачността на т.нар. информация за подаване на сигнали за злоупотреби, въпреки че уж данните бяха второкласни\", подчерта Тръмп на пресконференция. \r\n \r\n Тереза Герова", "date": "2019.09.26", "title": "AFP: Тръмп подкрепи „прозрачността“ на лицата, подаващи сигнали за нарушения"}
{"url": "http://www.focus-news.net/news/2019/09/26/2702372/na-11-iya-evropeyski-kongres-po-robotizirana-hirurgiya-meditsinski-universitet-pleven-shte-realizira-3d-demonstratsiya-na-robot-asistirana-operatsiya.html", "text": "За първи път в България ще се проведе Европейски Конгрес по роботизирана хирургия с организатор Медицински университет – Плевен в периодаот днес до 28 септември 2019 г. Това съобщиха от пресцентъра на  МУ - Плевен . По време на 11-ия Европейски Конгрес по роботизирана хирургия в София Медицински университет – Плевен (МУ-Плевен) ще реализира специална демонстрация на 3D Хирургия на живо. Уникалното излъчване на демонстрацията ще се реализира с обучителна цел по европейски проект BG05M2OP001-1.002-0010-C01 „Център за компетентност по персонализирана медицина, 3D и телемедицина, роботизирана и минимално инвазивна хирургия“, финансиран от Оперативна програма „Наука и образование за интелигентен растеж“. \r\nВ рамките на ХI Европейски Конгрес по роботизирана хирургия в София паралелно ще бъдат представени две операции на живо, излъчвани в 3D формат. Едната ще бъде робот-асистирана операция, която ще извърши екипът на чл.-кор. проф. д-р Григор Горчев, а втората - фокусирана ултразвукова хирургия на живо чрез прилагане на ХАЙФУ технологията от екипа на доц. д-р Добромир Димитров.  \r\nМУ - Плевен спечели домакинството на Европейския конгрес по роботизирана хирургия преди четири години в Париж, Франция след сложна конкурсна процедура. Проф. Славчо Томов, ректор на МУ - Плевен, член за втори мандат на Съвета на Европейската Асоциация по роботизирана гинекологична хирургия SERGS, е председател на научния комитет на форума. Проф. Григор Горчев, почетен ректор на МУ - Плевен, е президент на конгреса в България.  \r\nЕвропейският форум по роботика се провежда под мотото „Отвъд границите“, носещо посланието за разширяване на асоциацията с млади специалисти от Източна Европа, които в бъдеще ще прилагат високите технологии и новите хирургични методи в обучението и клиничната практика.  \r\nКонгресът ще се проведе в най-старата Алма Матер – Софийски университет „Свети Климент Охридски“ в периода 26-28 септември 2019 г. Форумът ще привлече в България цяла плеяда от най-изтъкнатите хирурзи в роботиката от САЩ и Европа, както и китайските партньори на МУ - Плевен, които ще изнесат пленарни доклади, споделяйки своя опит и визия за развитие на новите технологии и роботиката. Очаква се в конгреса да вземат участие над 300 специалисти от Европа и Америка, както и много български лекари и студенти по медицина. За първи път в европейския форум по роботика ще участва т.нар. Световен Отбор (SLS World Team) от топ хирурзи на Световната Лапароскопска Асоциация със специална интерактивна сесия „Хирургически изненади“ в  . Пленарни лекции ще изнесат водещи хирурзи от САЩ и Европа, като Camran Nezhat (САЩ), Pedro Ramirez (САЩ), Robert Holloway (САЩ), Richard Satava (САЩ), Jan Persson (Швеция), Angelo Maggioni (Италия), Rainer Kimmig (Германия) и др.  \r\nПрез 2018 година МУ – Плевен отбеляза 10 години от въвеждането за първи път на роботизираната хирургия в Югоизточна Европа и в България с пионер чл.-кор. проф. д-р Григор Горчев. Отбелязани бяха и 5 години от въвеждането за първи път на понятието „хирургия без скалпел“ или „ултразвукова хирургия“ чрез лечение на солидни тумори с апарат за високоинтензивен фокусиран ултразвук (ХАЙФУ) в България и Югоизточна Европа. Методът намира изключително широко приложение и популярност във водещите световни клинични центрове през последните години. Това е напълно неинвазивна медицинска терапия, при която чрез насочен ултразвуков сигнал и при уникална прецизност се постига аблация (стопяване) на новообразуванието. Терапията е органосъхраняваща, без конвенционална хирургична интервенция - без разрези, без кръвозагуба, с минимален риск от инфекции и липса на оперативен стрес. Ултразвуковата аблация е революционен, радикално нов подход при третирането на новообразувания в човешкото тяло (тумори) - както доброкачествени, така и злокачествени.  \r\nМедицински университет – Плевен се откроява на картата на висшето медицинско образование в България и в Европа със съвременния си облик на водещ образователен и научноизследователски център с приоритети в роботизираната хирургия и телемедицината, привличащ все повече български и чуждестранни студенти. С разположените общо три роботизирани системи на територията на висшето училище и университетските бази МУ – Плевен се утвърждава като център по роботизирана хирургия. Трите роботизираните системи, последната от които da Vinci Xi във високотехнологичната Университетска Болница „Света Марина“ – Плевен, се прилагат успешно и пълноценно в научноизследователската дейност, в клиничната практика и в обучението на студенти по гинекология, хирургия и урология. Към университета функционира уникален за Балканския полуостров Телекомуникационен ендоскопски център с експериментална операционна зала и виртуална зала с тренажори, който е оборудван с високотехнологична апаратура в сферата на ендоскопската хирургия. Една от аудиториите на центъра функционира като модерно 3D студио за демонстрации на Хирургия на живо, където студенти и медицински специалисти имат възможността да се потопят триизмерно в човешката анатомия и да участват в оперативната интервенция през очите на хирурга. Всичко това дава уникална възможност на студенти, докторанти, специализанти и лекари-специалисти за обучение с авангардна апаратура.", "date": "2019.09.26", "title": "На 11-ия Европейски Конгрес по роботизирана хирургия Медицински университет - Плевен ще реализира 3D демонстрация на робот-асистирана операция"}
{"url": "http://www.focus-news.net/news/2019/09/26/2702374/koha-ditore-kosovo-sarbiya-albaniya-i-severna-makedoniya-shte-podpishat-sporazumenie-za-mini-shengen.html", "text": "Сърбия, Албания и Северна Македония ще подпишат споразумение за създаването на балкански „мини Шенген“. Новината бе оповестена от държавния глава на Сърбия Александър Вучич от Ню Йорк, където участва в Общото събрание на ООН, съобщава електронното издание на прищинския ежедневник  Koha Ditore . \r\nВучич поясни пред сръбските медии, че се е срещнал с албанския премиер Еди Рама и с министър-председателя на Северна Македония Зоран Заев. Съгласно думите му, лидерите са обсъдили премахването на бариерите пред бизнеса и улесняване на движението на хора и услуги. \r\nНа официалната интернет страница на сръбския президент липсва информация за провеждането на подобна среща. Такава не е публикувана и на сайта на албанския премиер, подчертават от редакцията. Но Вучич бе категоричен пред медиите, че е било обсъдено създаването на „мини Шенген“ на Балканите, който ще включва Сърбия, Албания и Северна Македония. \r\n \r\n Тереза Герова", "date": "2019.09.26", "title": "Koha Ditore (Косово): Сърбия, Албания и Северна Македония ще подпишат споразумение за „мини Шенген“"}
{"url": "http://www.focus-news.net/news/2019/09/26/2702365/mo-na-rusiya-sadeystvieto-na-turtsiya-shte-pomogne-za-rabotata-na-kontrolno-propuskatelnite-punktove-v-siriya.html", "text": "Представители на руския Център за помирение на враждуващите страни в Сирия се надяват, че съвместно с турските военни ще бъде възможно да се установи работата на контролно-пропускателните пунктове за връщане на бежанците в зоната за деескалация в северозападната провинция Идлиб. Това съобщи пред репортери началникът на руския център, отговарящ за контрола върху движението на бежанците в Сирия - генерал-майор Равил Мугинов, предава  TACC . \r\n„Всички знаят, че терористите в зоната за деескалация на Идлиб блокират преминаването на бежанци. Призоваваме турската страна да ни съдейства, тъй като имат наблюдателни пунктове в района. Надяваме се, че с общи усилия ще установим по-продуктивна работа на тези контролно-пропускателни пунктове [„Суран“ и „Абу ал-Дюхур“]\", заяви генералът. \r\nТой припомни, че след освобождението на град Хан Шейхун в южната част на провинция Идлиб, контролно-пропускателният пункт „Суран“ в съседната провинция Хама започна работа както в северно, така и в южно направление. Ако по-рано през него са преминавали главно мигранти от Идлиб, сега цивилни са започнали да се връщат в освободените градове и села, добави Мугинов. Според него през изминалия месец в освободените територии са се върнали около 10 хиляди души. \r\nКонтролно-пропускателният пункт „Абу ал-Духур“ в зоната за деескалация в Идлиб бе открит на 13 септември: преди това той работеше от март до декември 2018 г., тогава старейшините на съседните села действаха като посредници. Повторното отваряне стана факт по инициатива на руския Център за помирение в тясно сътрудничество със сирийската страна. \r\nВластите обявиха откриването на още един хуманитарен коридор в село Суран на 22 август. В резултат на операция, проведена през август, сирийската армия освободи територии в северната част на Хама и на юг от Идлиб, които терористите контролираха от 2014 г. насам. Ключовият момент беше връщането на контрола над Хан Шейхун и достъпа до участъка на магистралата Дамаск-Алепо. \r\n \r\n \r\n \r\n . \r\n \r\n Тереза Герова", "date": "2019.09.26", "title": "МО на Русия: Съдействието на Турция ще помогне за работата на контролно-пропускателните пунктове в Сирия"}
{"url": "http://www.focus-news.net/news/2019/09/26/2702370/kathimerini-pompeo-predupredi-turtsiya-da-spazva-rezolyutsiite-otnosno-varosiya.html", "text": "Държавният секретар на САЩ Майк Помпео увери министъра на външните работи на Република Кипър Никос Христодулидис, че всички едностранни действия от страна на Турция с цел повторно откриване на курорта Вароша в северната част на разделения остров биха били в противоречие с резолюциите на ООН и ще възпрепятстват всички усилия за възобновяване на мирните преговори, съобщава електронното издание на атинския ежедневник  Kathimerini . \r\nСпоред добре информиран източник от Вашингтон, позицията на Помпео е изложена в писмо, изпратено до Христодулидис на 13 септември.„САЩ  призовават всички страни да спазват резолюциите (550 и 789) и ще предадат ясно същото съобщение на Турция“, цитира изтоникът на медията думите на първия дипломат на Вашингтон.   \r\nПомпео също потвърди подкрепата на САЩ за федеративно устройство на Кипър, която предлага най-добрият шанс за по-добро бъдеще за жителите на острова. \r\nХристодулидис участва в сряда вечер в официална вечеря в Ню Йорк, дадена от Помпео за неговите колеги от Европейския съюз. \r\nГрад Варосия (Вароша) е под контрола на турските киприоти от 1974 г. Миналата седмица турският вицепрезидент Фуат Октай повтори плановете на Анкара да отвори Вароша и да върне имотите там на законните им собственици „на основата на историческите доказателства\". \r\n \r\n Тереза Герова", "date": "2019.09.26", "title": "Kathimerini: Помпео предупреди Турция да спазва резолюциите относно Варосия"}
{"url": "http://www.focus-news.net/news/2019/09/26/2702367/denyat-26-septemvri-v-balgarskata-istoriya.html", "text": "На тази дата през 1371 г. се състои Чирменската битка (Черноменска битка) – сражение между самостоятелните владетели на Средна и Южна Македония – прилепският крал Вълкашин и серският деспот Иван Углеша, с турските войски на султан Мурад I. Войските на двамата братя (около 60 000) проникват в Източна Тракия и се насочват към Одрин, но при крепостта Черномен (тур. Чирмен) близо до Одрин, на брега на р. Марица, претърпяват пълно поражение. И двамата братя заедно с голяма част от войниците падат в боя.  \r\nПрез 1885 г. Иван Евстратиев Гешов преговаря в Лондон за признаване на Съединението, а Григор Начович – във Виена. \r\n \r\n \r\n2008 г. \r\nСъздаден е Черноморския еврорегион от страните-членки на Европейския съюз - България и Румъния. Еврорегионът включва областите, граничещи с Черно море. \r\n \r\n \r\n2006 г. \r\nБългария и Румъния получават дата за членство в Европейския съюз - от 1 януари 2007 година. \r\n \r\n \r\n2005 г. \r\nУнгария ратифицира договора за присъединяване на България и Румъния към ЕС по време на председателството на Италия. \r\n \r\n \r\n2002 г. \r\nВ периода 26 - 28 септември се провежда официално посещение на португалския президент Жоржи Сампаю в България. Той изразява подкрепа за българската кандидатура за членство в НАТО. Подписва се двустранно споразумение за взаимно наемане на работа на граждани на двете страни. \r\n \r\n \r\n1996 г. \r\nПравителството подготвя протокол за присъединяването на България към Световната търговска организация (СТО). \r\n \r\n \r\n1994 г. \r\nНовата парламентарна група “Нов избор” на Димитър Луджев получава от президента Желю Желев мандат за съставяне на правителство, но не успява да получи парламентарна подкрепа. \r\nДимитър Петров Луджев е историк, политически и държавен деец. Роден е на 27 март 1950 г. в Бургас. След 10 ноември 1989 г. се включва активно в обществено-политическия живот на страната. От 1989 г. е член на Клуба за гласност и преустройство. През август 1992 г. създава Център за нова политика, а от юли 1994 г. е съпредседател на парламентарния съюз \"Нов избор\". Участва в коалицията Обединение за национално спасение и в Либерално-демократическия съюз. Заема и отговорни държавни постове: заместник-председател на Министерския съвет в правителството на Димитър Попов (1990-1991 г.), министър на отбраната в правителството на Филип Димитров (ноември 1991 г. – май 1992 г.). \r\n \r\nСъздадена е политическа коалиция “Предизборен съюз на демократична алтернатива за републиката”. В нея влизат партиите “Гражданско обединение за републиката”, “Българска социалдемократическа партия”, “Алтернативна социалистическа партия” и “Зелена партия”. На парламентарните избори от 18 декември 1994 г. не успява да прескочи 4% бариера. На местните избори през октомври-ноември 1995 г. ДАР участва самостоятелно или в коалиция с други политически сили. БСДП напуска временно коалицията преди местните избори през октомври 1995 г., но така и не възстановява членството си в нея. В началото на февруари 1996 г. от коалицията е изключена Зелената партия. ДАР се превръща в двупартийна коалиция на АСП и ГОР. Първоначално председателството на коалицията се поема на ротационен принцип от председателите на коалиционните партии, което е променено с изборен принцип през август 1995 г. Председател на ДАР е Александър Томов. По –късно коалицията се разпада. \r\n \r\n \r\n1944 г. \r\nВлиза в сила решение на българското правителство да скъса дипломатическите си отношения с Унгария. Решението е взето на 23 септември същата година. \r\n \r\n \r\n1912 г. \r\nПо време на Балканската война черногорската армия атакува османската. \r\nКонкретен повод за войната дават кланетата над българското население в Щип (ноември 1911 г.) и Кочани (юли 1912 г.). В отговор на жестокостите на османските власти правителствата на България, Гърция, Сърбия и Черна гора отправят до Високата порта искане за административни реформи в европейските предели на империята и след последвалия категоричен отказ от нейна страна те пристъпват към обща мобилизация на войските си. \r\nПърва започва военните действия Черна гора. В края на септември 1912 г. нейните войски нахлуват в Северна Албания. Това довежда до скъсване на дипломатическите отношения между Османската империя и четирите балкански правителства, като на 4 октомври тя им обявява война. На свой ред на 5 октомври България и Гърция също обявяват война на Турция. На 7 октомври към тях се присъединява и Сърбия. При започване на войната балканските съюзнички разполагат общо с 645 000 души войска и 1412 оръдия, а армията на Османската империя възлиза на 420 000 души и 930 оръдия. \r\n \r\n \r\n1899 г. \r\nВ периода 19 – 26 септември се провеждат допълнителни парламентарни избори, спечелени от Либералната партия. Изборите бележат началото на конфликти между либерали и народнолиберали, които впоследствие довеждат до падане на кабинета. \r\n \r\n \r\n1885 г. \r\nИван Евстратиев Гешов преговаря в Лондон за признаване на Съединението, а Григор Начович – във Виена. \r\nПо силата на Берлинския договор от 1878 г. Южна България, наречена по искане на английската дипломация Източна Румелия, е откъсната от възобновената българска държава и включена отново в пределите на Османската империя, макар и с известна автономия. Българското население от Областта не се примирява с решенията на Берлинския договор и незабавно повежда борба против тях. Първоначалният замисъл е присъединяването на Областта да стане заедно с присъединяването на другите откъснати от Княжеството български области. След като това се оказва невъзможно, главно поради неподходящата международна обстановка, на преден план излиза задачата да се реализира поне присъединяването само на Източна Румелия. Първите опити за осъществяване на тази задача се предприемат още през 1880 г. През 1884 г. въпросът за присъединяването на Източна Румелия към Княжество България отново излиза на преден план, но и този път не може да бъде решен. Борбата взема организиран характер след учредяването на Българския таен централен революционен комитет (БТЦРК) в Пловдив през февруари 1885 г. Той се нагърбва с изпълнението на задачата само с революционни средства, по примера на дейците на Априлското въстание през 1876 г. През лятото на 1885 г. е избран нов състав на БТЦРК, който, без да се отказва от подготовката на масова революционна борба, издига лозунга за обединение на Южна и Северна България под скиптъра на княз Александър I Батенберг. Предприемат се бързи действия за спечелване на някои командири на Източнорумелийската милиция. Решено е акцията да се проведе към средата на септември 1885 г., но започналите големи демонстрации в някои села и градове стават причина тя да се ускори. Дава се заповед на 5 срещу 6 септември формираните в околните на Пловдив села и градове чети да се отправят към областния център. Сутринта на 6 септември те, заедно с частите на Източнорумелийската милиция, обкръжават конака и арестуват намиращия се в него главен управител – Г. Кръстевич. Вместо да се възползва от дадените му права по силата на Органическия устав и да повика незабавно турски войски от Цариград, Кръстевич, като родолюбец, предпочита да се предаде доброволно. Веднага след провъзгласяването на Съединението е сформирано Временно правителство начело с д-р Г. Странски, което поема управлението на Областта до пристигането на княз Александър I Батенберг. В състава на временното правителство влизат: д-р Г. Странски (председател), д-р Ст. Чомаков (подпредседател) и членове: майор Д. Николаев, майор Д. Филов, майор С. Муткуров, майор Р. Николов, Й. Груев, К. Пеев, д–р Г. Янкулов, Д. Юруков, З. Стоянов, Г. Данчов, Ат. Самоковец и Г. Бенев. За главнокомандващ източнорумелийската милиция е назначен майор Д. Николаев. \r\nПрисъствието на лица от двете политически партии в Областта, на четирима военни дейци и представител на БТРЦК трябва да покаже на външния свят и особено на Русия, че Съединението е общонародно дело. Веднага след съставянето си, Временното правителство обявява военно положение в Областта и издава заповед за мобилизиране на мъжкото население, годно да носи оръжие. Заедно с това то отправя и покана до княз Александър I Батенберг да поеме управлението на обединена България. Временното правителство просъществува до 9 септември 1885 г., когато в Пловдив пристига князът и възлага функциите му на Комисарство на Южна България. \r\n \r\n \r\n1883 г. \r\nТретото Обикновено народно събрание одобрява конвенциите за изплащане на окупационния дълг към Русия и за дострояване на Източните железници (Цариброд-Вакарел). \r\n \r\n \r\n1769 г. \r\nПо време на Руско-турската война (1768 г. – 1774 г.) руски войски под командването на генерал граф Пьотр Александрович Румянцев завладяват Яш. Победата позволява на руското командване да подготви мащабни настъпателни действия срещу турските части в района на р. Дунав. \r\nРуско –турската война ( 1768-1774 г.) се води за руски излаз на Черно море и спиране на турската експанзия в Русия и Украйна. На страната на Турция участва Кримското татарско ханство. Русия започва военните действия през октомври 1768 г. През 1769 г. руските войски превземат Азов и гр. Таганрог на брега на Азовско море, заемат Яш, окупират Молдова и част от Влашко. Руският експедиционен корпус в Грузия освобождава Кутаиси и обсажда крепостта Поти. През 1770 г. турският флот е разгромен в Чесменския залив край бреговете на Мала Азия. Руските войски превземат Крим, който окончателно влиза в състава на Руската империя. През 1774 г. руските части преминават Дунав, настъпват в България, обсаждат Русе, Силистра и Шумен и преминават на юг от Стара планина. В кампаниите от 1773-1774 г. се отличава А. В. Суворов. Войната завършва с Кючюккайнарджанския мирен договор (1774 г.). Договорът изменя съотношението на силите в района на Черно море в полза на Русия, която получава правото да защитава християнското население в Османската империя. \r\n \r\n \r\n1396 г. \r\nСъстои се битката при Никопол. Османските войски нанасят катастрофално поражение на кръстоносните рицари. През февруари 1396 г. в Буда по призива на унгарския крал Сигизмунд I се стичат френски, бургундски, английски, немски рицари. За похода Сигизмунд свиква и унгарски войски, както и отряди от Трансилвания и Хърватия. По р. Дунав трябва да проникнат венециански и родоски кораби, които да подпомагат кръстоносната армия, чийто брой според новите изследвания достига 20 000 души. През август рицарите преминават р. Дунав и с помощта на Иван Срацимир успяват да завземат Видин и Оряхово и достигат Никопол. Скоро при града пристига и султан Баязид I, в чиято войска с петхилядна конница участва сръбският княз Стефан Лазаревич. В завързалото се сражение кръстоносците претърпяват пълно поражение, а крал Сигизмунд успява да се спаси с кораб по р. Дунав. Победата при Никопол позволява на Баязид I да пристъпи към окончателното унищожаване на Видинското царство. \r\n \r\n \r\n1371 г. \r\nСъстои се Чирменската битка (Черноменска битка) – сражение между самостоятелните владетели на Средна и Южна Македония – прилепският крал Вълкашин и серският деспот Иван Углеша, с турските войски на султан Мурад I. Войските на двамата братя (около 60 000) проникват в Източна Тракия и се насочват към Одрин, но при крепостта Черномен (тур. Чирмен) близо до Одрин, на брега на р. Марица, претърпяват пълно поражение. И двамата братя заедно с голяма част от войниците падат в боя.  \r\nЧирменската битка има решително значение както за България, така и за целия Балкански полуостров. Иван Шишман е принуден да се признае за васал на султан Мурад I и се задължи да плаща ежегоден данък, а сестра му Кера Тамара е изпратена в султанския харем. \r\n \r\n \r\n На тази дата са родени: \r\n \r\n1931 г. \r\nРоден е Кръстьо Анков Горанов – български философ марксист, социолог и естет, член-кореспондент на БАН (1984 г.). Професор е по социология (1970 г.) и по философия във ВИТИЗ \"Кр. Сарафов\" (дн. НАТФИЗ). Директор е на Института за култура при БАН (1971 г.). Народен представител е в VII ВНС. Автор е на съчиненията: \"Съдържание и форма в изкуството\" (1958 г.), \"Художествен образ и съвременност\" (1967 г.), \"Основи на естетиката\" (1986 г.) и др. \r\n \r\n \r\n1886 г. \r\nРоден е Ран Босилек (псевдоним на Генчо Станчев Негенцов) – български писател. \r\nРан Босилек (Генчо Негенцов) завършва Априловската гимназия в родния си град Габрово 1904 г., където след това е учител (1904-1908 г.). Следва славянска филология и право в СУ “Св. Климент Охридски” (1908-1910 г.), завършва право с докторат в Брюксел (1916 г.). Известно време е адвокат, но интересите му към литературата го откъсват от тази професия. Участва в редактирането на списание \"Светулка\", редактира вестник \"Врабче\" и сп. \"Детска радост\" – едно от най-известните детски издания в България. Редактор е в издателство \"Хемус\". Председателства Дружеството на детските писатели. Членува в Съюза на българските писатели. За пръв път печата детски стихове и приказки през 1906 г. в списание \"Светулка\". Ран Босилек е един от създателите на художествено оформената детска книга в България. Умира на 8 октомври 1958 г. в София. \r\n \r\n \r\n1881 г. \r\nРоден е Никола Петков Бакърджиев – военен и държавен деец. Завършва Военното училище в София (1901 г.) и Военната академия в Торино (Италия). По време на Балканската война 1912–1913 г. и на Междусъюзническата война 1913 г. е помощник-началник на Оперативната секция при Щаба на Действащата армия, а от 23 март 1913 г. е и временен началник на същата секция. След въвличането на България в Първата световна война 1914–1918 г. като командир на дружина се отличава в боевете при Тутракан, за което е награден с орден \"За храброст\". От декември 1917 г. до април 1918 г. е началник на Оперативното отделение при Щаба на Действащата армия. След края на войната е преподавател във Военната академия и временен началник на Военноисторическото отделение при Щаба на армията. През следващите години заема и други командни постове, сред които и началник-щаб на армията (26 май 1926 г.– 11 януари 1929 г.). От 11 януари 1929 г. до 31 януари 1931 г. е военен министър, след което отново е началник-щаб на армията (1931–1934 г.). На 19 май 1934 г. е повишен в чин генерал от пехотата и минава в запаса. Повторно е поканен за военен министър от Иван Багрянов (1944 г.), но отказва. Умира на 21 март 1954 г. \r\n \r\n \r\n1879 г. \r\nРоден е Петко Юрданов Тодоров – български писател. \r\nПетко Ю. Тодоров учи в Търновската мъжка гимназия. През 1896 г. заминава заедно с брат си Христо Тодоров за Тулуза (Франция), където постъпва в “Лисе насионал”. Сътрудничи на в-к “Ла Депеш” с Ж. Жорес. След завръщането си редактира в-к “Законност” (заедно с Ив. Беливанов). Следва право в Берн, Швейцария (1898 г.), литература в Берлин и Лайпциг (1904 г.). Посещава различни европейски страни. Ранното творчество на Тодоров е под влияние на социализма - “Драски” (1894 г.) и “Стихове на скучната лира” (1895 г.). След 1900 г. създава зрелите си идилии и драми - “Идилии” (1908 г.), “Драми” (кн. 1, 1900 г.). Участва активно в българския литературен живот (1904-1910 г.); създава драмите “Страхил, страшен хайдутин”, “Първите”, “Змейова сватба”, “Невеста Боряна”. През март 1912 г. заминава да се лекува от туберкулоза на остров Капри, където на 14 февруари 1916 г. умира. Тленните му останките са пренесени в София през 1921 г. \r\n \r\n \r\n1854 г. \r\nРоден е Добри Ганчев (даскал Добри) – учител, историограф, мемоарист. Завършва полукласическа гимназия в гр. Николаев, Русия, след което е учител в Тулча. От 1876 г. до 1879 г. емигрира във Влашко, където участва в издаването на в. \"Нова България\" (1876–1877 г.). След като се завръща в Русия, завършва Историко-филологическия факултет на Киевската духовна академия. Постъпва на работа като секретар на Екзархията в Пловдив, а по-късно и в Цариград. Полага големи усилия за откриване на трикласни училища в Македония и Тракия (1883–1904 г.). Преподава история във Военното училище в София и български език на цар Фердинанд I. Автор е на редица трудове, по-известни от които са: \"История на руската държава\", \"Борбата за самостоятелност\", \"Ръководство по българска граматика\" и др. Умира на 12 април 1936 г. \r\n \r\n \r\n \r\n На тази дата умират:  \r\n \r\n1939 г. \r\nУмира Христо Иванов Силянов – български писател документалист, мемоарист, публицист и поет. Един от ръководителите на ВМОРО. \r\nХристо Силянов учи в Цариград, Солун и в Битоля, където завършва гимназия. Следва история в Швейцария, завършва Софийски университет “Св. Климент Охридски” (1907 г.). Учителства в Прилеп (1901-1902 г.). През 1902 г. минава в нелегалност и тръгва с четата на войводата Марко Лерински. Участва в Илинденско-Преображенското въстание (1903 г.). След потушаването му се заселва в София. Занимава се с журналистика и с обществена дейност. Преди избухването на Балканската война (1912-1913 г.) е в Македония с четата на В. Чекаларов. Председателства Дружеството на столичните журналисти (1931-1932 г.). За пръв път печата през 1898 г. в сп. “Ученически другар”. Редактира в-к “България”, “Бум”, “Демократически преглед”, “Сила”, “La Bulgarie” и др. Сътрудничи с хумор, разкази, статии и фейлетони на сп. “Ново време”, “Просвета”, “Пролетна заря”, “Македонски преглед”, “Съвременна илюстрация”, “Македония”, “Македоно-одрински преглед”, “Художник”, “Народ и армия”, “Сборник от турските зверства”, “Седмица”, “Свободно мнение”, “Наблюдател”, “Отечество”, “Военни известия”, “Обединение”, “Листопад”, “Нови хоризонти”, “Български турист”, “Нова България”, на в-к “Македонска трибуна”, “Завет”, “Македония”, “Вардар”, “Знаме”, “Време”, “Вечерна поща”, “Нов век”, “Мир”, “Трибуна” (Враца), “Знание”, “Илинден”, “Пряпорец” и др. Основава заедно с Ал. Кипров хумористичния в-к “Българан” и остава задълго в кръга на българановци. Антон Страшимиров го настанява на работа като редактор във в-к “Ден”. Повикан е в Цариград, за да поеме издаването на екзархийския в-к “Вести” в решителен политически момент - юни 1908 г., когато се премахва цензурата. Редактира заедно с П. К. Яворов и Д. Крапчев в-к “Илинден”. През 1919 г. основава сп. “Сила”, което първо след войната дава широко място на литературните материали и привлича писателите. Песните му наподобяват Чинтуловите и са популярни сред населението в Македония. След 1923 г. е в Демократическия сговор, понякога застава на консервативни позиции. Умира на 26 септември 1939 г. в София. Съчинения: “Тъгите на роба” (стих., 1903 г., в съавтарство с Вл. Ковачев), “Стихове” (1905 г.), “Един именит син на Костурско. Васил Чекаларов” (1914 г.), “Сръбско-българският спор и Русия” (1915 г.), “Македонската емиграция и българският национален въпрос” (1919 г.), “От Витоша до Грамос. Походът на една чета през Освободителната война - 1912” (1920 г.), “Писма и изповеди на един четник - 1902” (1967 г.), “Освободителните борби на Македония” (т. I-II, 1933-1943 г.), “Спомени от Странджа. Бележки по Преображенското въстание в Одринско - 1903” (1934 г.). \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.09.26", "title": "Денят 26 септември в българската история"}
{"url": "http://www.focus-news.net/news/2019/09/26/2702373/inspektor-mariya-boteva-patna-politsiya-evropeyskiyat-den-bez-zaginali-na-patya-tseli-pone-za-edin-den-da-pokazhem-che-mozhem-da-badem-evropeytsi-po-nashite-patishta.html", "text": "Европейският ден без загинали на пътя цели с делата си поне за един ден да покажем, че можем да бъдем европейци по нашите пътища. Това каза на брифинг инспектор Мария Ботева от ГД „Пътна полиция“, предаде репортер на  Агенция „Фокус“ . „На територията на цяла Европа всички страни, членки на TISPOL – Европейската мрежа на службите на „Пътна полиция“, и други присъединили се към нея държави, отбелязват Европейския ден без загинали на пътя. Инициативата се провежда за 4-та година. За първи път през 2016 г. в България отбелязахме нула загинали в Европейския ден без загинали на пътя. За съжаление през 2017 г. по пътищата на страната настъпиха произшествия, при които в този ден загина една жена, но през 2018 г. отново успяхме да постигнем целта и нямаше загинали на пътя“, посочи тя.  \r\nПо думите ѝ от 00.00 часа тази сутрин до момента няма загинали по пътищата в страната. „Искрено се надява това да продължи и през целия ден. Призовавам хората да бъдат малко по-отговорни и да насочат усилията си към това да нямаме жертви на пътя днес“, каза още инсп. Ботева.  \r\n„За 2018 г. на територията на Европа от 30 страни, които са участвали в Европейския ден бе загинали на пътя и са подавали своята статистика, имаме 48 загинали общо. От 17 страни са регистрирани 0 загинали, сред които е България, има 5 страни с 1 загинал, една с 2-ма, една с трима, две с 4-ма, две с 6-ма, една държава със 7 и една с 11 загинали. Безспорно ние сме сред първенците в този ден. По този начин изпълняваме повелята на цяла Европа и на  Европейската мрежа на службите на „Пътна полиция“ – с делата си поне за един ден да покажем, че можем да бъдем европейци по нашите пътища. Искрено се надявам тази операция EDWARD в днешния ден да донесе щастие на всички семейства и всеки да се прибере до довечера жив и здрав“, добави тя.", "date": "2019.09.26", "title": "Инспектор Мария Ботева, „Пътна полиция“: Европейският ден без загинали на пътя цели поне за един ден да покажем, че можем да бъдем европейци по нашите пътища"}
{"url": "http://www.focus-news.net/news/2019/09/26/2702376/v-natsionalniya-muzey-zemyata-i-horata-shte-badat-otvoreni-informatsionni-shtandove-na-22-ezika-po-povod-evropeyskiya-den-na-ezitsite.html", "text": "В Националния музей „Земята и хората“ ще бъдат отворени информационни щандове на 22 езика по повод Европейския ден на езиците. Това съобщиха от пресцентъра на  Представителството на ЕК в България . \r\nЕвропейският ден на езиците се отбелязва всяка година на 26 септември по инициатива на Европейската комисия и Съвета на Европа. На различни места в Европа се провеждат езикови уроци, игри, дискусии, конференции, радио предавания, конкурси с участието на езикови и културни институти, асоциации, университети и училища.  \r\nПо повод на Европейския ден на езиците през 2019 г. днес между 17.30 и 20.30 часа в Националния музей „Земята и хората“ ще бъдат отворени информационни щандове на 22 езика, на които гостите ще имат възможност да участват в игри и забавни активности, както и да се включат в speak dating (eзикови срещи) на 12 езика. На щанда на Дирекцията за писмени преводи на Европейската комисия ще можете да научите повече за 24-те официални езика на Европейския съюз, да разберете с какво се занимават преводачите на Комисията и как можете да станете стажант при тях, както и за текущия конкурс за млади преводачи Juvenes Translatores.  \r\nОт 21 до 30 октомври Столичната библиотека ще бъде домакин на многоезичната пътуваща изложба „Алиса в страната на чудесата“, която ще представи издания на книгата на над 30 езика.", "date": "2019.09.26", "title": "В Националния музей „Земята и хората“ ще бъдат отворени информационни щандове на 22 езика по повод Европейския ден на езиците"}
{"url": "http://www.focus-news.net/news/2019/09/26/2702375/denyat-26-septemvri-v-svetovnata-istoriya.html", "text": "Европейски ден на езиците е и Световен ден на контрацепцията. През 1580 г. Франсис Дрейк и неговата експедиция акостират в Плимут след 33-месечно околосветско пътешествие. През 1907 г. английската колония Нова Зеландия става доминион – самоуправляваща се държава в състава на Британската империя, признаваща върховната власт на английския крал (кралица). Доминиони са още Канада (от 1867 г.), Австралийския съюз (от 1901 г.) и др. \r\nПрез 1912 г. по време на Балканската война черногорската армия атакува османската, а през 1918 г. започва последното голямо сражение през Първата световна война – битката за Аргон. През 1934 г. на вода се пуска най-големият пътнически кораб на компания “Кунард лайн” ­ “Куин Мери”. На този ден през 1955 г. вследствие на кризисна ситуация на Нюйоркската стокова борса се отбелязват загуби от 44 милиона щатски долара. \r\n \r\n \r\n \r\n2017 г.  \r\nВторият най-голям необработен диамант в света \"Леседи ла Рона\", е продаден за 53 млн. долара. Диамантът е открит през ноември 2015 г. в Ботсвана в мината \"Карауе\". Теглото на диаманта е 1109 карата. На езика на местните името му означава „Нашата светлина“. \r\n \r\n \r\n2016 г. \r\nИндийската организация за космически изследвания (ИОКИ) успешно изстрелва в орбита Скатсат-1 и седем други спътника от космическия център „Сатиш Дхауан“ в Шрихайрота. \r\n \r\n \r\n2016 г. \r\nПровежда се конституционен референдум в Азербайджан \r\n \r\n \r\n2015 г. \r\nЗеметресение с магнитуд 6.5 по скалата на Рихтер е регистрирано в Чили, в близост до крайбрежието на юг от град Ла Серена. \r\n \r\n \r\n2014 г. \r\nБританският парламент одобрява провеждането на въздушни удари върху „Ислямска държава“. \r\n \r\n \r\n2012 г. \r\nВ Гърция е обявена 24 часова национална стачка. \r\n \r\n \r\n2011 г. \r\nМинистър председателят на Испания Хосе Луис Родригес Сапатеро разпуска парламента и обявява предсрочни парламентарни избори. Социалистът премиер изтегля с четири месеца парламентарните избори, които трябва да се проведат през март 2012 г., поради безсилието на правителството да се справи с антикризисната политика. След изборите Сапатеро се оттегля от политиката поради нарастващата обществена подкрепа за консервативната Народна партия на Мариано Рахой. \r\n \r\n \r\n1990 г. \r\nУмира Алберто Моравия (псевдоним на Алберто Пинкерле) – италиански писател. \r\nАлберто Моравия е роден през 1907 г. Автор е на: сборник разкази \"Онова нещо\", \"Трилогия за отчуждението\": \"Приключението\" (1960 г.), \"Нощта\" (1960 г.), \"Затъмнението\" (1962 г.), романа \"Аз и Той\" и други. \r\n \r\n \r\n1989 г. \r\nЕвропейската общност приема план за подпомагане на Полша и Унгария — програма ФАР (PHARE). \r\n \r\n \r\n1984 г. \r\nКитай и Англия постигат споразумение за преминаването на Хонконг под китайско управление от 1997 г. \r\nХонконг е територия в Азия, в югоизточната част на Китай на брега на Южнокитайско море. Състои се от 2 части: остров Сянган и малък участък от полуостров Дзюлун – китайски територии, отнети от Великобритания през 1842 г., а също – по-голямата част от полустров Дзюлун с прилежащите острови (т. нар. Нова територия), дадени под аренда от Китай на Великобритания през 1898 г. за срок от 99 години. Площта на Хонконг е 1 066 кв. км. населението – 6 500 000 жители, над 98% от които – китайци. Официални езици са английски и китайски. Административен център е гр. Сянган (англ. Виктория). Благодарение на големите чужди инвестиции (китайски, английски, японски и американски) през 60-те и 70-те години на ХХ в. на базата на вносни суровини започва бурно развитие на промишлеността, около 4/5 от продукцията на която отива за износ. Развити са следните промишлени отрасли шивашка, обувна, електротехническа, електронна, текстилна, хранително-вкусова, тютюнева, нефтохимическа, циментова и порцеланово-керамична промишленост, корабостроене, туризъм. Добиват се каолин, флуорит, кварцов пясък. В страната съществува интензивно развито зеленчукопроизводство и цветарство. Отглеждат се свине, птици. Развит е риболовът. Изградена е ЖП и шосейна мрежа. Много добре развит е търговският флот. Хонконг е износител (включително реекспорт) на промишлена продукция, бижутерия, играчки. Развит е. През юли 1997 г. Хонког е върнат на Китай. \r\n \r\n \r\n1983 г. \r\nВ нощта на 26 септември 1983 година в команден пункт Серпухов-15, намиращ се недалеч от Москва, постъпва съобщение от космическата система за ранно предупреждение - за нападение от страна на САЩ. Оперативният дежурен в този момент - подполковник Станислав Петров - взема решение, че това е лъжливо сработване на системата, в което предотвратява потенциална ядрена война. \r\n \r\n \r\n1976 г. \r\nУмира Леополд Стефан Ружичка – швейцарски химик органик, професор, Лауреат на Нобелова награда за химия (1939 г., заедно с А. Бутенанд). През 1910 г. завършва Виенското техническо училище в Карлсруе. Асистент е на Г. Щаудингер. През 1912 г. заминава заедно с него за Швейцария. Преподава във Федералното висше техническо училище в Цюрих (1923-1925 г., 1929-1957 г.). През 1926-1929 г. е професор в Утрехтския университет. Основните му трудове са посветени на установяване строежа (ирон, фарнезол и др.) и пътищата за биогенеза (\"изопреновото правило\") на терпеноидните съединения, на синтеза на стероидите (между които през 1934-1935 г.- синтез на мъжките полови хормони андростерон и тестостерон) и макроциклични съединения (мускон и др.). \r\n \r\n \r\n1960 г. \r\nФидел Кастро произнася най-дългата реч в историята на ООН ­ 4 часа и 29 минути. \r\nФидел Кастро е кубински политик и държавник. Организатор е на “Движение 26 юли” (1955-1956 г.). След комунистическия преврат през 1959 г.е министър-председател на Революционното правителство (до 1976 г.). Първи секретар е на ЦК на КП на Куба от 1965 г., министър- председател (1959-1976 г.). От 1976 г. е председател на Държавния съвет и на Министерския съвет на Куба. Начело е на Движението на необвързаните страни (1976-1979 г.). \r\n \r\nВицепрезидентът на САЩ Ричард Никсън и сенаторът Джон Кенеди провеждат първия предаван в национален мащаб телевизионен предизборен дебат.  \r\nНа 8 ноември Джон Ф. Кенеди печели президентските избори в САЩ срещу кандидата на републиканците Ричард Никсън. \r\n \r\n \r\n1955 г. \r\nВследствие на кризисна ситуация на Нюйоркската стокова борса се отбелязват загуби от 44 милиона щатски долара. \r\n \r\n \r\n \r\n1944 г. \r\nВлиза в сила решение на българското правителство да скъса дипломатическите си отношения с Унгария. Решението е взето на 23 септември същата година. \r\n \r\n \r\n1934 г. \r\nПуска се на вода най-големият пътнически кораб на компания “Кунард лайн” ­ “Куин Мери”. \r\n \r\n \r\n1918 г. \r\nЗапочва последното голямо сражение през Първата световна война – битката за Аргон. \r\nБитката за Аргон е последната офанзивна битка на Първата световна война. Тази офанзива пряко води до тоталното разгромяване на немската армия, подписването на примирието от 11 ноември и края на войната. \r\nБитката протича във три основни фази. Първата фаза започва в 5.30 на 26 септември, и за два дни американските войски напредват с 11 км. На 29 септември срещу американските сили са разгърнати още шест немски дивизии. Втората фаза започва на 4 октомври, когато атаките са подновени. Загубите са толкова големи, че генерал Пършинг изисква 90 000 души подкрепление, но получава едва 45 000. Той обсъжда ситуацията с командващия генерал на Антантата маршал Фош, който държи офанзивата да продължи, тъй като е насочена към главната немска линия на отстъпление. До 14 октомври американските сили са преминали Хинденбургската линия на няколко места. Геройството на 77 -ма американска дивизия, която се оказва откъсната от доставки и връзка с командването, е обезсмъртено във филма “Изгубеният батальон” (2001). \r\nТретата фаза на битката започва на 28 октомври, когато американските сили са прегрупирани в две армии, които продължават да настъпват срещу 31 немски дивизии. Американската офанзива е част от обща директива на маршал Фош да се продължи настъпление по целия фронт. И двете страни използват интензивни въздушни атаки, включително и дневни бомбардировки.  \r\nОфанзивата е преустановена на 11 ноември, когато се подписва примирието с Германия. Битката при Аргон е най-сериозната офанзива на Американските експедиционни сили в Първата световна война, а също и една от най-кръвопролитните - загиват 26 277 американски войници и 95,786 са ранени. Общият брой на загубите от германска страна е над 126 000. \r\n \r\n \r\n1914 г. \r\nФедералната комисия по търговията в САЩ приема постановление, забраняващо създаването на монополи в индустрията и търговията. \r\n \r\n \r\n1907 г. \r\nАнглийската колония Нова Зеландия става доминион – самоуправляваща се държава в състава на Британската империя, признаваща върховната власт на английския крал (кралица). Доминиони са още Канада (от 1867 г.), Австралийския съюз (от 1901 г.) и др. \r\nНова Зеландия е държава в югозападната част на Тихия океан. Общата площ на страната е 268 700 кв. км., а населението 3 320 000 жители. Столица е гр. Уелингтън. Глава на държавата е кралицата на Великобритания, представена от генерал-губернатор. Законодателен орган е еднокамарен парламент (палата на представителите). \r\n \r\n \r\n1899 г. \r\nВ периода 19 – 26 септември се провеждат допълнителни парламентарни избори, спечелени от Либералната партия. Изборите бележат началото на конфликти между либерали и народнолиберали, които впоследствие довеждат до падане на кабинета. \r\n \r\n \r\n \r\n1883 г. \r\nТретото Обикновено народно събрание одобрява конвенциите за изплащане на окупационния дълг към Русия и за дострояване на Източните железници (Цариброд-Вакарел). \r\n \r\n \r\n1815 г. \r\nВладетелите на Русия, Австрия и Прусия Александър I, Фридрих Вилхелм III и Франсис I създават Свещения съюз за запазване на статуквото в Европа след Наполеоновите войни. \r\nСвещеният съюз, създаден през 1815 г. е исторически, политически и военен съюз между монарсите на Австрия, Прусия и Русия, оформен на 14 (26) септември 1815 г. в Париж след свалянето на император Наполеон I. Целите на съюза са осигуряване нерушимостта на решенията на Виенския конгрес (1814-1815 г.) и утвърждаване на абсолютизма в Европа. През 1815 г. към Свещения съюз се присъединяват Франция, Англия, Испания и др. Съюзът организира въоръженото потушаване от австрийски войски на въстанията в Неапол (1820-1821 г.) и в Пиемонт (1821 г.) и от френски войски на въстанието в Испания (1820-1823 г.). В много акции участва и Англия. Съюзът се разпада след 1830 г. поради изострянето на външнополитическите противоречия между държавите участнички. \r\n \r\n \r\n1580 г. \r\nФрансис Дрейк и неговата експедиция акостират в Плимут след 33-месечно околосветско пътешествие. Те стават първите британци, обиколили света. Това е и второто околосветско пътуване в историята, а самият Дрейк става първият водач на подобна експедиция, който се завръща заедно с нея. \r\n \r\n \r\n  На тази дата са родени: \r\n \r\n1932 г. \r\nРоден е Владимир Войнович – руски писател. В бившия СССР излизат повестите му “Мы здесь живем” (1963 г.), “Повести” (1972 г.), “Степень доверия” (1972 г.). Много от книгите му излизат за първи път на Запад. Сред тях са донеслият му световна известност роман “Животът и необикновените приключения на войника Иван Чонкин” (т. I – 1975 г., т. II - 1979 г.), за който Войнович е избран за член на Баварската академия на изящните изкуства и почетен член на американско дружество “Марк Твен”. Автор е на повестите “Иванкиада” (1976 г.), “Путем взаимной переписки” (1979 г.) и “Шапка” (1988 г.), пиесата “Трибунал” (1985 г.), романите “Москва 2042” (1986 г.) и “Замысел” (1995 г.), автобиографичната книга “Дело № 34840” (1994 г.), публицистичният сборник “Антисоветский Советский союз” (1985 г.). През 2000 г. излиза романът “Монументалната пропаганда”. \r\n \r\n \r\n1931 г. \r\nРоден е Кръстьо Анков Горанов – български философ марксист, социолог и естет, член-кореспондент на БАН (1984 г.). Професор е по социология (1970 г.) и по философия във ВИТИЗ \"Кр. Сарафов\" (дн. НАТФИЗ). Директор е на Института за култура при БАН (1971 г.). Народен представител е в VII ВНС. Автор е на съчиненията: \"Съдържание и форма в изкуството\" (1958 г.), \"Художествен образ и съвременност\" (1967 г.), \"Основи на естетиката\" (1986 г.) и др. \r\n \r\n \r\n1923 г. \r\nРоден е Александър Алов – руски режисьор и сценарист. Режисьор е на: \"Павел Корчагин\" (1957 г.), \"Мир за новороденото\" (1961 г.), \"Бяг\" (1971 г.), \"Легенда за Тил\" (1974 г.), \"Техеран’43\" (1980), \"Бряг\" (1984 г.). Сценарист на: \"Избор\" (1988 г.), \"Закон\" (1990 г.). Умира на 12 юни 1983 г. \r\n \r\n \r\n1898 г. \r\nРоден е Джордж Гершуин – един от най-популярните американски композитори. \r\nГершуин започва да се занимава с композиране под влияние на Ървин Бърлин и Джером Керн. Първата си оперета \"В осем и половина часа\" създава през 1919 г. Слава му донася \"Ла, ла Люсил\" (1920 г.). През 1924 г. е представено произведението \"Рапсодия в синьо\" (\"Рапсодия в стил блус\") с диригент П. Уаймън и с участието на автора. Джордж Гершуин създава оперетата \"Лейди, бъдете добра\" и няколко песни. Следват: Концерт за пиано и оркестър във фа (1925 г.), симфонията-поема \"Един американец в Париж\" (1928 г.), \"Кубинска увертюра\", \"Втора рапсодия\" и операта \"Порги и Бес\" – първата американска национална опера и негово най-значително произведение. Умира на 11 юни 1937 г. в Ню Йорк. \r\n \r\n \r\n1897 г. \r\nРоден е Павел VІ (Джовани Батиста Монтини) – римски папа от 1963 г. до 1978 г. Завършва лицей (1916 г.), семинария (1920 г.), продължава образованието си в университет. В периода 1923-1954 г. е на дипломатическа служба във Ватикан. Архиепископ е на Милано (1954-1958 г.) и кардинал (1958 г.). Избран е за папа на 21 юни 1963 г. Провежда сесии на Вселенския събор (1963-1965 г.). През 1964 г. пътува до много страни в света (Палестина, Индия, САЩ, Филипините, Австралия и др.). Разширява кардиналската колегия до 147 души (1973 г.). Започва реформиране на Римската курия (апостолическата конституция \"Регимини еклезие универсе\", 1967 г.). Създава енцикликите \"Еклезиам суам\" (1964 г.), \"Популорум прогрессио\" (1967 г.), \"Хумане вите\" (1968 г.), апостолическото послание \"Октогезима адвениенс\" (1971 г.). Умира на 6 август 1978 г. в Рим. \r\n \r\n \r\n1889 г. \r\nРоден е Мартин Хайдегер – германски философ-екзистенциалист. Завършва Фрайбургския университет, където учи философия при Г. Рикерт. От 1916 г. е асистент на Е. Хусерл. Професор е в Марбургския (1923-1928 г.) и Фрайбургския университет (1928-1951 г.). В периода 1933-1934 г. е ректор. В началото на философската си дейност е привърженик на различни тенденции в идеалистичната философия от края на ХIХ и нач. на ХХ в.: феноменологията на Хусерл и М. Шелер, философията на живота на В. Дилтай и отделни мотиви от диалектическата теология. В произведението си “Битие и време” (1927 г.) разглежда въпроса за смисъла на битието, който според него е забравен от традиционната европейска философия. Мартин Хайдегер умира на 26 май 1976 г. \r\n \r\n \r\n1888 г. \r\nРоден е Томас Стърнз Елиът –  англо-американски поет, историк на културата. \r\nПрез 10-те години на ХХ в. Томас Елиът е имажист (поетична школа в англоезичната литература, която обединява англичаните Т. Елиът, Ф. М. Флинт, Д. Лоурънс, Р. Олдингтън и американците Е. Лоуъл, Е. Паунд, Х. Дулитъл, Дж. Флетчър). Първите му произведения са \"Пруфрок и други наблюдения\" ( 1917 г.), \"Стихотворение\" ( 1920 г.), \"Безплодната земя\" (1922 г.). Автор е на драми, между които \"Убийство в църквата\" (1935 г.), \"Събиране на семейството\" (1939 г.) и др. Историко-литературните му статии и статиите му върху общи проблеми на културата са събрани в сборника \"Предназначение на поезията и критиката\" (1933 г.), \"Бележки към определяне на понятието “култура\" (1948 г.), \"За поетите и поезията\" (1957 г.). През 1948 г. получава Нобелова награда за литература. На 6 юли 1993 г. са открити 40 непубликувани поеми на Елиът. Умира на 4 януари 1965 г. в Лондон. \r\n \r\n \r\n1886 г. \r\nРоден е сър Арчибалд Вивиан Хил – английска физиолог, член на Лондонско кралско дружество (от 1818 г., през 1935-1945 г. е секретар). Лауреат на нобелова награда за физиология и медицина за 1922 г. (заедно с О. Майерхоф). През 1907 г. завършва Кеймбриджкия университет. През 1914-1919 г. преподава физическа химия в Кеймбриджкия и физиология в Манчестърския университет. През 1920-1923 г. е професор по физиология в Манчестърския университет, през 1923-1925 г. е професор по физиология в университетския колеж в Лондон. Председател е на Дружеството за подкрепа на науката и образованието (1946-1963 г., от 1963 г. - президент). Основните му трудове са по термодинамика на мускулната дейност и механизмите на мускулното съкращение. Усъвършенства термоелектрическия метод за измерване температурата в мускулите и създава редица точни прибори за изучаване на топлообразуването в нервите и мускулите. Въвежда понятията “кислороден дълг” и “устойчиво състояние” като характеристики на връзката между потреблението на кислород и отстраняването на продуктите на разпада в мускулите. \r\n \r\n \r\n \r\n1877 г. \r\nРоден е Алфред Дени Корто – френски пианист и диригент. През 1919 г. основава заедно с А. Манжо “Нормална музикална школа”, а през 1905 г. - трио, заедно с Ж. Тибо и П. Касалс. Умира на 15 юни 1962 г. в Лозана. \r\n \r\n \r\n1849 г. \r\nРоден е Иван Петрович Павлов – руски физиолог, академик (от 1907 г. в Санкт Петербургската АН; от 1917 г. в Руската АН). Завършва естествени науки в Петербург (1875 г.) и Медико-хирургическата академия (1879 г.). Работи в клиниката на С. П. Боткин. От 1890 г. е професор в Катедрата по фармакология, от 1895 г. до 1925 г. - в Катедрата по физиология. От 1891 г. завежда Физиологическия отдел на Института по експериментална медицина, в който работи 45 години. Изучава физиологията на сърдечно-съдовата система и храносмилането. Най-голямото му постижение е откриването на условните рефлекси и включването им като основен метод за изучаването на висшата нервна дейност. Изследва физиологията на съня; открива процесите на вътрешно задържане в кората на главния мозък и законите за ирадиацията и концентрацията на процесите на възбуждане и задържане; автор е на учението за анализаторите, за типовете висша нервна дейност, за сигналните системи. През 1904 г. получава Нобелова награда за физиология и медицина. \r\nИван Павлов умира на 27 февруари 1936 г. \r\n \r\n \r\n1791 г. \r\nРоден е Теодор Жерико – френски художник – живописец и график. Учи при К. Верне (1808-1810 г.) и П. Герен (1810-1811 г.), изпитва влиянието на А. Гро. Първите му произведения са повлияни от Наполеоновите войни - \"Офицер от гвардейския конноегерски полк в атака\" ( 1812 г.), \"Ранен кирасир, напускащ бойното поле\" ( 1814 г). Едно от основните произведения на Жерико е \"Салът на \"Медуза\" (1818-1819 г.).През 1820-1821 г. е в Англия, където създава произведенията \"Голяма и малка английски сюити\" ( 1820-1821 г.), \"Дерби в Епсъм\" ( 1821 г.). \r\n \r\n \r\n \r\n На тази дата умират: \r\n \r\n1973 г. \r\n \r\nУмира Ана Маняни - италианска актриса. Роден е на 7 март 1908 г. Учи в школа за декламация в академията “Санта Чечилия”. Дебютира в киното през 1933 г. - “Сляпата от Соренто”. През 1941 г. изпълнява главната роля в “Ученичката Тереза” на Виторио де Сика. От 1941 г. работи в естрадата заедно с Тото. През 1945 г. се снима в “Рим - открит град” на Роселини. Снима се в “Любов” (1948 г.) на Роселини, “Земята трепери” (1948 г.) на Висконти, “Най-красивата” (1951 г.), “Златната карета” (1953 г.) на Реноар, “Татуираната роза” (1955 г., “Оскар”), “Сестра Летиция” (1957 г.), “Дивият вятър” (1958 г.), “Ад сред града” (1959 г.). Голям успех постига във филма на Пазолини “Мама Рома” (1962 г.). През 60-те год. се снима в Холивуд - “Бегълците” (1960 г.), “Тайната на Санта Виктория” (1968 г.), работи и в телевизията - “Три жени” (1971 г.). За последен път се появява на екран, играейки себе си в “Рим” (1972 г.) на Ф. Фелини. \r\n \r\n \r\n1970 г. \r\nУмира Джон Френк Шерер – американски геолог. Роден е на 13 април 1904 г. През 1925 г. завършва Йейлския университет. Доктор по философия от 1928 г. в Йейл. От 1927 г. е физико-химик в геофизичната лаборатория в института Карнеги. Основните му трудове са в областта на минералогията, геохимията и физическата химия. Вицепрезидент на Международна асоциация по вулканология и химия на земните недра (1957-1960 г.), президент на Минералогичното (1943 г.), Геологичното (1944 г.) и Геохимическо (1960 г.) общества в Америка. \r\n \r\n \r\n1945 г. \r\nУмира Бела Барток – унгарски композитор. Автор е музикално-сценични произведения: операта \"Замъкът на херцог Синята брада\" (1911 г.), балетите \"Дървеният принц\" (1916 г.), \"Чудесният мандарин\" (1919 г.). Създава и музикални произведения: симфонията \"Кошут\", концерт за оркестър, три концерта за пиано и оркестър, концерти за цигулка, за виола, камерна музика, вокално-инструментални творби (\"Кантата профана\", \"Алегро барбаро\" и др.). Емигрира в САЩ през 1940 г. \r\n \r\n \r\n1914 г. \r\nУмира Аугуст Маке – германски художник. Роден е на 3 януари 1887 г. През 1902 г. създава първите си картини, учи в Художествената академия в Дюселдорф. Рисува портрети, като най-често му позира Елизабет Герхард от Бон (негова съпруга от 1909 г.). Пътува из Северна Италия, посещава Лондон, а през 1907 г. заминава за Париж, където се запознава с импресионистите. В Германия изучава ранния Ренесанс и немската школа, а през 1908 г. отново пътува до Италия и Париж, където попада под влияние на фовистите (Матис). Заедно с Франц Марк замисля и съставя алманаха “Синият ездач” (1912 г.). Организира “Изложба на рейнските експресионисти” (1913 г.) в Бон, последвана от първия немския Есенен салон в Берлин. От 1910 г. до 1913 г. създава повече от 330 платна (без акварелите и рисунките).Убит е на фронта по време на Първата световна война. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\n Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2019.09.26", "title": "Денят 26 септември в световната история"}
{"url": "http://www.focus-news.net/news/2019/09/26/2702381/prof-todor-kantardzhiev-tsentar-po-zarazni-i-parazitni-bolesti-sega-e-momentat-za-postavyane-na-protivogripna-vaksina-prez-minaliya-sezon-tya-dokaza-efektivnostta-si-na-80.html", "text": "Сега е моментът за поставяне на противогрипна ваксина, през миналия сезон тя доказа ефективността си на 80%. Това каза в сутрешния блок „Добро утро, България“ на  Радио „Фокус“  директорът на Центъра по заразни и паразитни болести проф. Тодор Кантарджиев. Той уточни, че след поставяне на ваксината за грип са нужни три седмици, за да може организмът да изгради имунитет. „Ваксина за сезон 2019 – 2020 година вече е на пазара. В случай на установени първи симптоми може да помогнат и антигрипни лекарства. По думите му тази година противогрипните щамове са четири. „Те са две групи. Срещу грип А това са два щама. „Бризбейн“ е срещи H1. Това е бившият пандемичен или свински грип. Втрият щам е Канзас, той е срещу H3. Това е грипният вирус, който беше преди няколко години в страната ни. Грипният вирус от група Б е с други два ваксинални щама. Това е „Колорадо“ за единия и другият „Пукет“ щамът, по линията „Ямагата“ и „Виктория“, който преди години уплаши наша група учени“, обясни той. Проф. Тодор Кантарджиев коментира още, че традиционни пикът на грипа настъпва в края на годината или първите месеци на следващата, така ще бъде и този сезон. Важно е обаче да се следи в кои градове ще бъдат първите случаи на заболели, тъй като често различни области на страната са с различен тип на грипния вирус. В момента в Южна България има доста регистрирани случаи на аденовируси, които преминават за около седмица, каза още проф. Кантарджиев.  \r\nВиктория МЕСРОБОВИЧ-КУВЕНДЖИЕВА", "date": "2019.09.26", "title": "Проф. Тодор Кантарджиев, Център по заразни и паразитни болести: Сега е моментът за поставяне на противогрипна ваксина, през миналия сезон тя доказа ефективността си на 80%"}
{"url": "http://www.focus-news.net/news/2019/09/26/2702379/suhi-i-prohodimi-sa-patishtata-v-oblast-shumen.html", "text": "Сухи и проходими са пътищата в област Шумен, предаде репортер на  Радио „Фокус“ - Шумен . Времето е с променлива облачност, температурата на въздуха е около 16 градуса. Натоварен е трафикът в централната градска зона на Шумен. Светофарните уредби функционират без промяна. Интензивен е трафикът по автомагистрала „Хемус“ в посока Варна. Нормално се осъществява движението по главен път Шумен - Силистра. В сила е забраната за товарни автомобили над 10 тона по пътя Радко Димитриево - Друмево, обходът е Шумен - Овчарово - Друмево. \r\nИвелина ИВАНОВА", "date": "2019.09.26", "title": "Сухи и проходими са пътищата в област Шумен"}
{"url": "http://www.focus-news.net/news/2019/09/26/2702378/inspektor-mariya-boteva-patna-politsiya-ot-nachaloto-na-godinata-421-choveka-sa-zagubili-zhivota-si-pri-katastrofi-v-stranata.html", "text": "От началото на годината 421 човека са загубили живота си при катастрофи в страната. Това каза на брифинг инспектор Мария Ботева от ГД „Пътна полиция“, предаде репортер на  Агенция „Фокус“ . „Засилено е полицейското присъствие в цялата страна в Европейския ден без загинали на пътя. „От страна на „Пътна полиция“ в днешния ден, основно в изпълнение на нашите правомощия, са засилени мерките и на много места патрулните автомобили ще обикалят улиците, за да може да се създаде усещане в хората, че някой се грижи за тях“, посочи Ботева. По думите й респектира това, че наблизо има патрулни автомобили и във всеки един момент нуждаещите се могат да се обърнат за помощ към тях. „Засилени са патрулите на територията на цялата страна. Наситен е денят с много мероприятия. Искам да изкажа изключителната си благодарност към всички институции, неправителствени организации и медии, които се включиха в Европейския ден без загинали на пътя и ни подкрепиха. Те се присъединиха като наши партньори, регистрираха се на сайта на TISPOL и EDWARD, подадоха информация към ГД „Национална полиция“, за да бъдат включени в общия списък на партньорите и техните мероприятия вече са факт на интерактивната карта на TISPOL. България тази година се попълва все повече на тази карта на Европа със събития“, каза още тя. Според нея особено активни са областните администрации, общините и най-вече училища и детските градини – там, откъдето тръгва възпитанието на хората. „Това с помощта на Министерството на образованието и науката и на Министерството на младежта и спорта се получава изключително красиво. Цяла седмица продължават мероприятията и са планирани още с празници и интерактивни игри“, добави инсп. Ботева. По отношение на пешеходните пътеки тя посочи, че всичко, което е докладвано, е в изрядно състояние. „Продължава работата на „Пътна полиция“ и на всички останали институции по изграждането на пешеходни пътеки там, където няма такива“, допълни тя.", "date": "2019.09.26", "title": "Инспектор Мария Ботева, „Пътна полиция“: От началото на годината 421 човека са загубили живота си при катастрофи в страната"}
{"url": "http://www.focus-news.net/news/2019/09/26/2702377/pravoslavnata-tsarkva-chestva-predstavyane-na-sveti-apostol-i-evangelist-yoan-bogoslov.html", "text": "Днес е денят, в който, съгласно църковния календар, светата Православна Църква богослужебно прославя Представяне на св. ап. и ев. Йоан Богослов,  храмов празник отбелязва  едноименния храм в столичния квартал \"Левски Г\", предаде репортер на  Агенция „Фокус“ . По този повод в храма ще бъдат отслужени  празнични богослужения, съпътствани от други църковни прояви. \r\nОт 08.00 часа е началото на  Утреня и Божествена св. Литургия.  След края на светата Литургия ще бъде отслужен водоствет и ще бъде благословено и раздадено ястие в чест на светеца; \r\nНа същия ден от 17.00 часа, ще бъде отслужена вечерня с петохлебие и Акатист на св. ап. Йоан Богослов. След края на богослужението доц. д-р Екатерина Дамянова, ръководител на катедра \"Библеистика\" и зам. декан на Богословския факултет ще изнесе беседа, посветена на празника, с която ще се положи началото на цикъл от беседи, които ще бъдат изнасяни в храма. \r\nНикола ПЕТКОВ", "date": "2019.09.26", "title": "Православната църква чества Представяне на свети апостол и евангелист Йоан Богослов"}
{"url": "http://www.focus-news.net/news/2019/09/26/2702384/oblastnata-komisiya-za-bezopasnost-na-dvizhenieto-shte-prezentira-proekt-za-namalyavane-na-smartnite-sluchai-po-patishtata-v-kardzhali.html", "text": "Областната комисия за безопасност на движението по пътищата днес във връзка с отбелязването на Европейския ден без загинали на пътя (EDWARD) от 11:00 часа в зала 301 на областната администрация ще презентира проект за намаляване на смъртните случаи по пътищата и тежките наранявания в резултат на пътнотранспортни произшествия. Това съобщиха от пресцентъра на Областно управление-Кърджали. Тази година Европейския ден без загинали на пътя ще се проведе под мотото „Обичам семейството си! Да го пазим на пътя!\". Целта е нула загинали на пътя днес. Ще бъдат представени добри практики в борбата с пътния травматизъм, ще бъдат дискутирани законовите норми, свързани с пътните знаци, пътната маркировка и другите средства за управление на движението. Европейският ден без загинали на пътя, познат в страната ни под наименованието EDWARD (European Day Without A Road Death) се отбелязва за четвърта поредна година у нас. Инициативата се провежда по идея на Европейската мрежа на службите на пътна полиция ТИСПОЛ и е подкрепена от ЕК.", "date": "2019.09.26", "title": "Областната комисия за безопасност на движението ще презентира проект за намаляване на смъртните случаи по пътищата в Кърджали"}
{"url": "http://www.focus-news.net/news/2019/09/26/2702383/bchk-organizira-detsko-malchalivo-shestvie-po-povod-evropeyskiya-den-bez-zaginali-na-patya.html", "text": "По повод Европейския ден без загинали на пътя, БЧК, съвместно с правителствени и неправителствени организации и корпоративни партньори, организира открит урок с учениците от начален курс на 199-то основно училище „Свети Апостол Йоан Богослов“ в кв. „Левски Г“ в столицата. Това съобщиха от пресцентъра на  БЧК . От 10.00 ч. децата ще бъдат обучени на правилата за безопасно поведение на пътя от представители на „Пътна полиция“ при Главна дирекция „Национална полиция“ и БЧК. След открития урок и викторина, учениците ще направят мълчаливо шествие на пешеходна пътека в памет на загиналите техни връстници и ще поставят детски обувки. \r\nИнициативата е в рамките на Втората национална кампания на Българския Червен кръст, която се реализира заедно с партньори от Националния дарителски фонд за подпомагане на деца, пострадали при пътнотранспортни произшествия.  \r\nЦелта на събитието е да обедини усилията за намаляване на смъртните случаи на деца по пътищата и да насочи общественото внимание към проблема с детския пътен травматизъм, чиито жертви за съжаление се увеличават драстично с всяка изминала година. \r\nОт основаването си до сега Националният дарителски фонд е подпомогнал семействата на 757 деца, които са получили различни по степен увреждания вследствие на автомобилни злополуки.", "date": "2019.09.26", "title": "БЧК организира детско мълчаливо шествие по повод Европейския ден без загинали на пътя"}
{"url": "http://www.focus-news.net/news/2019/09/26/2702385/sport-manchestar-yunayted-e-naznachil-dimitar-berbatov-na-rabota.html", "text": "Димитър Бербатов, който миналата седмица обяви края на кариерата си, е започнал работа в Манчестър Юнайтед. Това е обявил лично агентът му Емил Данчев в интервю за гръцко радио. \r\nНе се разкрива кога точно се е случило назначението, но се уточнява, че „от известно време“ Бербатов е част от скаутското звено на Манчестър Юнайтед. \r\nВ последните дни в английските медии се появи информация, че Бербатов е сред вариантите за спортен директор на „Олд Трафорд“. За последно българинът игра за индийския Керала Бластърс, но напусна отбора на 4 март 2018 година, след което не постъпи в нов клуб.", "date": "2019.09.26", "title": "Спорт: Манчестър Юнайтед е назначил Димитър Бербатов на работа"}
{"url": "http://www.focus-news.net/news/2019/09/26/2702382/das-handelsblatt-es-razshiri-sanktsiite-sreshtu-venetsuela.html", "text": "Европейският съюз разширява санкциите срещу привържениците на президента на Венецуела Николас Мадуро. Засегнати са, според дипломати, седем членове на секретни и охранителни служби. Според Брюксел те са отговорни за изтезания и други нарушения на правата на човека, поради което достъпът до страни от Общността ще ним бъде забранен, а активите им – замразени, съобщава германското списнание  Das Handelsblatt .  \r\nРешението бе взето в сряда на среща на посланиците на страните-членки на ЕС. Очаква се новите мерки да бъдат официално потвърдени от Съвета на ЕС.  \r\nВъв Венецуела се води борба за власт между правителството и опозицията . Лидерът на опозицията Хуан Гуайдо е подкрепен от САЩ, много страни от Латинска Америка и Европа. Мадуро, от друга страна, може да разчита на Китай, Русия и техните съюзници Куба, Боливия и Никарагуа. \r\nДосега 18 души от обкръжението на Мадуро бяха засегнати от санкциите на ЕС. Освен това износът на оръжие и техника за Венецуела, които могат да се използват за потушаване на гражданското общество, бе забранен. \r\n \r\n Тереза Герова", "date": "2019.09.26", "title": "Das Handelsblatt: ЕС разшири санкциите срещу Венецуела"}
{"url": "http://www.focus-news.net/news/2019/09/26/2702389/opasnost-ot-padashti-kamani-ima-po-patya-sliven-ichera-gradets.html", "text": "Трафикът по пътищата в Сливенско е интензивен, но без задръствания. Пътните настилки са сухи и нормално проходими. Няма въведени ограничения по пътищата, съобщиха от  Областно пътно управление . Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС : \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г.", "date": "2019.09.26", "title": "Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2019/09/26/2702380/ogranichava-se-dvizhenieto-v-7-kilometrov-uchastak-ot-am-trakiya-v-posoka-burgas-vav-vrazka-remonta-na-dva-viadukta.html", "text": "От днес ще бъде затворен за движение 7-километров участък от АМ „Тракия“, в посока Бургас, между 13-ти и 20-ти км. Трафикът ще се извършва двупосочно в платното за София. Ограничението е за довършване на ремонтно-възстановителните дейности на виадуктите при 17-ти и 18-ти километър на територията на Софийска област. Това съобщиха от пресцентъра на  Агенция \"Пътна инфраструктура\" .  \r\nЗа улеснение на пътуващите в края на работната седмица - в петък от 14:00 ч. ще се обособяват две ленти към Бургас и една лента към София, а от 10:00 ч. в последния почивен ден - неделя, до 10:00 ч. в понеделник ще има две ленти за София и една за Бургас. \r\nПредвижда се ремонтните дейности да завършат до 15 ноември. Пътноподдържащото дружество „Автомагистрали“ ЕАД ще работи максимално мобилизирано, за да може планираните ремонти дейности да завършат колкото се може по-скоро. За да не се затруднява трафикът довършителните дейности и на двете съоръжения продължават след активния летен туристически сезон и почивните дни през септември. Необходимо е шофьорите да карат внимателно и да спазват стриктно пътната сигнализация по време на ремонтно-възстановителни дейности.", "date": "2019.09.26", "title": "Ограничава се движението в 7-километров участък от АМ „Тракия“ в посока Бургас във връзка ремонта на два виадукта"}
{"url": "http://www.focus-news.net/news/2019/09/26/2702387/za-chetvarta-poredna-godina-na-teritoriyata-na-tsyala-evropa-shte-se-provede-evropeyski-den-bez-zaginali-na-patya.html", "text": "За четвърта поредна година на територията на цяла Европа ще се проведе мащабната операция EDWARD – Европейски ден без загинали на пътя (European Day Without A Road Death). Това съобщиха от пресцентъра на  МВР . Инициативата е на Европейската мрежа на службите на пътна полиция – TISPOL. Тя e част от Европейската седмица на мобилността, като целта е да се ограничат до минимум жертвите на пътнотранспортни инциденти. Мотото, избрано от организаторите тази година, е „Обичам семейството си! Да го пазим на пътя!”.  \r\nПроектът насърчава участниците в пътното движение да мислят на първо място за безопасността, докато шофират, вървят пеш или карат велосипед. Да са наясно с рисковете, на които може да изложат своя и живота на останалите участници в движението, и не на последно място – как всеки може да допринесе за намаляване на рисковите ситуации на пътя.  \r\nНа сайта на Пътна полиция е активна и специална секция, посветена на  . Предвидена е възможност и всеки може да се включи в проекта със  .  \r\nПрез годините в Европейския ден без загинали на пътя, България показва добри резултати. През 2017 г. загина само един човек, а през 2016 и 2018 г. в деня на операцията у нас няма нито един смъртен случай при ПТП.", "date": "2019.09.26", "title": "За четвърта поредна година на територията на цяла Европа ще се проведе Европейски ден без загинали на пътя"}
{"url": "http://www.focus-news.net/news/2019/09/26/2702390/makfaks-makedoniya-nyakolko-partii-se-obedinyavat-v-dvizhenie-za-boykot-na-izborite-v-sarbiya.html", "text": "Няколко партии ще формират „Движение за бойкот на изборите в Сърбия“, предава македонската информационна агенция  „Макфакс“ . \r\nВ своеобразния съюз влизат „Съюзза Сърбия“, Социалдемократическата партия (СДП) и гражданските асоциации. Те ще бойкотират следващите парламентарни избори в Сърбия, които ще се проведат през 2020 г.  \r\nЛидерът на „Двери\" Бошко Обрадович заяви, че очаква всички партии да се обединят на „фронта“, за да поставят под въпрос валидността на гласуването. Дейностите им ще бъдат координирани от съвместен орган, поясни Обрадович. \r\n \r\n Тереза Герова", "date": "2019.09.26", "title": "„Макфакс“ (Македония): Няколко партии се обединяват в „Движение за бойкот на изборите в Сърбия“"}
{"url": "http://www.focus-news.net/news/2019/09/26/2702388/po-tretoklasen-republikanski-pat-iii-5009-ot-selo-kozlets-za-kardzhali-ot-km-0-do-km-26-e-ogranicheno-preminavaneto-na-avtomobili-nad-12-t.html", "text": "По третокласен републикански път III-5009 от село Козлец за Кърджали от км 0 до км 26 е ограничено преминаването на МПС над 12 т. Това съобщиха за   Радио Фокус   от ОПУ-Кърджали. Ограничено е движението за МПС над 12 т по същия път ІІІ-5009 но в направление Зорница – Бели пласт – Стремци– Кърджали. Обходният маршрут е по път I-5 Хасково–Кърджали за МПС до 15 тона или по път III-507 Кърджали–Мост през село Мост за всички МПС, в срок до края на тази година. Ремонтни дейности на асфалтовата настилка и водостоците се извършват по същия път ІІІ-5009 и по направление Крумовград-Хасково от км 36  до км 55, движението да се извършва с повишено внимание в срок до края на месец септември. По първокласен републикански път I-5 Хасково-Кърджали–Маказа е ограничено предвижването в участъка Надлез Кирково – ГКПП „Маказа за МПС над 3,5 т в срок до края на годината.  По трасето на републикански път І-5 Хасково-Черноочене–Кърджали само в посоката от Черноочене към Кърджали се ограничава движениета на МПС над 15 т, срок до края на годината. Обходни маршрути са предвидени по следните направления: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали; \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\nДарина ДЕЕНИЧИНА", "date": "2019.09.26", "title": "По третокласен републикански път III-5009 от село Козлец за Кърджали от км 0 до км 26 е ограничено преминаването на автомобили над 12 т"}
{"url": "http://www.focus-news.net/news/2019/09/26/2702391/remonti-ogranichavat-dvizhenieto-po-nyakolko-patni-otsechki-v-oblast-pazardzhik.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областно пътно управление. Пътните настилки са мокри, на места в планинската част и хлъзгави. Движението по пътя Велинград – Каратепе от 14 км до 20 км се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение.  Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.09.26", "title": "Ремонти ограничават движението по няколко пътни отсечки в област Пазарджик"}
{"url": "http://www.focus-news.net/news/2019/09/26/2702386/premierat-boyko-borisov-sled-dneshnite-razgovori-otnosheniyata-mezhdu-balgariya-i-yuzhna-koreya-shte-se-razviyat-mnogo-barzo.html", "text": "След днешните разговори отношенията между България и Южна Корея ще се развият много бързо – и в сферата на енергетиката, туризма, машиностроенето. Това каза премиерът Бойко Борисов в изявление при посещението си в Университета за чужди езици „Ханкук“ в Южна Корея, предаде специалният пратеник на  Агенция „Фокус“ . Премиерът Борисов допълни, че за да се развива, която и да е от тези сфери, са необходими добре обучени кадри, които да се справят добре с работата. „Мисля, че ще подходим подобаващо в обмена на студенти и преподаватели между СУ „Свети Климент Охридски“ и Университета за чужди езици „Ханкук“. През последната година - година и половина се откри Глобалният мозъчен тръст на Китай в София. Преди два-три месеца открихме офис на Световната банка, аутсорсен офис“, добави още Борисов. Той припомни, че новият ресор на България в Европейската комисия е именно свързан с това, с което е свързано посещението му в Корея: университети, академии, образование, култура и младеж.  \r\nТеодора ПАВЛОВА", "date": "2019.09.26", "title": "Премиерът Бойко Борисов: След днешните разговори отношенията между България и Южна Корея ще се развият много бързо"}
{"url": "http://www.focus-news.net/news/2019/09/26/2702393/v-umbal-sv-marina-varna-shte-badat-otcheteni-okonchatelnite-rezultati-ot-kampaniyata-za-otsenka-i-diagnostitsirane-na-detsa-s-otkloneniya-v-rastezha-i-growinform.html", "text": "От 11.00 часа в пресцентъра на УМБАЛ „Св. Марина“ – Варна ще се проведе пресконференция с проф. д-р Виолета Йотова и нейния екип, по време на която ще бъдат отчетени окончателните резултати от кампанията за оценка и диагностициране на деца с отклонения в растежа и GrowInform (www.growinform.org). Това съобщиха от пресцентъра на  Медицински университет – Варна .", "date": "2019.09.26", "title": "В УМБАЛ „Св. Марина“ – Варна ще бъдат отчетени окончателните резултати от кампанията за оценка и диагностициране на деца с отклонения в растежа и GrowInform"}
{"url": "http://www.focus-news.net/news/2019/09/26/2702392/vav-veliko-tarnovo-shte-se-provede-zakrivane-na-kampaniyata-pazete-detsata-na-patya.html", "text": "По инициатива на Община Велико Търново и Областна дирекция на МВР - Велико Търново, от месец май 2019 г. на територията на общината стартира кампания за пътна безопасност с призив „Пазете децата на пътя“. Акцията се проведе се през летните месеци с деца от 20-е центрове за работа с деца и младежи в Община Велико Търново. Това съобщиха от пресцентъра на  общината . \r\nОт 11.00 часа ще се състои закриване на кампанията, в което ще се включат деца от ОУ „П. Р. Славейков“, участници в проект „Детско полицейско управление“, които заедно с полицаи от Сектор „Пътна полиция“- Велико Търново ще раздават информационни материали на шофьори на възлови кръстовища по главната улица във Велико Търново. \r\nВ редица страни днешният ден се отбелязва като Европейски ден без загинали на пътя, познат в страната ни под наименованието EDWARD (European Dау Without А Road Death), под мотото „Обичам семейството си! Да го пазим на пътя!”.", "date": "2019.09.26", "title": "Във Велико Търново ще се проведе закриване на кампанията „Пазете децата на пътя“"}
{"url": "http://www.focus-news.net/news/2019/09/26/2702398/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството .  \r\nВъв връзка с подмяна на сградно водопроводно отклонение на ул. „Галичица“ в ж. к. „Лозенец“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: \r\n- ул. „Галичица“ от ул. „Златовръх“ до ул. „Якубица“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Галичица“, на кръстовището с ул. „Бабуна планина“   \r\nВъв връзка с реконструкция на уличен водопровод на ул. „Роза“ в с. Бистрица се налага спиране на водоподаването от 09.00 до 21.00 часа на клиентите на „Софийска вода”, живеещи в района на: \r\n- ул. „Детелина, ул. „Роза“ и ул. „Сълзица“ от №6 до №12. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Янчовска река“, на кръстовището с ул. „Детелина“. \r\nСлед възстановяване на водоснабдяването е възможно временно повишаване мътността на водата.\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.09.26", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/26/2702394/normalen-e-trafikat-v-oblast-burgas.html", "text": "Нормален е трафикът в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са влажни, шофьорите да бъдат внимателни и да се движат с повишено внимание и съобразена скорост. \r\nВ града трафикът е натоварен. Интензивно е движението около Бургаската болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.09.26", "title": "Нормален е трафикът в област Бургас"}
{"url": "http://www.focus-news.net/news/2019/09/26/2702395/mokri-sa-patishtata-vav-veliko-tarnovo-i-po-golyamata-chast-ot-oblastta.html", "text": "Мокри и хлъзгави са пътните настилки в старата столица, предаде репортер на  Радио „Фокус“ – Велико Търново . Времето в града е облачно, но без валежи към този час. Трафикът в началото на работния ден е интензивен. Движението е натоварено по булевардите „България“ и „Никола Габровски“, в района на двата пътни възела – Южен и „Качица“, по „Беляковско шосе“, както и по улица „Магистрална“, част от път София – Варна. Колони от автомобили има в района на Кооперативния пазар, на светофара по бул. „България“/ при отбивката за стадион „Ивайло“/ и пред пощата. Затруднено е преминаването и покрай по-големите образователни институции. Екипи на КАТ следят за правилното протичане на движението около училищата и детските градини. Патрули има и на входовете и изходите на Велико Търново, както и в някои участъци от първокласната и второкласна пътна мрежа.Времето в останалата част от областта също е облачно, като на места вали дъжд. Настилките са мокри и хлъзгави. Органите на реда призовават водачите да карат внимателно и със съобразена скорост. Нови въведени ограничения за изминалото денонощие няма. Отворен за движение е Прохода на Републиката, но там все още важи предупреждението за опасност от падащи камъни. Настилката там също е мокра. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. \r\nЛуиза ТРАНЧЕВА", "date": "2019.09.26", "title": "Мокри са пътищата във Велико Търново и по-голямата част от областта"}
{"url": "http://www.focus-news.net/news/2019/09/26/2702397/vremenno-se-ogranichava-dvizhenieto-po-pat-i-4-sopot-ablanitsa-pri-km-32-v-rayona-na-s-mikre.html", "text": "Временно се ограничава движението по път I-4 Сопот – Абланица при км 32, в района на с. Микре поради ПТП, съобщиха от  Агенция „Пътна инфраструктура“ . Трафикът се осъществява по обходен маршрут. В посока Варна автомобилите се пренасочват през уличната мрежа на с. Микре, а в посока София през общински път Микре – Угърчин – Сопот. Трафикът се регулира от \"Пътна полиция\".", "date": "2019.09.26", "title": "Временно се ограничава движението по път I-4 Сопот – Абланица при км 32, в района на с. Микре"}
{"url": "http://www.focus-news.net/news/2019/09/26/2702401/izvarshva-se-remont-na-mostovo-saorazhenie-nad-reka-topolnitsa-pri-dupnitsa-vavedena-e-vremenna-organizatsiya-na-dvizhenieto.html", "text": "Извършва се ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус” – Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Поради аварийно-възстановителни дейности движението в участък от пътя Пастра – Рилски манастир се регулира от светофарна уредба. В участък от 250 метра от пътя движението трябва да се извършва с повишено внимание и съобразена скорост поради аварийно-възстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение  двупосочно в участъка на землището „Рилски манастир”. Срокът е до 30 септември. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата e при пътен възел „Дупница Север“. За превозни средства над 12 т се забранява движението по пътната връзка от път Е-79 към автомагистрала „Струма“, при пътен възел „Дупница Север“, както и по пътните връзки от път ІІ-62 Дупница-Кюстендил към автомагистрала „Струма“ на пътен възел  „Дупница Юг“ по направленията: Кюстендил – Благоевград, Кюстендил – София, Дупница – Благоевград и Дупница – София. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.09.26", "title": "Извършва се ремонт на мостово съоръжение над река Тополница при Дупница, въведена е временна организация на движението"}
{"url": "http://www.focus-news.net/news/2019/09/26/2702402/mlada-zhena-padna-ot-terasata-na-petetazhen-blok-v-tsentara-na-pazardzhik.html", "text": "Млада жена падна от терасата на пететажен блок в центъра на Пазарджик, предаде репортер на  Радио „Фокус“ – Пазарджик . Инцидентът стана преди минути на ул. „Есперанто“ в града. Състоянието й е критично и веднага бе откарана от екип на Спешна помощ в Областната болница. На място има патрул на полицията, които извършват оглед. По първоначални данни става въпрос за битов инцидент, тъй като терасата е на последния етаж и е без парапет. Очаквайте подробности. \r\n \r\nАлбена ЖИЛЕКОВА", "date": "2019.09.26", "title": "Млада жена падна от терасата на пететажен блок в центъра на Пазарджик"}
{"url": "http://www.focus-news.net/news/2019/09/26/2702399/pravoslavnata-tsarkva-chestva-prestavyane-na-sv-yoan-bogoslov.html", "text": "Православната църква чества Преставяне на св. Йоан Богослов, предаде репортер на  Агенция „Фокус“ . По този повод с благословението на Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп ще оглави Архиерейска света Литургия в храм \"Св. Йоан Богослов\" в село Овчарци, Дупнишка духовна околия на Софийска епархия. Началото е от 9.30 часа.  \r\nНикола ПЕТКОВ", "date": "2019.09.26", "title": "Православната църква чества Преставяне на св. Йоан Богослов"}
{"url": "http://www.focus-news.net/news/2019/09/26/2702396/intenziven-e-trafikat-po-osnovnite-napravleniya-v-oblast-plovdiv.html", "text": "Интензивен е трафикът по основните направления в Пловдивска област, съобщиха за  Радио „Фокус“ – Пловдив  от Областното пътно управление. Най-натоварено е движението по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пазарджик. Пътните настилки на територията на областта са мокри на места, но нормално проходими. Продължават ремонтните дейности по някои ключови пътни участъци в областта. До 11 октомври движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Движението по пътя Кричим-Михалково-Девин, от км 88 до км 103 се осъществява с повишено внимание поради обрушване на скална маса. Алтернативният маршрут за водачите е по пътя Асеновград-Смолян. Срокът на дейностите е до 30 ноември. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани. Водачите трябва да преминават с повишено внимание през посочените пътни участъци, призовават от Областното пътно управление. \r\nИнтензивен е трафикът и на територията на град Пловдив към този час. Колони от автомобили се образуват по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. Пътищата в града са предимно сухи и нормално проходими. \r\nТони МИХАЙЛОВ", "date": "2019.09.26", "title": "Интензивен е трафикът по основните направления в област Пловдив"}
{"url": "http://www.focus-news.net/news/2019/09/26/2702400/el-pais-ispaniya-ispaniya-i-gartsiya-othvarliha-evropeyski-pakt-za-migrantite.html", "text": "Две ключови държави от Общността - Испания и Гърция, отхвърлят одобрения от Брюксел европейски пакт за мигрантите в Средиземно море, отбелязва националният ежедневник  El Pais . \r\nСпоред двете страни-членки на ЕС документът, подписан от Германия, Франция, Италия и Малта, се отнася до спасителни мерки в цялото Средиземноморие, но механизмът е създаден преди всичко, за да разреши проблемите на Италия. Мадрид се жалва, че единствено онези от мигрантите, които са спасени в морето и са поискали убежище, може да бъдат прехвърляни в други страни. Този критерий изключва по-голямата част от мигрантите, които пристигат в Испания. \r\nТекстът на съвместната декларация, с копие от който разполага редакцията, има за цел да ускори временния механизъм за преместване на „търсещите убежище“ в други държави-членки извън Южна Европа, която е на предната линия в усилията за справяне с проблема с мигрантите. За да се опита да убеди други европейски държави да се присъединят към схемата, документът подчертава готовността на властите да връщат в страните на произход мигрантите, които не отговарят на изискванията. От ръководителя на проекта става ясно, че става въпрос за доброволен план, който свързва само страни, които желаят да приветстват бежанците, за да облекчат натиска в южната част на ЕС. \r\nСлед четири години разногласия за постигане на обща европейска схема, този авариен механизъм е замислен като жест на европейска подкрепа за Италия - точно сега, когато Матео Салвини, който направи от миграцията политически и хуманитарен проблем , вече не е на власт. Идеята е с това временно решение реториката, която разпалваше Салвини, да бъде деактивирана. Пактът ще се активира винаги, когато една страна подкрепи облекчаването на „непропорционален миграционен натиск“, концепция без точно определение, коментират от редакцията. \r\nВъпреки всички тези усилия, събирането на подкрепа все още не е сигурна. Четирите страни, подписали пакта, го ще го представят в Съвета на министрите на правосъдието и вътрешните работи на ЕС, който ще се проведе на 8 октомври в Люксембург с идеята да спечелят съмишленици. Но първото препятствие пред споразумението вече е налице. Тя дойде на срещата на постоянните посланици при ЕС, проведена в Брюксел в сряда. На нея стана ясно, че освен Испания и Гърция, други държави също отхвърлят  схемата, макар и с различни мотиви. Това са Унгария и Полша, които силно се противопоставят на всякакъв вид европейска миграционна политика, базирана на принципа на солидарност.  \r\n \r\n Тереза Герова", "date": "2019.09.26", "title": "El Pais (Испания): Испания и Гърция отхвърлиха европейски пакт за мигрантите"}
{"url": "http://www.focus-news.net/news/2019/09/26/2702403/zlatnite-momicheta-po-hudozhestvena-gimnastika-shte-predstavyat-svoite-sachetaniya-v-spektakal-v-plovdiv.html", "text": "Златните момичета от националния отбор по художествена гимнастика ще представят своите съчетания в спектакъл в града. Това съобщиха за  Радио „Фокус“ – Пловдив  от общината. Спортното шоу ще се проведе в зала „Колодрума“ от 19.00 часа на 26 септември. Ансамбълът на България, Боряна Калейн, Катрин Тасева, Невяна Владинова, както и момичетата от разширения състав при жените, ще бъдат основната действаща сила в продукцията. Специално участие в спектакъла ще вземе един от най-обичаните родни изпълнители – Орлин Павлов.Организаторите са отправили покани още към отбора по спортна аеробика и всички клубове по художествена гимнастика в Пловдив.Продукцията ще се проведе само два дни след завръщането на отбора от най-важното състезание за годината – Световното първенство в Баку, Азербайджан (16-22 септември).", "date": "2019.09.26", "title": "Златните момичета по художествена гимнастика ще представят своите съчетания в спектакъл в Пловдив"}
{"url": "http://www.focus-news.net/news/2019/09/26/2702406/ombudsmanat-diana-kovacheva-vavezhdaneto-na-mediatsiya-do-golyama-stepen-shte-oblekchi-sadebnata-sistema-izchistvayki-visyashtite-dela.html", "text": "Въвеждането на медиация до голяма степен ще облекчи съдебната система. Това каза в сутрешния блок  „Добро утро, България“  на  Радио „Фокус“  омбудсманът Диана Ковачева. По думите й чрез този подход ще се намали броят на висящите дела, позволявайки по-голям акцент и внимание върху тежките процеси. Медиацията е доказал се бърз и евтин способ за решаване на спорове, който обаче не е приложим във всички области, обясни Ковачева.  „Вчера беше обсъждан въпросът за въвеждането на задължителна медиация в определени случаи. Този въпрос не е нов, още преди три години институцията на омбудсмана разработи препоръка и я изпрати на тогавашния министър на правосъдието именно с предложение в една областта да бъде въведена задължителната медиация- става въпрос за семейноправните спорове. Има смисъл да се обмисли законодателна промяна във връзка с въвеждането на задължителна първа обща среща по семейноправни спорове, като така голяма част от делата могат изобщо да не стигнат до съд“, обясни омбудсманът. Диана Ковачева коментира още, че препоръките към правосъдното министерство се изпращат за четвърти път, като имат за цел да бъде обсъдена възможността да бъде въведена задължителна медиация, без тя да е самоцел. Трябва да се вземе предвид това дали има достатъчно центрове за медиация, които да покрият цялата страна, допълни омбудсманът.  \r\nВиктория МЕСРОБОВИЧ-КУВЕНДЖИЕВА", "date": "2019.09.26", "title": "Омбудсманът Диана Ковачева: Въвеждането на медиация до голяма степен ще облекчи съдебната система, изчиствайки висящите дела"}
{"url": "http://www.focus-news.net/news/2019/09/26/2702404/remontni-deynosti-se-izvarshvat-po-nyakolko-napravleniya-v-oblast-smolyan.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През нощта не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са сухи. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.09.26", "title": "Ремонтни дейности се извършват по няколко направления в област Смолян"}
{"url": "http://www.focus-news.net/news/2019/09/26/2702405/bezplatni-pregledi-za-detskiya-rastezh-shte-se-provedat-v-dkts-sv-marina-varna.html", "text": "За трета поредна година Варненското дружество по детска ендокринология ВАПЕД, Медицински университет – Варна, Университетската болница „Св.Марина” и ДКЦ „Св. Марина” организират Дни на отворените врати за детския растеж. Това съобщиха от  Медицински университет – Варна  . Безплатните профилактични прегледи ще се проведат на 26 септември от 9.00 до 11.00 часа в кабинет 304 (3 ет.) в ДКЦ „Св. Марина“ – Варна. При консултации, стари записани данни за ръста на детето са изключително важни!  \r\nЗа шеста поредна година по инициатива на “Magic Foundation” по целия свят третата седмица на септември е обявена за седмица на децата с отклонения в растежа. Целта е навреме да се открият децата с проблемен растеж, да се диагностицира заболяването, което е причина за нисък ръст, както и да се подкрепят семействата на деца със заболявания и синдроми, свързани с него.", "date": "2019.09.26", "title": "Безплатни прегледи за детския растеж ще се проведат в ДКЦ „Св. Марина“ - Варна"}
{"url": "http://www.focus-news.net/news/2019/09/26/2702408/blic-sarbiya-erdogan-pristiga-na-poseshtenie-v-sarbiya-na-7-oktomvri.html", "text": "Държавният глава на Турция Реджеп Тайип Ердоган ще пристигне на посещение в Сърбия, съобщава електронното издание на белградския вестник  Blic , като се позовава на свои източници. Визитата е насрочена за 7 октомври, но не се уточнява дали ще бъде еднодневна. \r\nСъгласно разпространената информация, Ердоган ще пристигне в западната ни съседка заедно с осем министри. Очаква се в рамките на визитата да бъде проведено заседание Висшия съвет за сътрудничество между Сърбия и Турция. Също ще бъдат договорени нови направления за политическото и икономическо сътрудничество между двете страни. \r\n \r\n Агенция „Фокус“ припомня: \r\n \r\nПо-рано бе съобщено, че посещението на Ердоган ще се състои на 29 август, но бе отложено. Предвиждаше се по време на пътуването турският лидер, заедно със сръбския си колега Александър Вучич, да участва в церемонията по първата копка на магистралата Белград-Сараево. Планираше се Ердоган да посети Санджак, мюсюлмански регион в Южна Сърбия, който има исторически тесни връзки с Турция. \r\nПрез октомври 2018 г. в телефонен разговор Ердоган и Вучич се договориха да започнат подготовката за посещение на турския президент в Сърбия през 2019 г. Двамата отбелязаха, че отношенията между двете страни са във възход, политическият диалог е интензивен и икономическото сътрудничество се засилва. Президентите на двете страни отбелязаха, че мюсюлманите, които живеят в Санджак, са мост за сътрудничество между двете страни. \r\n \r\n Тереза Герова", "date": "2019.09.26", "title": "Blic (Сърбия): Ердоган пристига на посещение в Сърбия на 7 октомври"}
{"url": "http://www.focus-news.net/news/2019/09/26/2702410/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция „Фокус“ . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.  \r\nНикола ПЕТКОВ", "date": "2019.09.26", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/09/26/2702411/rumen-gechev-bsp-shte-iziskame-da-ni-se-predostavyat-dokumentite-ot-sklyuchenite-dogovori-mezhdu-nap-i-vanshni-firmi.html", "text": "Ще изискаме да ни се предоставят документите от сключените договори между НАП и външни фирми. Това каза в сутрешния блок  „Добро утро, България “   на  Радио „Фокус“   Румен Гечев, народен представител от ПГ на „БСП за България“ и зам.-председател на временната анкетна комисия за изясняване на обстоятелствата около източването на данни от НАП. По думите му са сключвани и външни договори за значителни суми. „Държавната фирма само за 2019 година е сключила договори за 40 млн. лева за външни услуги. Фирмата, която оказва технологично съдействие на ЦИК. Тя прави изборите, но не е съдействала за опазването на информацията на НАП. Основната софтуерна платформа е от 2008 година. Различни фирми са се опитвали да изпълняват различни програми. Пълен хаос е и това го доказва фактът, че 800 хиляди фирми и 5 млн. граждани са с изтекли данни. Нито една институция не е реагирала на изтичането. Реакцията дойде от медиите, което означава, че течът може би е от много години. Това е сериозен пробив в националната сигурност на страната“, посочи още Гечев. Според него комисията очаква през следващите седмици да се оповестят самите договори с външни фирми. Изтичането на данни от НАП се превърна в европейски скандал, коментира още той и уточни, че редица страни са отказвали да подават данъчна информация към България. „Това са Сингапур, Дания, водят се разговори с Австрия. НАП няма да получава информация дали са платили данъци съответните страни. Това може да доведе до укриване на данъци в огромни размери“, категоричен е Гечев. Според него у нас няма работеща система на електронно правителство, а похарчени над 2 млрд. лева не са постигнали резултат. „Един хакер може да пробие и източва информация от НАП. Самата Агенцията и другите институции не са направили нищо. Нямаме гаранция и през следващите месеци, ако не започне кардинална промяна“, обясни народният представител. Румен Гечев уточни, че по време на работата на временната комисия са изслушани някои от представителите на Агенцията за защита на личните данни и Държавната агенция за електронно правителство, а очакванията за занижената защита на НАП са се оправдали. „Основното причина за изтичането на данни е неадекватната система за защита на НАП. В самите компютърни отдели има хора със странно образование. Поне 60% са хора с висше образование, но те са металурзи, химици, физици. Има човек със средно образование от спортно училище“, посочи още Гечев.  \r\nВиктория МЕСРОБОВИЧ-КУВЕНДЖИЕВА", "date": "2019.09.26", "title": "Румен Гечев, БСП: Ще изискаме да ни се предоставят документите от сключените договори между НАП и външни фирми"}
{"url": "http://www.focus-news.net/news/2019/09/26/2702413/nay-dobrite-podvodni-fotografii-na-tvortsi-ot-tsyal-svyat-shte-badat-predstaveni-v-kulturen-tsentar-morsko-kazino-v-burgas.html", "text": "Най-добрите подводни фотографии на творци от цял свят ще бъдат представени в Културен център „Морско казино“ в Бургас. Това съобщиха от пресцентъра на  Община Бургас . Фотоизложбата е с вход свободен и ще бъде подредена в зала „Георги Баев“ от 18.00 часа. Експозицията включва 50 от най-добрите подводни фотографии, избрани от стотици творби на автори от цял свят в Първия международен салон по подводна фотография „Протей“. В конкурса са участвали 394 творби на 67 фотографи от 17 държави. Кадрите, които са включени в изложбата, са подбрани от компетентно международното жури в състав: Шарън Рейнис, Дейв Джонсън, Марко Гарджило, Рафаел Фернандес Кабайеро, Анатоли Белушчин, Пламена Милева, почетният член на журито Любомир Клисуров и морският биолог Валентина Тодорова. Избраните снимки са се състезавали в три категориите – „широк ъгъл“, „макро“ и „концептуална фотография“. Експозицията се организира от ПМФСПФ „Протей“ и Община Бургас. Изложбата ще гостува в Културния център до 11 октомври.", "date": "2019.09.26", "title": "Най-добрите подводни фотографии на творци от цял свят ще бъдат представени в Културен център „Морско казино“ в Бургас"}
{"url": "http://www.focus-news.net/news/2019/09/26/2702414/dvama-dushi-sa-zaginali-pri-katastrofa-v-rayona-na-selo-mikre.html", "text": "Временно се ограничава движението по път I-4 Сопот – Абланица, в района на село Микре, съобщиха от пресцентъра на  МВР .Сигнал за пътен инцидент е подаден малко след 7.15 тази сутрин. По първоначални данни на пътя Сопот – Абланица, в района на село Микре челно са се ударили два леки автомобила. На място са загинали двама, а трети е транспортират в болнично заведение. Извършва се оглед. По случая е образувано досъдебно производство. Екипи на Пътна полиция са място и регулират движението.  \r\nСъздаден в обходен маршрут за движещите се в посока Варна - през уличната мрежа на с. Микре; в посока София -  Микре – Угърчин – Сопот.", "date": "2019.09.26", "title": "Двама души са загинали при катастрофа в района на село Микре"}
{"url": "http://www.focus-news.net/news/2019/09/26/2702415/mokri-sa-patnite-nastilki-v-oblast-vidin.html", "text": "Мокри са пътните настилки в област Видин. Това съобщиха за  Радио „Фокус“ – Видин  от Областно пътно управление. Нормално проходими са пътищата в областта. Натоварен е трафикът по главен път Е-79. В посока от ГКПП „Дунав мост 2“ към София  пътуват предимно тежкотоварни автомобили. Най-много автомобили се движат в участъка Видин – Дунавци. Остава забраната за преминаване на автомобили над 12 тона през прохода Петрохан. Движението по път III-1413 Грамада – Синаговци е ограничено за автомобили над 12 т поради свлачище. Обходният маршрут е по  път I-1 Дунавци – Срацимирово и по път III-141 Срацимирово - Грамада и обратно. На ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта – „Връшка чука“ и „Брегово“, трафикът е спокоен, няма образувани опашки от чакащи автомобили.  \r\nВъв Видин трафикът е засилен на входно-изходните артерии на града, в централната градска част и по бул. „Панония“. \r\nАнна ЛОЗАНОВА", "date": "2019.09.26", "title": "Мокри са пътните настилки в област Видин"}
{"url": "http://www.focus-news.net/news/2019/09/26/2702417/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-septemvri.html", "text": "На 27 септември 2019 г. (петък), във връзка с реконструкция на уличен водопровод на ул. „Доброславски път“ с. Житен, се налага спиране на водоподаването от 09:00 до 21:00 часа на клиентите на „Софийска вода”, живеещи в: с. Житен. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Житница“ № 24, пред кметството. \r\nНа 27 септември 2019 г. (петък), във връзка с диагностика на уличен водопровод на ул. „Евкалипт“ в.з. Косанин дол, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. „Евкалипт“, ул. „Лопушки връх“ , ул. „Великденче“  и  ул. „Мечи връх“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Евкалипт“ на кръстовището с ул. „Райска птица. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.09.26", "title": "„Софийска вода” временно ще прекъсне водоснабдяването в някои части на столицата на 27 септември"}
{"url": "http://www.focus-news.net/news/2019/09/26/2702416/shofyorite-tryabva-da-se-dvizhat-s-povisheno-vnimanie-v-rayona-na-kresnenskoto-defile-i-prohoda-predel-poradi-povishena-opasnost-ot-padashti-kamani.html", "text": "Нормално интензивно е движението на главен път Е-79, второкласен път Симитли - Гоце Делчев и автомагистрала „Струма“. Това съобщиха за  Радио „Фокус“ - Пирин  от Областно пътно управление - Благоевград. Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни и свличане на скална маса в участъците. \r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nЛивия НИНОВА", "date": "2019.09.26", "title": "Шофьорите трябва да се движат с повишено внимание в района на Кресненското дефиле и прохода Предел поради повишена опасност от падащи камъни"}
{"url": "http://www.focus-news.net/news/2019/09/26/2702407/kmetat-na-stara-zagora-zhivko-todorov-shte-predstavi-otchet-za-mandata-si.html", "text": "Кметът на Стара Загора Живко Тодоров ще представи отчет за мандата си. Това съобщиха от пресцентъра на  Община Стара Загора . Събитието ще се състои от 18.00 часа в новата зала в Синдикалния дом.", "date": "2019.09.26", "title": "Кметът на Стара Загора Живко Тодоров ще представи отчет за мандата си"}
{"url": "http://www.focus-news.net/news/2019/09/26/2702420/chast-ot-varna-e-bez-voda-zaradi-avariya.html", "text": "Един район във Варна е без вода заради авария. Това съобщиха за  Радио „Фокус“ – Варна  от водоснабдителното дружество, обслужващо областта. Водоподаването ще бъде прекъснато в района на бул. „Васил Левски“, ул. „Подвис“, ул. „Карамфил“ и бул. „Христо Смирненски“ от до около 15.00 часа. \r\nДесислава ВАСИЛЕВА", "date": "2019.09.26", "title": "Част от Варна е без вода заради авария"}
{"url": "http://www.focus-news.net/news/2019/09/26/2702423/nova-politseyska-priemna-shte-bade-otkrita-v-karlovskoto-selo-rozino.html", "text": "Нова полицейска приемна ще бъде открита в карловското село Розино. Това съобщиха за  Радио „Фокус“ – Пловдив  от Областната дирекция на МВР. Новосъздадената приемна ще открие в 16.00 часа днес директорът на ОДМВР – Пловдив старши комисар Йордан Рогачев. Проектът е реализиран със средства от Община Карлово и е част от трайните мерки за повишаване на обществения ред и сигурност и гарантиране спокойствието на жителите в региона.", "date": "2019.09.26", "title": "Нова полицейска приемна ще бъде открита в карловското село Розино"}
{"url": "http://www.focus-news.net/news/2019/09/26/2702418/v-kyustendil-shte-bade-otbelyazan-evropeyskiyat-den-bez-zaginali-na-patya.html", "text": "В града ще бъде отбелязан Европейският  ден без загинали на пътя. Това съобщи за  Радио „Фокус” – Кюстендил  Катя Табачка, говорител на Областна дирекция на МВР – Кюстендил. Инициативата ще се проведе от 10.00 часа на улица „Цар Освободител” при къща музей „Ильо войвода”.  Тя се провежда по предложение на Европейската мрежа на службите на „Пътна полиция“. Тази година денят ще бъде отбелязан чрез провеждането на полицейска операция „Едуард“, която е част от Европейската седмица за мобилност. В инициативата ще участват и представители на БЧК – Кюстендил. \r\nВенцеслав ИЛЧЕВ", "date": "2019.09.26", "title": "В Кюстендил ще бъде отбелязан Европейският ден без загинали на пътя"}
{"url": "http://www.focus-news.net/news/2019/09/26/2702412/liderat-na-pp-ataka-volen-siderov-ako-stana-kmet-na-sofiya-shte-napravya-reviziya-na-byudzheta-zashtoto-toy-e-dostatachen-no-ne-se-razpredelya-dobre.html", "text": "Ако стана кмет на София, ще направя ревизия на бюджета, защото той е достатъчен, но не се разпределя добре. Това каза лидерът на ПП „Атака“ Волен Сидеров в сутрешния блок на  Нова телевизия . \r\n„Когато сме направили политическо споразумение с ГЕРБ, смятах, че се отнася до всички нива. Явно не е така, но няма проблем. Получих стимул от мои колеги в партията и такива, които не са партийно обвързани, които казаха „Хайде най-после в това състезание между жени да има  един мъж, който да застане на чело на София и да приложи това, което трябва“. Няма как да попаднеш в капан, ако си точен и последователен, а аз съм. Имам 10 основни точки в моята програма. Ще видим резултата. Тези избори са различни от евроизборите. Там влияеха други фактори. ВМРО получи доста власт благодарение на мен и след това започна да я използва. Сега все пак има друга специфика на изборите и мисля, че ще има други резултати“, допълни той. „Не във всичко бих подкрепил Фандъкова. Например е в една основна моя точка не я подкрепям“, каза още Сидеров. По думите му става дума за спирането на гей парадите. „Категорично ще ги забраня. Ще махна тормоза с „паяка“ за репатриране на автомобили. Това е един тормоз. Ще направя безплатен транспорт за пенсионери, ученици и инвалиди. Само за тях. Има начин да се направи. За пенсионери и многодетни семейства парното ще бъде субсидирано. Кметът има право да дава помощи за многодетни семейства. Предвиждам прекратяване на концесията на „Софийска вода“ и прекратяваме договорите с частни фирми, които гълтат милиони за чистота и ремонт“, каза още лидерът на „Атака“.  По думите му фирмите трябва да са общински. „Ако София стане чиста като Москва, ще бъде чудесно. Ще направя ревизия на бюджета. Той е достатъчен, но сега не се разпределя добре“, посочи той. \r\n„По въпроса с регулация на циганските махали предвиждам зам.-кмет ром и специална дирекция за интеграция на ромите“, посочи Сидеров. Предвиждам и създаване на истинска общинска полиция и въвеждане на ред във всички райони. За 3 месеца ще ликвидирам всички банди, които крадат по домовете и мрежата от наркодилъри край училищата“, допълни Сидеров.  \r\nПо темата със съкратеното съдебно производство и протеста на „Атака“ срещу предсрочното освобождаване на Джок Полфрийман Сидеров посочи, че е добре е да се чува общественото мнение. „Известни сме като партия с уличните си прояви и митинги. Това беше една естествена проява на партията да изразим възмущението си и намерението си да внесем каквото е нужно там, където може да се вземат нужните мерки срещу освобождаването на един убиец. Очевидно има нарушение“, посочи той. „Ние казахме, че съдия Калпакчиев трябва да получи санкция по институционален начин. Съдиите и прокурорите не са недосегаеми. Улицата има право да каже своето мнение. Не може да се спре правото на всеки гражданин да изрази своето мнение по конституционен и законосъобразен начин“, каза още той. Според него по казуса с Полфрийман проблемът е в съдията. „Сигурен съм, че ако се разгледа фактически делото срещу Полфрийман, ще видим, че не е се е поправил“, добави той. По думите му съдиите трябва да се съобразяват с общественото мнение и с доказателствата по конкретните случаи. По думите му съкратеното съдебно производство трябва да отпадне, за да отпадне субективното виждане на съдията за намаляване на присъдите.  \r\nСпоред Волен Сидеров промяната на геополитическата ориентация на страната е в програмата на ПП „Атака“ още при създаването на партията. „Това е правото на политическо. Не може да бъде наказуемо и не трябва да бъде“, добави той. По думите му България си е сменяла геополитическата ориентация много пъти. „Винаги е имало прослойка политици, отдадени на съответния голям брат и след което са се обръщали, когато се промени средата. Няма основание за обвинение към мен в шпионаж. В понятието шпионаж би могло да влезе и дейността на Хелзинския комитет. Трябва да се прецизира и да се дефинира ясно понятието какво е шпионаж. Той може да бъде инструмент за репресия“, каза още Сидеров.", "date": "2019.09.26", "title": "Лидерът на ПП „Атака“ Волен Сидеров: Ако стана кмет на София, ще направя ревизия на бюджета, защото той е достатъчен, но не се разпределя добре"}
{"url": "http://www.focus-news.net/news/2019/09/26/2702409/premierat-boyko-borisov-studentite-v-universiteta-hanuk-sa-badeshteto-na-balgarsko-koreyskite-otnosheniya.html", "text": "Студентите в Университета „Ханук“ са бъдещето на българско-корейските отношения. Това каза премиерът Бойко Борисов в изявление при посещението си в Университета за чужди езици „Ханкук“ в Южна Корея, предаде специалният пратеник на  Агенция „Фокус“ . Борисов засегна отново и темата за южнокорейски инвестиции в България: „С колега Ли Нак-йон, когато говорихме какви тържества ще има догодина за 30-ата годишнина от установяване на дипломатическите отношения между България и Корея, аз му казах, че няма по—красиво и хубаво събитие, което след това да бъде съпътствано от много други с един голям залог на Корея в България“, заяви българският премиер. След това премиерът обяви, че през следващата седмица ще се състои и среща на корейския посланик в България с нашия финансовия министър Владислав Горанов и с министъра на образованието Красимир Вълчев, като изрази надежда по този начин да се подобри обменът на студенти и преподаватели между България и Южна Корея.  \r\nПремиерът се похвали със събития, засягащи България: „Кристалина Георгиева беше избрана за президент на МВФ, тя е българка. А България отново беше избрана да председателства Берлинския процес догодина, който касае целите Западни Балкани“, каза още той. Премиерът припомни, че само преди 1 година по време на Българското председателство на Съвета на Европейския съвет в София беше направена среща между лидерите на ЕС и Западните Балкани. „Така се даде тласък за мира и за по-нататъшните стъпки по приемането им в ЕС“, допълни Борисов.  \r\nВ края на изявлението си Борисов отново обърна фокуса към образованието. „С Корея много си приличаме по това, че влагаме много в образованието“, подчерта българският министър-председател.  \r\nПоздравителен адрес към премиера Борисов отправи вицепрезидентът на учебното заведение Чу Ки-сонг. От него стана ясно, че перспективите на студентите от специалността „Българистика“ в  университета са пряко свързани с разширяването на икономически, образователния и културния обмен между България и Република Корея. „В тази връзка бих казал, че нашият университет е решен с положителност да изпълнява дори и малка роля за подобряването на връзките между нашите две страни“, заяви още той.  \r\nСлед изявленията на министър-председателя му бе връчен благодарствен плакет за и се състоя художествена програма, част от която беше хорово изпълнение на българската песен „Седнало е Джоре Дос“ от корейски студенти.  \r\n “Фокус“ припомня:  В Университета за чужди езици „Ханкук“ се изучават хуманитарни науки, обучение по бизнес и икономика, социални науки, право и инженерни науки на базата на 45 езика и 32 катедри. В университета през 2005 година е създадена и катедра по грецистика и българистика. Всяка година най-добрите студенти в специалността пътуват през лятото за академичен обмен в България в СУ „Свети Климент Охридски“, както и във Великотърновския университет.  \r\nТеодора ПАВЛОВА", "date": "2019.09.26", "title": "Премиерът Бойко Борисов: Студентите в Университета „Ханук“ са бъдещето на българско-корейските отношения"}
{"url": "http://www.focus-news.net/news/2019/09/26/2702419/pregled-na-osnovnite-temi-v-burgaskiya-pechat.html", "text": "„11 кандидати влизат в битка за кмет на Бургас“ е водещото заглавие от първата страница на днешния брой на вестник  „Черноморски фар“ . Мераклиите да станат общински съветници са 494. 25 листи са регистрирани за участие в есенния вот, пише още вестникът. „Лозари и винари от региона пред фалит“ е друго заглавие от страниците на ежедневника. Домашните ракия и вино на мода заради ниската цена на гроздето. Въпреки обещанията за намеса на държавата, до този момент нищо не се е случило и всеки се спасява както може сам, уточнява статията. „Ученици от Механото подготвят третия си „Баткомобил“ е още едно заглавие от страниците на вестника. Идеята на дванадесетокласниците Велин Георгиев, Атанас Христов и Младен Георгиев, заедно с техния ръководител инж. Красимир Кънчев е, сегашният им футуристичен автомобил да бъде с мощност 0,5 kW, отново с алуминиево шаси, както и да е триколка, пояснява материалът.", "date": "2019.09.26", "title": "Преглед на основните теми в бургаския печат"}
{"url": "http://www.focus-news.net/news/2019/09/26/2702422/pregled-na-osnovnite-temi-vav-velikotarnovskiya-pechat.html", "text": "„Шестима влизат в битката за кметския стол, 263-ма искат да са съветници“ е заглавие на първа страница на областния всекидневник  „Янтра ДНЕС” .  Шестима кандидати влизат в надпреварата за кметския стол във Велико Търново. Това стана ясно, след като приключи регистрацията на партиите и коалициите, както и на кандидатите за кметове в Общинската избирателна комисия. „Възлагат проектирането на Северния пътен възел“, пише още вестникът. Започна техническото проектиране на Северния пътен възел във В. Търново, информира кметът Даниел Панов по време на отчета за втория си управленски мандат. Очаква се това да започне най-късно в началото на следващата седмица, след като Агенция „Пътна инфраструктура“ и Министерство на регионалното развитие са дали положителни становища. „Зрелищни опити ще видят ученици и студенти в Нощта на учените“ е друга новина от днес. „Кардиолози преглеждат безплатно във В. Търново в Световния ден на сърцето“ е заглавие от страница пета, която е посветена на благородната инициатива. В ежедневника е поместен материал и за кулинарните успехи на търновката Катя Мерджанова, която ни учи как да приготвим френски макарони. „Болярки“ с купа от турнир във Варна“ е новина от спортните страници.  \r\n„Цветан Цветанов съди Явор Божанков, заради негови думи загубил съня си“ е заглавие от другия областен ежедневник  „Борба“ . Съдебен иск за неимуществени вреди е завел срещу народния представител Явор Божанков бившият втори в ГЕРБ и ексдепутат от региона Цветан Цветанов, научи „Борба“. Искът е за 10 000 лева и е заради изказване на Божанков по повод аферата „Апартаментгейт“. „Шестима влизат в битката за кмет на Велико Търново“ е друга новина от днес. Шестима са кандидатите за кмет на Велико Търново в предстоящите избори за местна власт. Вотът е на 27 октомври, когато ще гласуваме и за кмет на община, общински съветници и за кмет на населени места. В днешното издание има материал и за двама медици от търновската болница, които са номинирани за лекар на годината.  „Домови апаш влезе в затвора за три годни“ е новина от криминалната хроника. В областния ежедневник ще намерите и коментар на временния кмет на Велико Търново Снежана Данева, която заявява „От 1 октомври край със сивия сектор в туризма, глобите са до 3 хиляди лева за укрити данни“.", "date": "2019.09.26", "title": "Преглед на основните теми във великотърновския печат"}
{"url": "http://www.focus-news.net/news/2019/09/26/2702421/mvr-chetirima-dushi-sa-zaginali-a-drugi-12-sa-postradali-pri-katastrofi-v-stranata-prez-izminaloto-denonoshtie.html", "text": "Четирима души са загинали, а други 12 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 15 тежки пътнотранспортни произшествия. В София са регистрирани  30  леки и две тежки катастрофи, при която са пострадали двама души.", "date": "2019.09.26", "title": "МВР: Четирима души са загинали, а други 12 са пострадали при катастрофи в страната през изминалото денонощие"}
{"url": "http://www.focus-news.net/news/2019/09/26/2702425/ombudsmanat-diana-kovacheva-promyanata-v-sakratenoto-sadebno-sledstvie-kasae-nay-tezhkite-i-umishleni-deystviya-s-prichinyavane-na-smart-kadeto-se-nalaga-dozhivoten-zatvor.html", "text": "Промяната в съкратеното съдебно следствие касае най-тежките и умишлени действия с причиняване на смърт, където се налага доживотен затвор. Това каза в сутрешния блок  „Добро утро, България “   на  Радио „Фокус“   омбудсманът Диана Ковачева след като Народното събрание гласува промени в Наказателния кодекс на първо четене. Омбудманът уточни, че не трябва със самопризнания да се получава намаляване на наказанието и да се избегнат най-тежките присъди. „На второ четене трябва да се обсъди внимателно темата и експерти да кажат какъв е най-добрият вариант. У нас има специалисти по наказателно право, които трябва да се произнесат за най-доброто решение. Време е за работа по наказателна политика на държавата с цялостни решения каква е политиката в подобни случаи“, посочи още Ковачева. Тя заяви още, че в институцията на омбудсмана е получена подписка от 5000 души, които искат да не се пропуска налагането на най-тежки наказания при по-сериозните случаи. „Важно е да бъдат чути и гражданите. Виждаме, че политическите формации са обединени, макар да има различни предложени законопроекти“, каза още Ковачева. По думите ѝ диференцираните процедури трябва да се запазят за голяма част от престъпленията, а промяната касае по-малка категория, включваща най-тежките и умишлени действия с причиняване на смърт, където се налага доживотен затвор. „Имам убеждението, че ще се оправдаят обществени очаквания на второ четене“, допълни още омбудсманът.  \r\nВиктория МЕСРОБОВИЧ-КУВЕНДЖИЕВА", "date": "2019.09.26", "title": "Омбудсманът Диана Ковачева: Промяната в съкратеното съдебно следствие касае най-тежките и умишлени действия с причиняване на смърт, където се налага доживотен затвор"}
{"url": "http://www.focus-news.net/news/2019/09/26/2702427/71-godishen-peshehodets-e-zaginal-pri-katastrofa-v-beloslav.html", "text": "71-годишен пешеходец е загинал при катастрофа в Белослав. Това съобщиха от  ОДМВР - Варна . Сигналът а инцидента е подаден около 17.35 часа на 25 септември. Съобщено е, че в град Белослав на ул. „Христо Ботев“ е възникнало ПТП. 56-годишният водач на товарен автомобил „Скания“ с инициали В.Й. по неизяснени до момента причини губи контрол над МПС и блъска паркиран лек автомобил „Опел“, който се отмества върху тротоара и блъска пешеходец. Мъжът (на 71 г.) е загинал на място. По случая има образувано досъдебно производство.", "date": "2019.09.26", "title": "71-годишен пешеходец е загинал при катастрофа в Белослав"}
{"url": "http://www.focus-news.net/news/2019/09/26/2702428/ombudsmanat-diana-kovacheva-v-kazusa-s-bolnichnite-vsichki-sa-oshteteni.html", "text": "В казуса с покриването на първите три дни болничен всички страни са ощетени. Това каза в сутрешния блок  „Добро утро, България“  на  Радио „Фокус“  омбудсманът Диана Ковачева. По думите й безспорно трябва да се спазват конституционно определените права на гражданите в този случай, но тревогата на работодателите също е оправдана. Темата за фалшивите болнични за пореден път се поставя на общественото внимание, обясни Ковачева и призова за широк дебат по темата, вземайки предвид гарантираните права на работещите в социалната сфера. „Ако не бъдат изплащани първите три дни от болничния изобщо, в този случай ще бъдат нарушени правата на работещите поради две причини. Първо, защото това обезщетение на тях им се дължи, а през първите три дни хората обикновено имат най-големи разходи за лечение. В този труден за тях момент те не бива да бъдат оставяни без доходи. Тези средства са доход, който замества заплатата. Освен това работещите са лица, които внасят осигурителни вноски за различни социални рискове и ако не бъдат изплащани първите три дни ще се окаже, че те плащат осигуровки, но не получават обезщетение за загубената си работоспособност. Така ще бъдат наказани  добросъвестните работници“, обясни тя. Диана Ковачева коментира още, че е важно да се обърне внимание на контрола, както при издаването на болнични, така и при проверка на спазването на режима, определен от здравните органи за служителя.  \r\nВиктория МЕСРОБОВИЧ-КУВЕНДЖИЕВА", "date": "2019.09.26", "title": "Омбудсманът Диана Ковачева: В казуса с болничните всички са ощетени"}
{"url": "http://www.focus-news.net/news/2019/09/26/2702432/zhena-e-blasnata-ot-lek-avtomobil-na-peshehodna-pateka-v-rayona-na-ruski-pametnik-v-shumen.html", "text": "Жена е блъсната от лек автомобил на пешеходна пътека в района на Руски паметник в Шумен. Това съобщиха от  ОДМВР - Шумен . Сигналът за пътнотранспортното произшествие е получено в дежурната част на ОДМВР - Шумен. 71-годишен водач на лек автомобил „Мазда“ с шуменска регистрация е ударил пресичаща на пешеходна пътека жена. Водачът е правоспособен,  тестван е за алкохол, като пробата е отрицателна. Жената е откарана за преглед в МБАЛ - Шумен.", "date": "2019.09.26", "title": "Жена е блъсната от лек автомобил на пешеходна пътека в района на Руски паметник в Шумен"}
{"url": "http://www.focus-news.net/news/2019/09/26/2702434/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Шофьорите трябва да карат с повишено внимание при км 164+150. На мястото е поставена необходимата сигнализация, а укрепването ще продължи до края на септември, съобщиха за  Радио „Фокус“ – Велико Търново  от Областно пътно управление. Времето в областта е предимно облачно, настилките на места са мокри. Нови въведени ограничения за изминалото денонощие няма. Не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 30 септември. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3,30 м, при км 46+800 по общински път до III–403 в село Малки Вършец. В едната лента се осъществява движението в участък от пътя между Дряново и Габрово. При км 145+256 тече реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\nЛуиза ТРАНЧЕВА", "date": "2019.09.26", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/09/26/2702431/s-tarzhestvena-zarya-i-praznichno-shestvie-shte-bade-otbelyazan-denyat-na-stara-zagora-na-5-oktomvri.html", "text": "И тази година Община Стара Загора организира честване на 5 октомври – Ден на Стара Загора, съобщиха от пресцентъра на  общината . С Тържествена заря – проверка и поднасяне гирлянд на славата ще започнат тържествата посветени на деня на Стара Загора и 140 години от възстановяването на града. Тя ще се проведе на 4 октомври от 19.00 часа на площада пред Общината. \r\nВ деня на празника от 8.00 часа в Катедралния храм „Св. Николай“ ще бъде отслужена Божествена света литургия.  \r\nВ 9.00 часа в парк „Пети октомври“ признателните потомци ще отдадат почит на загиналите за свободата и радетелите за възстановяването на опожарения ни град през Руско-турската война. Ще бъдат поднесени венци и цветя на паметника „Защитниците на Стара Загора -19 юлий 1877 г.“ и символичния камък за възстановяването на Стара Загора.  \r\nОт 9.30 часа в зала „П.Р. Славейков“ ще се проведе Тържествена сесия на Общински съвет  Стара Загора, на която ще бъдат обявени новите носители на званието „Почетен гражданин на Стара Загора. \r\nВ 10.00 часа на обновения площад пред Общината започва Ритуал за издигане на Националното знаме на Република България.  По традиция настоящият кмет ще предаде символичния ключ на града на новоизбрания кмет на Млада Загора. \r\nСтарозагорският митрополит Киприан и свещеници ще отслужат Празничен водосвет и молитва за Стара Загора. \r\nОт площада в 10.30 часа ще тръгне празничното шествие по бул. „Цар Симеон Велики“, в което ще се включат представителни групи от старозагорските детски градини и училища. Малчуганите от детските заведения в града ще се превъплътят в приказни герои, а  всяко училище ще представи по атрактивен начин  специалностите, по които се обучават възпитаниците му.  Парад на мажоретките и на духовите оркестри ще допълни емоцията за празника.  \r\nТрадиционна годишна изложба на старозагорските художници Есенен салон 2019 ще бъде открита в 18.00 часа в зала „Байер“. \r\nПарад на ретро автомобили пък ще има в парк „Артилерийски“ от 10.00 до 16.00 часа. \r\nПредвидени са и много спортни прояви посветени на 5 октомври. В празничния ден ще се проведат турнири по спортна стрелба, по футбол за деца, по тенис на маса, по тенис на корт за купата на кмета, по конен спорт, както и турнир по стрелба с лък „Загорски стрели“. От 20.00 часа започва Гала вечер по ММА и К -1 „Гранд Файт Арена 3“ в Спортна зала „Стара Загора“.", "date": "2019.09.26", "title": "С тържествена заря и празнично шествие ще бъде отбелязан Денят на Стара Загора на 5 октомври"}
{"url": "http://www.focus-news.net/news/2019/09/26/2702424/dvizhenieto-ot-km-43-do-44-na-am-trakiya-v-posoka-plovdiv-se-osashtestvyava-vremenno-v-edna-lenta.html", "text": "Движението от км 43 до 44 на АМ \"Тракия\", в посока Пловдив, се осъществява временно в една лента поради ремонтни дейности по асфалтовата настилка, съобщиха от  Агенция „Пътна инфраструктура“ . Ограничено е движението в активна лента. Трафикът се осъществява в изпреварваща лента.  \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.26", "title": "Движението от км 43 до 44 на АМ \"Тракия\", в посока Пловдив, се осъществява временно в една лента"}
{"url": "http://www.focus-news.net/news/2019/09/26/2702426/rumen-gechev-bsp-nuzhni-sa-zakonodatelni-promeni-kasaeshti-iziskvaniya-za-kvalifikatsiya-na-it-spetsialistite-v-darzhavnite-institutsii.html", "text": "Нужни са законодателни промени, касаещи изисквания за квалификация на хората, които работят за електронната защитата на институциите у нас. Това каза в сутрешния блок  „Добро утро, България “   на  Радио „Фокус“   Румен Гечев, народен представител от ПГ на „БСП за България“ във връзка с работата на временната анкетна комисия за изясняване с източването на данни от НАП. Според Гечев IT-специалистите у нас получават високи заплати за българския стандарт. „Нужни за законови промени, за да сме сигурни, че се плащат заплати на хора, които разбират за какво става дума. Заплатите може и трябва да бъдат увеличени, но на най-добрите кадри. Премиерът Борисов подвежда с това, което казва, защото в много държавни институции се получават високи заплати от IT-специалисти. Около 3000 лева не е ниска заплата по българския стандарт“, обясни Гечев. Той припомни, че срокът на временната комисия е три месеца, но според него от ГЕРБ ще настояват този период да бъде удължен. „Три месеца са достатъчно време и може да се достигне до сърцевината на проблема. Управлението на НАП носи пълна отговорност и без оставки на ръководството на НАП няма как да мине“, категоричен е Гечев.  По думите му, хората, които носят отговорност трябва да бъдат наказани дисциплинарно, а разследващите да преценят каква е тяхната юридическа отговорност.  \r\nВиктория МЕСРОБОВИЧ-КУВЕНДЖИЕВА", "date": "2019.09.26", "title": "Румен Гечев, БСП: Нужни са законодателни промени, касаещи изисквания за квалификация на IT-специалистите в държавните институции"}
{"url": "http://www.focus-news.net/news/2019/09/26/2702430/vavezhda-se-vremenna-organizatsiya-na-dvizhenieto-v-stara-zagora-za-provezhdane-na-avtomobilno-sastezanie-na-28-i-29-septemvri.html", "text": "Въвежда се временна организация на движението в Стара Загора за провеждане на автомобилно състезание на 28 и 29 септември. Това съобщиха от пресцентъра на  Община Стара Загора .  \r\nС оглед осигуряване на безопасното организиране и провеждане на автомобилно състезание „Писта Стара Загора 2019”, кръг от Републиканския шампионат на Българската федерация по автомобилен спорт, Община Стара Загора Ви уведомява, че на 28 септември 2019 г. за времето от 10.00 часа до 19.00 часа и на 29 септември 2019 г. за времето от 07.00 часа до 16.30 часа се спира движението на личен, договориран и обществен градски транспорт, както и на МПС, извършващи транспорт за собствена сметка по улиците, през които минава трасето на автомобилното състезание, както следва. \r\nДвижението ще бъде спряно по бул. „Никола Петков\", в участъка от бул. „Никола Петков\" 20 (Съюз на българските автомобилисти - клон Стара Загора) до разклона за кв. „Зора\", без да се ограничава движението в кръстовището на бул. „Никола Петков\" и СБА.  \r\nДвижението на личен, обществен, договориран транспорт и на МПС-та извършващи транспорт за собствена сметка, ще се осъществява по обходен маршрут както следва. \r\n- За движещите се по път ІІ - 66 посока от изток на запад, на кръстовището за с. Хрищени се отбива движението за София, Казанлък и Хасково. Минава се през с. Хрищени. Маршрутът минава през кв. „Голеш\". На кръстовището на пътя за с. Хрищени и път І-5, движението към Хасково е затворено. Всички коли минават през град Стара Загора - надлез „Наталия\" - бул. „Славянски\" - бул. „Св. Патриарх Евтимий\"; \r\n- Движещите се посока Бургас, минават през с. Хрищени към път ІІ - 66; \r\n- Движението от път І-5 към Стара Загора и Бургас се отбива на надлеза за Раднево, през Стара Загора и с. Хрищени; \r\n- Товарните МПС над 3.5 тона движещи се от Русе и Бургас към Свиленград се отбиват през Нова Загора на надлеза на път І-6 и ІІ - 55 на юг гр. Гурково; \r\n- Товарните МПС над 3.5 тона движещи се от Свиленград към Русе и Бургас се насочват по автомагистрала „Тракия. \r\nОбщественият транспорт обслужващ кв. „Зора\" ще се движи по обходен маршрут, както следва.  \r\n- В посока изток – запад. вход магазин „Метро“ – път път ІІ-66 – „Каците“ – с. Хрищени – ул. „Хрищенско шосе“ – ул. „Родопи“ и по маршрута си; \r\n- В посока запад – изток. бул. „Цар Симеон Велики“ – бул. „Никола Петков“ – „Парк МОЛ“ -  бул. „Никола Петков“ – ул. „Родопи“ – с. Хрищени – кв. Зора. \r\nКурсове по линия № 13 ще се изпълнят до спирка „СБА“, както следва.              \r\nНа 28 септември 2019 г. от 10.00 часа до 19.00 часа \r\n- от кв. „Железник. 09.55 ч., 10.55 ч., 11.25 ч., 14.55 ч., 16.25 ч; \r\n- курсовете от кв. „Зора“ на 10.40 ч., 11.20 ч., 12.15 ч., 14.20 ч. ще се изпълняват от сп. „СБА“ на следните часове. 10.47 ч., 11.27 ч., 12.15 ч., 14.27 ч.. \r\nНа 29 септември 2019 г. от 07.00 часа до 16.30 часа \r\n- от кв. „Железник. 06.55 ч., 07.40 ч., 08.55 ч., 09.55 ч., 10.55 ч., 11.25 ч., 14.55 ч., 16.25 ч. \r\n- курсовете от  кв. „Зора“ на 07.30 ч., 08.20 ч., 09.40 ч., 10.40 ч., 11.20 ч., 12.15 ч., 14.20 ч.,  ще се изпълняват от сп. „СБА“ на следните часове. 07.30 ч., 08.27 ч., 09.47 ч., 10.47 ч., 11.27 ч., 12.15 ч., 14.27 ч. \r\nЧасовете на тръгване от спирка „СБА“ са синхронизирани с тролейбусна линия №1. \r\nДвижението на обществения градски транспорт ще се нормализира незабавно след приключване на мероприятието, по преценка на служителите пряко ангажирани с охраната на събитието.\t \r\nОбщина Стара Загора се извинява за причиненото неудобство и призовава за стриктно спазване на вертикалната пътна сигнализация.", "date": "2019.09.26", "title": "Въвежда се временна организация на движението в Стара Загора за провеждане на автомобилно състезание на 28 и 29 септември"}
{"url": "http://www.focus-news.net/news/2019/09/26/2702429/tass-sasht-shte-komandvat-silite-si-v-iztochna-evropa-ot-teritoriyata-na-polsha.html", "text": "САЩ ще създадат дивизионно командване в град Познан в Полша и оттам ще ръководят действията на своите войски на Източния фланг в Европа. Това съобщи министърът на националната отбрана на Полша Мариуш Блашчак, предава руската информационна агенция  TACC . \r\n„От Познан американският командващ генерал ще ръководи силите на САЩ както в Полша, така и в нашата част на Европа, т.е. на Източния фланг. Американските сили ще бъдат командвани не от Германия, както сега, а от Полша\", подчерта Блашчак. \r\nПрезидентите на Полша и САЩ Анджей Дуда и Доналд Тръмп на срещнаха в Ню Йорк в понеделник и подписаха съвместна декларация за разширяване на сътрудничеството в отбранителния сектор. В документа се посочва, че страните продължават „да работят по план за укрепване на военните връзки между Полша и САЩ, както и американските способности за отбрана и възпиране в Полша“. Декларацията предвижда увеличаване на броя на американските войници в републиката от 4,5 хиляди на 5,5 хиляди и разполагането им в шест военни съоръжения в цялата страна. \r\nЦентърът за бойна подготовка, който ще се използва от военнослужещи от двете страни, ще се намира в град Дравско-Поморск. В Познан ще има дивизионно командване, както и група за подпомагане на пехотата на САЩ. Във Вроцлав - въздушна база за товарене и разтоварване на самолети на ВВС на САЩ. В Ласк се планира да се създаде база за американската дронна ескадрила, а в района на Повидз - щаб на въздушна бойна бригада, батальон за логистична поддръжка и отдел спецсили, който също ще използва съоръжението в Люблин. \r\nПонастоящем на територията на Полша е разположен многонационален батальон на НАТО от около хиляда военнослужещи, а също и американска танкова бригада с около 3,5 хиляди войници на ротационна основа. \r\n \r\n . \r\n \r\n Тереза Герова", "date": "2019.09.26", "title": "ТАСС: САЩ ще командват силите си в Източна Европа от територията на Полша"}
{"url": "http://www.focus-news.net/news/2019/09/26/2702433/to-vima-gartsiya-mitsotakis-i-erdogan-se-razbraha-da-aktivirat-saveta-za-satrudnichestvo-za-da-razseyat-naprezhenieto.html", "text": "Гръцкият премиер Кириакос Мицотакис и турският президент Реджеп Таийп Ердоган се разбраха по време на разговора си в Ню Йорк да активират отново Върховния съвет за сътрудничество в опит да разсеят напрежението между двете страни и да поддържат отворен канал за комуникация, пише електронното издание на гръцкия вестник  „То Вима“ . \r\nЕстествено спорът за въглеводородите и засиленото напрежение в Средиземноморието беше в центъра на разговорите. Турският министър на отбраната Хулуси Акар каза пред журналисти, че 45-минутната среща, която се проведе в кулоарите на Общото събрание на ООН, се е провела в сърдечна атмосфера. \r\nОграничаването на потоците от бежанци и мигранти от турския бряг към гръцките острови очевидно също беше сред най-важните теми, които искаше да засегне гръцкият премиер. \r\nМицотакис каза на Ердоган, че подкрепя предложението на президента на Република Кипър Никос Анастасиадис за споделяне на богатството на въглеводороди на острова между двете общности. \r\nМицотакис беше придружен от министъра на външните работи Никос Дендиас, говорителя на правителството Стелиос Пецас, заместник-министъра на външните работи Костас Фрагонянис и неговите дипломатически съветници Александра Пападопулу и Димитрис Митропулос. В делегацията на Ердоган влизаха външния министър на Турция Мевлют Чавушоглу и министъра на отбраната Хулуси Акар. \r\nСрещата се провежда в момент, когато напрежението в Източното Средиземноморие е много високо и когато Гърция води активна кампания, за да привлече съюзници срещу Турция в този регион. Същевременно мигрантския поток от турското крайбрежие към гръцките острови се увеличи значително. \r\nТова са въпроси, повдигнати на равнище Европейски съюз - особено на въпросите на миграционните потоци, при които Турция е приканена да спазва декларацията ЕС-Турция. \r\nГръцкото правителство твърдо подкрепя диалога, но Мицотакис заяви, че ако Турция иска нов старт в двустранните отношения, тя трябва да демонстрира това активно. \r\n \r\nПревод и редакция:", "date": "2019.09.26", "title": "„То Вима“ (Гърция): Мицотакис и Ердоган се разбраха да активират съвета за сътрудничество, за да разсеят напрежението"}
{"url": "http://www.focus-news.net/news/2019/09/26/2702436/prezidentat-rumen-radev-i-glavniyat-redaktor-na-the-economist-obsadiha-uspeshni-svetovni-ikonomicheski-i-finansovi-modeli-s-potentsial-za-prilozhenie-v-balgariya.html", "text": "Президентът Румен Радев проведе официална среща с главния редактор на „The Economist“ Зани Бедос – една от най-влиятелните личности в сферата на глобалните финанси. Това съобщиха от  прессекретариата на държавния глава . Срещата се състоя в Ню Йорк в рамките на Глобалния бизнес форум на Майкъл Блумбърг. В началото на 90-те години Зани Бедос е била част от екипа от „Харвард“, който осъществява реформите в Полша. \r\nС президента Радев обсъдиха икономическата ситуация в България, Европейския съюз и света, новите реалности в енергетиката и климатичните промени, бъдещето на автомобилната индустрия. Основен акцент в разговора беше търсенето на успешни световни икономически и финансови модели, които могат да бъдат приложени в България. Румен Радев и Зани Бедос се обединиха около мнението, че демографията е изключителен проблем за българското общество и следва да е основен приоритет в контекста на икономическото развитие.", "date": "2019.09.26", "title": "Президентът Румен Радев и главният редактор на „The Economist“ обсъдиха успешни световни икономически и финансови модели с потенциал за приложение в България"}
{"url": "http://www.focus-news.net/news/2019/09/26/2702437/pss-loshi-usloviya-za-turizam-v-planinite.html", "text": "Лоши условия за туризъм в планините. Това съобщиха за  Агенция „Фокус“  от  Планинската спасителна служба (ПСС)  към  Българския червен кръст (БЧК) .  Температурите са между 5 – 13 градуса. Във високите части е мъгливо с умерени ветрове. В Източна Стара планина вали дъжд. Лифтовите съоръжения не работят. Няма регистрирани инциденти.  \r\nИнформация за обстановката в планините може да намерите на адреса на ПСС в интернет. \r\nТелефоните на ПСС са: 02/ 9632000 и 088 1470", "date": "2019.09.26", "title": "ПСС: Лоши условия за туризъм в планините"}
{"url": "http://www.focus-news.net/news/2019/09/26/2702439/izlozhba-35-godini-nauchnoizsledovatelski-korab-akademik-shte-bade-otkrita-vav-varna.html", "text": "Изложба „35 години Научноизследователски кораб Академик“ ще бъде открита днес във Варна, предаде репортер на  Радио „Фокус“ – Варна . Изложбата е част от мероприятията, които са организирани по повод Европейската нощ на учените. Организаторите допълниха, че на борда на научноизследователския кораб „Академик“, най-смелите и обичащи предизвикателствата на морето бъдещи, настоящи и бивши морски изследователи и мореплаватели ще имат възможност да разгледат постерната изложба „35 години НИК „Академик“. Днес и утре жителите и гостите на града могат да изберат да участват в част от програмата. Целта на Европейска нощ на учените е да докаже, че наука има навсякъде около нас и е еднакво важна за всички ни, независимо от възраст и занятие, а учените са хора с изключително вълнуващи професии. \r\nРегионалният организатор на събитието е Институт по океанология – БАН и неговите асоциирани партньори. За варненци са предвидени в два поредни дни – 26 и 27 септември и три локации. Събитието тази година е посветено на 150-тата годишнина на Българска Академия на Науките, 35 години НИК „Академик”, 100 години от създаването на Международния астрономически съюз и 45 години от откриването на първата експозиция в Етнографски музей - Варна към РИМ – Варна. \r\nДесислава ВАСИЛЕВА", "date": "2019.09.26", "title": "Изложба „35 години Научноизследователски кораб Академик“ ще бъде открита във Варна"}
{"url": "http://www.focus-news.net/news/2019/09/26/2702442/chetirima-sa-kandidati-za-kmet-na-obshtina-silistra.html", "text": "Четирима са кандидати за кмет на Община Силистра, сочи справка в  ОИК - Силистра . В надпреварата влизат Момчил Стефанов Неков, Димитър Трендафилов Трендафилов, Юлиян Найденов Найденов и Златко Стефанов Куртев. Регистрирани са 13 листи с кандидати за общински съветници. С най- голям брой кандидати за кмет на кметство е Айдемир - 5. По трима претенденти за кметския пост има в селата Калипетрово и Професор Иширково. В селата Бабук, Брадвари, Йорданово и Сребърна има по двама кандидати за пост кмет на кметство.", "date": "2019.09.26", "title": "Четирима са кандидати за кмет на Община Силистра"}
{"url": "http://www.focus-news.net/news/2019/09/26/2702440/glavniyat-prokuror-sotir-tsatsarov-shte-bade-izslushan-vav-vremennata-anketna-komisiya-za-nap.html", "text": "Главният прокурор Сотир Цацаров ще бъде изслушан във Временната анкетна комисия за НАП. Това предвижда дневния ред на комисията. Заседанието ще се проведе от 15.30 ч. в зала 238.  \r\n Агенция \"Фокус\"  припомня:  \r\nКомисията бе създадена на 25 юли 2019 г. от Народното събрание. Проекторешението бе внесено от председателят на ПГ на ГЕРБ д-р Даниела Дариткова и група народни представители. \"За\" създаване на комисията гласуваха единодушно 171 депутати. Съгласно решението срокът на действие на комисията е до три месеца. Комисията ще трябва да проучи всички факти и обстоятелства около случая с източване на информация от електронните бази данни на НАП. За председател на комисията бе избран народният представител от ГЕРБ Красимир Ципов. За заместник-председател проф. Румен Гечев от БСП. Членове на комисията ще бъдат Маноил Манев и Александър Иванов от ГЕРБ, Явор Божанков и Иван Иванов от БСП, Емил Димитров, Валентин Касабов, Маргарита Николова от \"Обединени патриоти\", Ахмед Ахмедов, Сергей Кючуков, Халил Летифов от ДПС и Кръстина Таскова, Дора Христова и Боряна Георгиева от ДПС. \r\nДо създаването на комисията се стигна след като в сряда на свое заседание Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите. Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.", "date": "2019.09.26", "title": "Главният прокурор Сотир Цацаров ще бъде изслушан във Временната анкетна комисия за НАП"}
{"url": "http://www.focus-news.net/news/2019/09/26/2702441/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание от 14:00 ч. в Гранитна зала на Министерския съвет. Това съобщиха от  правителствената информационна служба . Националният съвет за тристранно сътрудничество ще обсъди  Законопроект за изменение и допълнение на Закона за данък върху доходите на физическите лица № 954-01-41, Законопроект за изменение и допълнение на Кодекса на труда № 954-01-55 и Законопроект за изменение и допълнение на Кодекса за социално осигуряване № 954-01-57.", "date": "2019.09.26", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2019/09/26/2702444/parlamentat-shte-preustanovi-rabotata-si-ot-16-do-25-oktomvri-zaradi-mestnite-izbori.html", "text": "Парламентът ще преустанови работата си от 16 до 25 октомври заради местните избори. Такова проекторешение приеха народните представители, предаде репортер на  Агенция „Фокус“ .  „За“ проекта гласуваха 99  народни представители, „против“ –  22 и „въздържали се“ – 4, с което то бе одобрено. За периода на ваканция на депутатите ще се провеждат заседания на парламентарните комисии и ще се признават транспортни разходи само за участие в заседанията на парламентарни комисии.  \r\nДеница КИТАНОВА", "date": "2019.09.26", "title": "Парламентът ще преустанови работата си от 16 до 25 октомври заради местните избори"}
{"url": "http://www.focus-news.net/news/2019/09/26/2702435/premierat-boyko-borisov-shte-provede-sreshta-s-yuzhnokoreyski-firmi-zayavili-interes-za-sklyuchvane-na-realni-dogovori-s-balgariya.html", "text": "Премиерът Бойко Борисов ще проведе среща с южнокорейски фирми, заявили интерес за сключване на реални договори с България. Това обяви самият той в изявление при посещението си в Университета за чужди езици „Ханкук“ в Южна Корея, предаде специалният пратеник на  Агенция „Фокус“ .“ Довечера отиваме на среща и с по-големите южнокорейски фирми, които са заявили интерес да се сключват реални договори“, бяха точните думи на премиера.  \r\nТеодора ПАВЛОВА", "date": "2019.09.26", "title": "Премиерът Бойко Борисов ще проведе среща с южнокорейски фирми, заявили интерес за сключване на реални договори с България"}
{"url": "http://www.focus-news.net/news/2019/09/26/2702446/pregled-na-osnovnite-temi-vav-varnenskiya-pechat.html", "text": "11 са кандидатите за кмет на Варна, 47 – за районите, пише в днешния си брой вестник  „Черно море“ . Общинската избирателна комисия публикува регистрите с кандидати за кмет на Варна, в районите и населените места. Подредбата, която ще видите по-долу, е съгласно номера на политическата сила, получен при тегления в ЦИК жребий. Местните избори са на 27 октомври. За кмет на община Варна кандидатите са 11: Под №8 в интегралната бюлетина ще бъде Димитър Карбов от НФСБ. \r\nОбщинският съвет на Варна се събира на последното си заседание в този мандат днес от 9.00 часа в зала „Пленарна“, четем още във в. „Черно море“. Предварително обявеният дневен ред на 44-тата сесия е от 7 точки. Финалният акорд безспорно е промяната на Наредбата за реда и условията за пътуване на преференциални цени в обществения транспорт. Ресорните комисии одобриха нови и по-ниски цени на картите – за свободно ползване, за ученици, пенсионери и хора с увреждания. Месечната абонаментна карта за една линия вече ще струва 35 лв. Сериозно облекчение ще усетят пътниците, които ползват карта за всички линии. Те ще плащат по 50 лв. на месец вместо досегашните 130 лв. Още по-изгодно ще е пътуването с тримесечни карти. \r\n„Хубава си, моя горо“ е песента, която обръща погледа на нашия фотограф Пламен Гутинов и го отбива от забързания път. Недалеч от подстъпите на Аспаруховия мост във Варна млад мъж намира връзката си с природата по един нетрадиционен начин. Емо е нарекъл себе си Грандер в социалните мрежи и очевидно не иска да афишира подробности и данни от личния си живот. Свири възхитително на музикален инструмент, заимстван от индианците, по който се запалва преди няколко години. Дори започва сам да изработва такива. Свири мелодии, които харесва, и счита, че патриотичните български песни звучат интересно на флейта, коренно различна от нашите духови инструменти. Избрал е да свири в близост до графитите, изобразяващи български царе и възрожденци. Макар мястото да е неугледно, музикантът не спира да свири, когато има време и импулс за това.", "date": "2019.09.26", "title": "Преглед на основните теми във варненския печат"}
{"url": "http://www.focus-news.net/news/2019/09/26/2702447/deputatite-prieha-promeni-v-zakona-za-pazarite-na-finansovi-instrumenti-na-parvo-chetene.html", "text": "Депутатите приеха промени в Закона за пазарите на финансови инструменти на първо четене, предаде репортер на  Агенция \"Фокус\" . Промените са внесени от Министерски съвет и с тях в българското законодателство се въвеждат мерки по прилагането на европейски регламент. Чрез текстовете се въвежда и изискване централните депозитари на ценни книжа да изготвят и поддържат план за възстановяване с определено съдържание. Новата регулаторна рамка на ниво Европейски съюз във връзка с дейността на централните депозитари на ценни книжа, произтичаща от Регламент № 909/2014 на Европейския парламент и на Съвета от 23 юли 2014 година за подобряване на сетълмента на ценни книжа в Европейския съюз и за централните депозитари на ценни книжа (Регламент № 909/2014), налага мерки по прилагането на регламента.  \r\nДеница КИТАНОВА", "date": "2019.09.26", "title": "Депутатите приеха промени в Закона за пазарите на финансови инструменти на първо четене"}
{"url": "http://www.focus-news.net/news/2019/09/26/2702448/lek-avtomobil-se-e-zapalil-na-ul-zaychar-v-stolitsata.html", "text": "Лек автомобил се е запалил на ул. „Зайчар“ в столицата. Това съобщиха за  Агенция „Фокус“  от  СДВР . Сигналът за инцидента е подаде около 7.30 часа тази сутрин. Съобщено е за пожар в лек автомобил. Няма данни за пострадали. На място са изпратени служители на пожарната.", "date": "2019.09.26", "title": "Лек автомобил се е запалил на ул. „Зайчар“ в столицата"}
{"url": "http://www.focus-news.net/news/2019/09/26/2702450/yordanka-fandakova-kmet-na-sofiya-v-kvartal-ovcha-kupel-osven-metroto-sa-napraveni-mnogo-investitsii-v-ulichnata-mrezha.html", "text": "Очаквах, че кампанията на моите опоненти ще бъде насочена към отричане на направеното, към подценяване и омаловажаване, но това, което е важно е това, което можем да предложим на нашите съграждани. Предлагам програма, която е много реалистична, много конкретна. Това каза в интервю за предаването „Сутрешен блок“ на  БНТ  Йорданка Фандъкова, кмет на София. Тя подчерта, че тази програма \"почива на подготвени проекти, на реализъм, на работещи решения\", защото това, което са направили през последните години позволява да предложат и промяна в приоритетите. \r\n„Много важно е, че вече имаме възможност да влезем по-активно, по-целенасочено в кварталите. Защо сега? Защото през всичките тези години ние насочихме усилие към базовата инфраструктура. Големите улици и булеварди“, допълни още Фандъкова.  \r\nФандъкова подчерта, че над 100 са големите обекти, които са успели да реновират и изградят, за да могат да обезпечат движението на голямата част от хората в града. Това ни позволява сега да влезем по-усилено в кварталите. Разбира се, не само кварталните улици, но те са важни, каза кандидатът за кмет на София. \r\nЙорданка Фандъкова отбеляза, че в квартал \"Овча купел\" освен метрото, което се изгражда, са направени много инвестиции в уличната мрежа. В средата на следващата година ще бъдат отворени 4 метростанции в \"Овча купел\", което ще направят достъпа до центъра и останалите части на града удобен за хората. \r\n„Най-голямото предизвикателство в кварталите в момента е паркирането. Това е важната задача. Общинска програма за изграждане на паркингите плюс програма с публично частно партньорство. Има вече интерес от страна на бизнеса. Много е важно, за да можем да осигурим и финансирането“, заяви кметът на София.  \r\nФандъкова подчерта, че е много важно да се предлагат реалистични, работещи решения, за да не се подвеждат хората. Много от моите опоненти предлагат изключително много неща, обещават всичко, но трябва да си даваме сметка, че това са проекти на стойност 10-20 пъти повече от бюджета на София, каза Фандъкова.", "date": "2019.09.26", "title": "Йорданка Фандъкова, кмет на София: В квартал \"Овча купел\" освен метрото, са направени много инвестиции в уличната мрежа"}
{"url": "http://www.focus-news.net/news/2019/09/26/2702445/api-uchastva-v-initsiativata-edward-evropeyski-den-bez-zaginali-na-patya.html", "text": "За четвърта поредна година Агенция „Пътна инфраструктура“ подкрепя инициативата „EDWARD“ по повод 26 септември - Европейски ден без загинали на пътя. Това съобщиха от пресцентъра на  Агенция „Пътна инфраструктура“ . Всички знаци с възможност за дистанционно изменение, собственост на АПИ, са с апел към шофьорите ще карат внимателно и разумно, защото безопасността при пътуването е най-важна. Тази година мотото е „Обичам семейството си! Да го пазим на пътя!“. \r\nИнициативата е на Европейската мрежа на службите на пътна полиция – TISPOL. Тя e част от Европейската седмица на мобилността, като целта е да се ограничат до минимум жертвите на пътнотранспортни инциденти. Целта е участниците в движението да мислят на първо място за безопасността, докато шофират, вървят пеш или карат велосипед. Да са наясно с рисковете, на които може да изложат своя и живота на останалите участници в движението и как всеки може да допринесе за намаляване на рисковите ситуации на пътя. \r\nПрез годините в Европейския ден без загинали на пътя, България показва добри резултати. През 2017 г. е загинал един човек, а през 2016 г. и 2018 г. в деня на операцията у нас няма нито един смъртен случай при ПТП.", "date": "2019.09.26", "title": "АПИ участва в инициативата „EDWARD“ - Европейски ден без загинали на пътя"}
{"url": "http://www.focus-news.net/news/2019/09/26/2702443/prezidentat-rumen-radev-obrazovatelnata-i-nauchna-infrastruktura-tryabva-da-bade-razvivana-ravnomerno-v-sveta.html", "text": "Образователната и научна инфраструктура трябва да бъде развивана равномерно в света. За това призова президентът Румен Радев в изказването си на форум на високо равнище, организиран от ЮНЕСКО и посветен на темата за бъдещето на образованието, съобщиха от  прессекретариата на държавния глава .Събитието се състоя в рамките на 74-ата редовна сесия на Общото събрание на ООН в Ню Йорк. Във форума направиха изказвания също генералният директор на ЮНЕСКО Одри Азуле, президентът на Португалия Марсело Ребело де Соуза, премиерът на Норвегия Ерна Солберг.    \r\nПрезидентът открои необходимостта от сближаване на държавите в областта на науката и образованието. „Ако науката и качественото образование продължат да биват развивани само в тесни географски граници, никога няма да постигнем равенство и устойчиво развитие“, заяви държавният глава.    \r\nРумен Радев посочи, че България полага големи усилия за създаването на образователна и научна инфраструктура, която да задържи младите таланти, постигнали успехи в научната сфера. Затова страната ни работи активно за създаването на Югоизточния европейски международен институт за устойчиви технологии, подкрепян и от Европейската комисия.  \r\nОбразованието означава прогрес, мир и устойчиво развитие, затова проблемите на съвременното образование и визията за неговото развитие трябва да бъдат на приоритетно място в дневния ред на политическите лидери, заяви още Румен Радев. По думите на президента, образованието трябва да изгражда ясна представа за бъдещето. Появата на нови професии и темпото на промените в съвременния свят са толкова бързи, че все по-често образованието изостава от нуждите на реалния живот, заяви още президентът.", "date": "2019.09.26", "title": "Президентът Румен Радев: Образователната и научна инфраструктура трябва да бъде развивана равномерно в света"}
{"url": "http://www.focus-news.net/news/2019/09/26/2702451/chetirima-sa-kandidati-za-kmet-na-obshtina-dulovo.html", "text": "Четирима са кандидати за кмет на Община Дулово, сочи справка в  ОИК - Дулово . В надпреварата влизат Георги Димитров Йорданов, Юксел Осман Ахмед, Сезгин Рамис Галиб и Петър Георгиев Петров. Регистрирани са 6 листи за общински съветници. Четирима ще се борят за кметското място в село Раздел. По трима кандидати за кмет на кметство има в селата Водно, Окорш, Правда и Яребица. По един кандидат има за селата Чернолик, Паисиево, Полковник Таслаково, Орешене, Межден, Колобър и Златоклас. В останалите села, в които ще се състои избор за кмет на кметство има по двама кандидати за поста.", "date": "2019.09.26", "title": "Четирима са кандидати за кмет на Община Дулово"}
{"url": "http://www.focus-news.net/news/2019/09/26/2702454/nezavisen-makedoniya-zoran-zaev-opredeli-pet-prioritetni-tseli-na-pravitelstvoto-do-2020-godina.html", "text": "Министър-председателят на Северна Македония Зоран Заев определи приоритетни цели на правителството до 2020 година – преодоляване на бедността, качествено образование, достойна работа за гражданите и икономически растеж, действия срещу изменението на климата и силни институции. Съответното Заев обяви в рамките на форум от 74-тата сесия на Общото събрание на ООН, съобщава електронното издание на скопския вестник  „Независен“ . \r\nСпоред пресслужбата на правителството, премиерът е подчертал, че през следващия период Република Северна Македония ще бъде интензивно ангажирана с процеса на присъединяване към Европейския съюз и като се има предвид, че Програмата за устойчиво развитие до 2030 г. е в същата посока, това е чудесна възможност за преразглеждане на настоящите стратегически документи, програми за създаване на стабилни публични политики и тяхното ефективно прилагане в бъдеще с цел постигане на целите за устойчиво развитие. \r\nСъгласно думите на Заев, част от целите за устойчиво развитие вече са реализирани чрез някои от политиките на правителството на Северна Македония, Като пример той  посочи мерките и реформите, които директно връщат бюджетните средства на граждани, като по този начин намаляват неравенството и помагат на нуждаещите се. \r\nТой подчерта, че Република Северна Македония е единствената държава, която не е членка на ЕС, която е въвела гаранция за младежта, мярка, която е част от европейските политики и има за цел да обезпечи за младите хора в рамките на четири месеца от датата на регистрацията им в Агенцията по заетостта качествено предложение за работа, продължаващо образование и обучение или стаж. \r\nЗаев също така обяви мерки за насърчаване на развитието и иновациите на микро, малките и средните предприятия с цел създаване на по-високо платени работни места. „Ние като правителство вярваме, че инвестирането в иновационни и „старт ъп“ компании и ще задържи младите хора в страната и ще намали икономическата миграция. За да демонстрираме своята ясна политика и готовност да следваме идеите на младите хора в развитието на бизнеса, заедно с подкрепата на Световната банка увеличихме Фонда за иновации и технологично развитие в седемкратен размер до 39 милиона евро“, обяви македонският премиер.  \r\n„Правителството приключи подготовката за включване в Зеления фонд за климата и ще разработи проект за тръбопроводи. Това произтича и от основната ни отговорност да осигурим пътя си към постигане на целите за устойчиво развитие. Република Северна Македония потвърждава отново своя ангажимент към изпълнението на „Програма 2030“ и в тази връзка публичните финанси, както вътрешни, така и международни, с добре координирана донорска помощ ще играят ключова роля при предоставянето на основни услуги“, увери Заев. \r\nПремиерът на югозападната ни съседка припомни, че постигането на глобалните цели за устойчиво развитие са споделена визия за света и заслужават да бъдат ускорени. \r\n \r\n Тереза Герова", "date": "2019.09.26", "title": "„Независен“ (Македония): Зоран Заев определи пет приоритетни цели на правителството до 2020 година"}
{"url": "http://www.focus-news.net/news/2019/09/26/2702438/rse-makedoniya-zaev-otseni-polozhitelno-sreshtata-si-s-gratskiya-premier.html", "text": "Министър-председателят на Северна Македония Зоран Заев оцени положително първата си среща в Ню Йорк с гръцкия премиер Кириакос Мицотакис, който като лидер на опозицията бе основен противник на Преспанския договор, предава  Радио „Свободна Европа“  в македонската си редакция.  \r\nВ интервю Заев подчерта, че е обсъдил с Мицотакис бъдещите насоки за изграждане на приятелски отношения между двете страни и изпълнението на задълженията, поети с подписването на Преспанското споразумение. Според гръцки медии Мицотакис е заявил, че никога нямаше да подпише договора със Скопие. Но след като той вече е ратифициран, е част от международното право и Гърция трябва да го спазва. \r\n \r\n Тереза Герова", "date": "2019.09.26", "title": "РСЕ (Македония): Заев оцени положително срещата си с гръцкия премиер"}
{"url": "http://www.focus-news.net/news/2019/09/26/2702452/sofiyski-gradski-sad-otnovo-izprati-na-vks-deloto-po-iskaneto-za-uslovno-predsrochno-osvobozhdavane-na-dzhok-polfriyman.html", "text": "Софийски градски съд отново изпрати на ВКС делото по искането за условно предсрочно освобождаване на Джок Полфрийман с изпълнени указания и доказателства за връчен препис от искането на главния прокурор за възобновяване на делото на осъденото лице. Това съобщиха от пресцентъра на  СГС . Икономия на време, а не процесуален пропуск, е причината вчера съдията докладчик по делото да разпореди то да бъде изпратено незабавно във ВКС след уведомяване на страните за искането на главния прокурор. Съобщенията от получените уведомления щяха да бъдат допълнително внесени, докато делото се администрира във ВКС.", "date": "2019.09.26", "title": "Софийски градски съд отново изпрати на ВКС делото по искането за условно предсрочно освобождаване на Джок Полфрийман"}
{"url": "http://www.focus-news.net/news/2019/09/26/2702455/lek-avtomobil-e-izgoryal-pri-pozhara-v-selo-malorad-zasegnata-e-oshte-edna-kola.html", "text": "Лек автомобил е изгорял при пожара в село Малорад, засегната е още една кола. Това съобщиха от  ОДМВР - Враца . Сигналът за инцидента е подаден в 02.50 часа тази сутрин в РУ - Бяла Слатина. Съобщено е за два горящи автомобила пред частен дом в село Малорад. Установено е, че огънят е тръгнал от лек автомобил „Фолксваген Пасат”, който е изгорял напълно и увредил паркиран до него лек автомобил „Сузуки“. Двата автомобила са ползвани от жител на същото село. Причините и нанесените щети са в процес на изясняване. Местопроизшествието е запазено за допълнителен оглед през светлата част на денонощието. Образувано е досъдебно производство.", "date": "2019.09.26", "title": "Лек автомобил е изгорял при пожара в село Малорад, засегната е още една кола"}
{"url": "http://www.focus-news.net/news/2019/09/26/2702457/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Общото събрание на ООН в Ню Йорк и двустранните срещи на балканските лидери в кулоарите му, предстоящо посещение в Сърбия на турския президент Реджеп Тайип Ердоган, както и стъпките към формирането на „мини Шенген“ са част от основните теми, върху които акцентират водещите балкански печатни издания. \r\n \r\n*** \r\n  Министър-председателят на Северна Македония Зоран Заев определи приоритетни цели на правителството до 2020 година – преодоляване на бедността, качествено образование, достойна работа за гражданите и икономически растеж, действия срещу изменението на климата и силни институции. Съответното Заев обяви в рамките на форум от 74-тата сесия на Общото събрание на ООН, съобщава електронното издание на скопския вестник  „Независен“ . \r\nСпоред пресслужбата на правителството, премиерът е подчертал, че през следващия период Република Северна Македония ще бъде интензивно ангажирана с процеса на присъединяване към Европейския съюз и като се има предвид, че Програмата за устойчиво развитие до 2030 г. е в същата посока, това е чудесна възможност за преразглеждане на настоящите стратегически документи, програми за създаване на стабилни публични политики и тяхното ефективно прилагане в бъдеще с цел постигане на целите за устойчиво развитие. \r\nСъгласно думите на Заев, част от целите за устойчиво развитие вече са реализирани чрез някои от политиките на правителството на Северна Македония, Като пример той  посочи мерките и реформите, които директно връщат бюджетните средства на граждани, като по този начин намаляват неравенството и помагат на нуждаещите се. \r\nТой подчерта, че Република Северна Македония е единствената държава, която не е членка на ЕС, която е въвела гаранция за младежта, мярка, която е част от европейските политики и има за цел да обезпечи за младите хора в рамките на четири месеца от датата на регистрацията им в Агенцията по заетостта качествено предложение за работа, продължаващо образование и обучение или стаж. \r\nЗаев също така обяви мерки за насърчаване на развитието и иновациите на микро, малките и средните предприятия с цел създаване на по-високо платени работни места. „Ние като правителство вярваме, че инвестирането в иновационни и „старт ъп“ компании и ще задържи младите хора в страната и ще намали икономическата миграция. За да демонстрираме своята ясна политика и готовност да следваме идеите на младите хора в развитието на бизнеса, заедно с подкрепата на Световната банка увеличихме Фонда за иновации и технологично развитие в седемкратен размер до 39 милиона евро“, обяви македонският премиер.  \r\n„Правителството приключи подготовката за включване в Зеления фонд за климата и ще разработи проект за тръбопроводи. Това произтича и от основната ни отговорност да осигурим пътя си към постигане на целите за устойчиво развитие. Република Северна Македония потвърждава отново своя ангажимент към изпълнението на „Програма 2030“ и в тази връзка публичните финанси, както вътрешни, така и международни, с добре координирана донорска помощ ще играят ключова роля при предоставянето на основни услуги“, увери Заев. \r\nПремиерът на югозападната ни съседка припомни, че постигането на глобалните цели за устойчиво развитие са споделена визия за света и заслужават да бъдат ускорени. \r\n \r\n*** \r\n   Гръцкият премиер Кириакос Мицотакис и турският президент Реджеп Таийп Ердоган се разбраха по време на разговора си в Ню Йорк да активират отново Върховния съвет за сътрудничество в опит да разсеят напрежението между двете страни и да поддържат отворен канал за комуникация, пише електронното издание на гръцкия вестник  „То Вима“ . \r\nЕстествено спорът за въглеводородите и засиленото напрежение в Средиземноморието беше в центъра на разговорите. Турският министър на отбраната Хулуси Акар каза пред журналисти, че 45-минутната среща, която се проведе в кулоарите на Общото събрание на ООН, се е провела в сърдечна атмосфера. \r\nОграничаването на потоците от бежанци и мигранти от турския бряг към гръцките острови очевидно също беше сред най-важните теми, които искаше да засегне гръцкият премиер. \r\nМицотакис каза на Ердоган, че подкрепя предложението на президента на Република Кипър Никос Анастасиадис за споделяне на богатството на въглеводороди на острова между двете общности. \r\nМицотакис беше придружен от министъра на външните работи Никос Дендиас, говорителя на правителството Стелиос Пецас, заместник-министъра на външните работи Костас Фрагонянис и неговите дипломатически съветници Александра Пападопулу и Димитрис Митропулос. В делегацията на Ердоган влизаха външния министър на Турция Мевлют Чавушоглу и министъра на отбраната Хулуси Акар. \r\nСрещата се провежда в момент, когато напрежението в Източното Средиземноморие е много високо и когато Гърция води активна кампания, за да привлече съюзници срещу Турция в този регион. Същевременно мигрантския поток от турското крайбрежие към гръцките острови се увеличи значително. \r\nТова са въпроси, повдигнати на равнище Европейски съюз - особено на въпросите на миграционните потоци, при които Турция е приканена да спазва декларацията ЕС-Турция. \r\nГръцкото правителство твърдо подкрепя диалога, но Мицотакис заяви, че ако Турция иска нов старт в двустранните отношения, тя трябва да демонстрира това активно. \r\n \r\n*** \r\n  Държавният глава на Турция Реджеп Тайип Ердоган ще пристигне на посещение в Сърбия, съобщава електронното издание на белградския вестник  Blic , като се позовава на свои източници. Визитата е насрочена за 7 октомври, но не се уточнява дали ще бъде еднодневна. \r\nСъгласно разпространената информация, Ердоган ще пристигне в западната ни съседка заедно с осем министри. Очаква се в рамките на визитата да бъде проведено заседание Висшия съвет за сътрудничество между Сърбия и Турция. Също ще бъдат договорени нови направления за политическото и икономическо сътрудничество между двете страни. \r\n \r\nАгенция „Фокус“ припомня: \r\nПо-рано бе съобщено, че посещението на Ердоган ще се състои на 29 август, но бе отложено. Предвиждаше се по време на пътуването турският лидер, заедно със сръбския си колега Александър Вучич, да участва в церемонията по първата копка на магистралата Белград-Сараево. Планираше се Ердоган да посети Санджак, мюсюлмански регион в Южна Сърбия, който има исторически тесни връзки с Турция. \r\nПрез октомври 2018 г. в телефонен разговор Ердоган и Вучич се договориха да започнат подготовката за посещение на турския президент в Сърбия през 2019 г. Двамата отбелязаха, че отношенията между двете страни са във възход, политическият диалог е интензивен и икономическото сътрудничество се засилва. Президентите на двете страни отбелязаха, че мюсюлманите, които живеят в Санджак, са мост за сътрудничество между двете страни. \r\n \r\n*** \r\n  Сърбия, Албания и Северна Македония ще подпишат споразумение за създаването на балкански „мини Шенген“. Новината бе оповестена от държавния глава на Сърбия Александър Вучич от Ню Йорк, където участва в Общото събрание на ООН, съобщава електронното издание на прищинския ежедневник  Koha Ditore . \r\nВучич поясни пред сръбските медии, че се е срещнал с албанския премиер Еди Рама и с министър-председателя на Северна Македония Зоран Заев. Съгласно думите му, лидерите са обсъдили премахването на бариерите пред бизнеса и улесняване на движението на хора и услуги. \r\nНа официалната интернет страница на сръбския президент липсва информация за провеждането на подобна среща. Такава не е публикувана и на сайта на албанския премиер, подчертават от редакцията. Но Вучич бе категоричен пред медиите, че е било обсъдено създаването на „мини Шенген“ на Балканите, който ще включва Сърбия, Албания и Северна Македония. \r\n \r\n***", "date": "2019.09.26", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/09/26/2702458/emil-radev-gerbenp-borbata-s-terorizma-iziskva-po-dobra-svarzanost-na-informatsionnite-sistemi-v-evropa.html", "text": "Комисията по граждански свободи, правосъдие и вътрешни работи даде зелена светлина за започването на преговори относно разширяването на обхвата на Визовата информационна система (VIS). Предложението е втората стъпка от реформата на общата визова политика на ЕС и следва измененията във Визовия кодекс, представени от Комисията през март 2018 г., съобщиха от пресцентъра на  ПП ГЕРБ . \r\n„През годините ЕС изгради най-различни системи, но всяка една от тях има конкретна цел и информацията в нея се съхранява индивидуално, без да бъде проверена спрямо информацията в другите системи. Това води до фрагментиран подход към сигурността\", коментира българският евродепутат от ГЕРБ/ЕНП Емил Радев. Според него терористичните атаки в Европа показват редица пробойни в европейската сигурност. „Различните правоохранителни служби разполагат с огромно количество информация, но не я обменят, защото не разполагат с необходимите механизми за това\", изтъкна Радев. \r\nПредлаганите промени включват автоматични проверки на заявления за визи, записани във VIS, спрямо други информационни системи за сигурност и миграция на ЕС като системата за влизане и излизане, Шенгенската информационна система и Европейската информационна система за съдимост. Разширяването на обхвата на VIS ще позволи на граничните служители да определят дали виза за дългосрочно пребиваване в Шенген е в ръцете на нейния легитимен притежател. Промените, освен това, ще позволят на органите на реда и Европол да получат по-добър достъп до базата данни на Визовата информационна система. По този начин ще се улесни тяхната работа за предотвратяване, разкриване или разследване на престъпления и търсене или идентифициране на изчезнали или отвлечени лица и жертви на трафик. \r\n„Важно е бързо да се постигне споразумение и новите правила да влязат в сила\", обобщи Радев. Според евродепутата модификациите на VIS ще са от съществено значение за извършване на пълни проверки на подозрителни лица чрез биографични и биометрични данни. Компетентните власти също ще могат да засекат наличието на различни самоличности за дадено лице и да сверяват налична информация, като по този начин да преценят по-добре дали човекът пред тях представлява заплаха за европейската сигурност.", "date": "2019.09.26", "title": "Емил Радев, ГЕРБ/ЕНП: Борбата с тероризма изисква по-добра свързаност на информационните системи в Европа"}
{"url": "http://www.focus-news.net/news/2019/09/26/2702459/petima-sa-kandidatite-za-kmet-na-obshtina-tutrakan.html", "text": "Петима са кандидатите за кмет на Община Тутракан, сочи справка в  ОИК - Тутракан . В надпреварата влизат Ирена Николова Бонева – Вълчева, Димитър Венков Стефанов, Ивелина Маринов Русев, Нехат Ниязиев Кантаров и Данаил Николов Николов. Регистрирани са 8 листи за общински съветници. Четирима ще се борят за кметското място в село Белица. По трима кандидати за кмет на кметство има в селата Нова Черна, Преславци, Шуменци. Един е кандидатът за кмет на село Цар Самуил. По двама кандидати има за селата Търновци и Старо село.", "date": "2019.09.26", "title": "Петима са кандидатите за кмет на Община Тутракан"}
{"url": "http://www.focus-news.net/news/2019/09/26/2702460/api-do-1700-chasa-dvizhenieto-shte-se-osashtestvyava-poetapno-v-edna-lenta-po-pat-i-1-botevgrad-sofiya-v-rayona-na-vitinya-ot-km-212-do-km-215-poradi-remont.html", "text": "До 17.00 часа днес движението по път I-1 Ботевград – София в района на Витиня от км 212 до км 215 ще се осъществява поетапно в една лента поради ремонтни дейности на асфалтовата настилка. Това съобщиха от пресцентъра на  Агенция „Пътна инфраструктура“ . Участъкът е сигнализиран с пътни знаци. Шофьорите е необходимо да се движат с повишено внимание и съобразена скорост.", "date": "2019.09.26", "title": "АПИ: До 17.00 часа движението ще се осъществява поетапно в една лента по път I-1 Ботевград – София в района на Витиня от км 212 до км 215 поради ремонт"}
{"url": "http://www.focus-news.net/news/2019/09/26/2702461/nezakonna-lovna-pushka-i-boepripasi-sa-izzeti-pri-proverka-v-zemlishteto-na-selo-bradvari-v-oblast-silistra.html", "text": "Незаконна ловна пушка и 4 боеприпаса са иззети при проверка в землището на село Брадвари в област Силистра. Това съобщиха от  ОД МВР - Силистра . те са намерени в 75-годишен мъж. Той бил засечен вчера в землището на село Брадвари при полицейска проверка след получен сигнал. Оръжието и боеприпасите, за които мъжът не притежавал надлежно разрешително, са иззети. По случая е образувано досъдебно производство.", "date": "2019.09.26", "title": "Незаконна ловна пушка и боеприпаси са иззети при проверка в землището на село Брадвари в област Силистра"}
{"url": "http://www.focus-news.net/news/2019/09/26/2702449/otmenen-e-ofitsialniyat-final-na-kampaniyata-pazete-detsata-na-patya-vav-veliko-tarnovo-zaradi-loshi-meteorologichni-usloviya.html", "text": "Заради неподходящи метеорологични условия отменят официалният финал на кампанията „Пазете децата на пътя“, който трябваше да се проведе днес. Това съобщават от пресцентъра на  Община Велико Търново . \r\nИнициативата е съвместна и се реализира от местната администрация и Областна дирекция на МВР – Велико Търново. Тя стартира през май тази година. Акцията се проведе се през летните месеци с деца от 20-те центрове за работа с деца и младежи в община Велико Търново. Все още не е насрочена нова дата за закриването ѝ.", "date": "2019.09.26", "title": "Отменен е официалният финал на кампанията „Пазете децата на пътя“ във Велико Търново заради лоши метеорологични условия"}
{"url": "http://www.focus-news.net/news/2019/09/26/2702466/s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 38 см, а температурата на водата 20.2  градуса. Днес облачността над българския участък на Дунав ще бъде значителна и главно в следобедните часове ще има валежи от дъжд, придружен с гръмотевици. Ще духа до умерен, временно и силен северозападен вятър. Максималните температури ще са между 21° и 24°.", "date": "2019.09.26", "title": "С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/09/26/2702462/hristo-prodanov-bsp-protiv-sme-zakonat-za-publichnite-predpriyatiya-da-ne-se-prilaga-za-druzhestva-osashtestvyavashti-deynosti-kato-kreditni-institutsii.html", "text": "Ние сме против изискванията на Закона за публичните предприятия да не се прилага за дружества, които осъществяват дейности като кредитни институции. Това каза заместник-председателят на ПГ на \"БСП за България\" Христо Проданов от парламентарната трибуна във връзка с текстовете от Закона за публичните предприятия на второ четене, предаде репортер на  Агенция „Фокус“ . Той определи текста като лобистки. Проданов обясни, че това означава Българската банка за развитие да бъде изведена от обхвата на този закон.   „По принцип ние подкрепяме голяма част от текстовете, които са предложени в този закон по простата причина, че БСП от дълги години настоява за създаването на такъв закон, който да има ясни принципи и правила на управление на държавните и общински предприятия с 50 % държавна и общинска собственост. Дълги години БСП предлага такъв закон и той не беше възприеман от управляващото мнозинство от ГЕРБ. Сега под натиска на организацията за икономическо сътрудничество и развитие, все пак този закон беше вкаран на вниманието на Народното събрание“, каза още Проданов.  \r\nДеница КИТАНОВА", "date": "2019.09.26", "title": "Христо Проданов, БСП: Против сме  Законът за публичните предприятия да не се прилага за дружества, осъществяващи дейности като кредитни институции"}
{"url": "http://www.focus-news.net/news/2019/09/26/2702463/euractiv-harvatiya-se-gotvi-da-vleze-v-shengen-na-16-oktomvri-sloveniya-se-zareche-da-ya-blokira-zaradi-granichen-spor.html", "text": "„Върховенството на закона е един от ключовите стандарти, които страните, възнамеряващи да се присъединят към Шенгенското споразумение, трябва да изпълняват. И това включва зачитането и прилагането на международните споразумения и решенията на международните съдилища“, заяви в Ню Йорк Миро Церар, министър на външните работи на Словения, пише базираният в Брюксел портал  EURACTIV . \r\nИзявлението идва в отговор на новините,, че Европейската комисия ще даде зелена светлина на Хърватия да влезе в Шенгенската зона на 16 октомври. Единствените страни-членки на Европейския съюз, които не са част от Шенген, са България, Хърватия, Кипър и Румъния. \r\nПосланието на Церар е ясно: Хърватия трябва да приеме решението на арбитражния съд във връзка с границата й със Словения. \r\nПрез 2009-та Любляна и Загреб се съгласяват да отидат на международен арбитраж, за да разрешат своя спор около малко парче суша и морската граница в северната част на Адриатическо море и по този начин да отключат преговорите за присъединяване на Хърватия към ЕС. \r\nНо Хърватия се отказа от арбитражния процес, след като медиите съобщиха, че са водени тайни разговори между словенския съдия в ад хок арбитражния съд и словенски представител. \r\nСловенците се опасяват от факта, че хърватският премиер Андрей Пленкович, чиято партия е част от ЕНП в Европейския парламент, ще лобира за Хърватия на срещата в четвъртък с настоящия председател на Европейската комисия Жан-Клод Юнкер. Любляна винаги сочи с пръст членството в ЕНП на Юнкер и Пленкович, отбелязва медията. \r\n \r\nПревод и редакция:", "date": "2019.09.26", "title": "EURACTIV: Хърватия се готви да влезе в Шенген на 16 октомври; Словения се зарече да я блокира заради граничен спор"}
{"url": "http://www.focus-news.net/news/2019/09/26/2702467/23-godishen-mazh-e-s-opasnost-za-zhivota-sled-intsident-s-kamion-v-zemlishteto-na-velikotarnovskoto-selo-kesarevo.html", "text": "23-годишен мъж е с опасност за живота след инцидент с камион в землището на село Кесарево. Това потвърдиха за  Радио „Фокус“ – Велико Търново  от Областна дирекция на МВР. Сигналът за инцидента е получен вчера следобед. От проведените действия по разследването до момента е установено, че инцидентът се е случил по време на движение по горски път в землището на село Кесарево. По първоначална информация водачът е изпуснал управлението на автомобила, преобърнал се е два пъти и е спрял в дърво. Той е откаран в тежко състояние във великотърновската болница. По случая е започнато досъдебно производство. \r\nМирела Дончева от МОБАЛ „Д-р Стефан Черкезов“ уточни, че мъжът, който е родом от село Бряговица, е настанен в реанимация. Той е в травматичен шок, с две счупени бедра, черепно мозъчна травма, ампутирана на местопроизшествието ръка от рамото. Според медицинските специалисти все още има опасност за живота му. \r\nЛуиза ТРАНЧЕВА", "date": "2019.09.26", "title": "23-годишен мъж е с опасност за живота след инцидент с камион в землището на великотърновското село Кесарево"}
{"url": "http://www.focus-news.net/news/2019/09/26/2702465/dvama-dushi-sa-zaginali-pri-katastrofa-s-motor-kray-selo-zdravets-v-oblast-razgrad.html", "text": "Двама души са загинали при катастрофа с мотор край село Здравец в област Разград. Това съобщиха от  ОДМВР - Разград . Загинали са водачът на мотора и пътуващия с него. Сигналът за пътнотранспортното произшествие е получен около 23.00 часа на 25 септември на тел.112. Мотоциклет „Хонда CBR“ без поставена регистрационна табела, управляван от неправоспособен 26-годишен мъж от шуменското село Гусла, при движение с несъобразена скорост на ляв завой излиза от пътното платно и се удря в крайпътно дърво вдясно по посока на движението. На място са загинали водачът и возещият се зад него пътник на 21 години от Гусла, община Каолиново. Телата им са откарани за аутопсия в МБАЛ - Търговище. Уведомен е окръжен прокурор. По случая се води досъдебно производство. Загиналият водач на мотоциклета е осъждан три пъти за шофиране след употреба на алкохол, като последния път през 2017 година е излежал ефективна присъда за същото деяние. Пътникът на мотора е осъждан за шофиране на нерегистрирано МПС.", "date": "2019.09.26", "title": "Двама души са загинали при катастрофа с мотор край село Здравец в област Разград"}
{"url": "http://www.focus-news.net/news/2019/09/26/2702453/the-hill-ministerstvoto-na-pravosadieto-na-sasht-otkaza-da-razsledva-ukrainskiya-razgovor.html", "text": "Министерството на правосъдието на Америка отказа да открие разследване за това дали телефонния разговор между президентите на САЩ и Украйна Доналд Тръмп и Владимир Зеленски нарушава Закона за финансиране на кампаниите, пише американското либерално издание  The Hill , като се позовава на изявление от ведомството. \r\nРешението дойде, след като до генералния инспектор на разузнавателната общност бе подадено оплаквано, а впоследствие то стигна и до правосъдното министерство през август. \r\nОплакването на подателя на сигнала е в центъра на разследването за импийчмънт, което започнаха демократите от Камарата на представителите във вторник. Те искат да знаят дали Тръмп е пристискал украинските власти да разследват бившия вицепрезидент Джо Байдън, както и дали задържането на военната помощ за Украйна е било част от натиска върху Киев. \r\nТръмп отрече тези твърдения. \r\nЖалбата все още не е изпратена официално на Конгреса и не е ясно какви обвинения се съдържат в нея извън въпроса за възможно нарушение на финансирането на кампанията. \r\n„Разчитайки на установените процедури, посочени в Ръководството на правосъдното министерство, наказателното отделение на департамента преразгледа официалното досие на разговора и определи, въз основа на фактите и приложимото законодателство, че няма нарушение на финансирането на кампанията и не са оправдани допълнителни действия“, съобщи в изявление говорителят на ведомството Кери Купец. \r\n„Всички съответни отдели на департамента са съгласни с това правно становище и департаментът е приключил с разглеждането на въпроса“, добави тя. \r\nБелият Дом в сряда обнародва частична стенограма от разговора на 25 юли между Тръмп и Зеленски. В него американският президент моли украинския си колега да работи с личния му адвокат Руди Джулиани и изразява надежда, че може да се направи разследване каква роля има Байдън в уволняването а бившия украински главен прокурор. \r\nОт Министерството на правосъдието в сряда публикуваха също становище на Службата на юрисконсултите, в което се констатира, че жалбата на подателя на сигнала относно разговора на Тръмп не е „спешен въпрос“ и не се изисква тя да бъде предадена разузнавателните комисии на Конгреса. \r\n \r\nПревод и редакция:", "date": "2019.09.26", "title": "The Hill: Министерството на правосъдието на САЩ отказа да разследва „украинския разговор“"}
{"url": "http://www.focus-news.net/news/2019/09/26/2702456/unian-zelenski-si-e-mislil-che-beliyat-dom-shte-publikuva-chast-ot-stenogramata-na-razgovora-samo-s-dumite-na-tramp.html", "text": "Президентът на Украйна Владимир Зеленски си е мислил, че Белият Дом ще публикува част от стенограмата на телефонния му разговор с американския държавен глава Доналд Тръмп само с думите на последния, предава кореспондент на  УНИАН  от Ню Йорк, където Зеленски коментира въпроса пред журналисти. \r\n„Помислих си, че ще публикуват своята част...“, заяви той. \r\nОсвен това Зеленски подчерта, че никой не може да го натиска и че е открит човек. „Никой не може да ме натиска и никой няма да ме натиска. Всеки човек може да говори каквото иска. Аз съм открит... Е, публикуваха го, моля, публикувайте ако искате всички разговори. Макар че аз лично смятам, че такива разговори между президенти на независими страни не трябва да се публикуват. Има геополитика, има някои планове, но аз не се страхувам от това“, подчерта той. \r\n \r\nПревод и редакция:", "date": "2019.09.26", "title": "УНИАН: Зеленски си е мислил, че Белият Дом ще публикува част от стенограмата на разговора само с думите на Тръмп"}
{"url": "http://www.focus-news.net/news/2019/09/26/2702469/dvizhenieto-se-osashtestvyava-v-edna-lenta-po-pat-i-5-stara-zagora-kazanlak-v-uchastaka-stara-zagora-zmeyovo-pri-km-224-poradi-patnotransportno-proizshestvie.html", "text": "Движението по път I-5 Стара Загора – Казанлък в участъка Стара Загора – Змейово при км 224 се осъществява временно в една лента двупосочно поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се регулира от „Пътна полиция“. Шофьорите е необходимо да се движат с повишено внимание и съобразена скорост.", "date": "2019.09.26", "title": "Движението се осъществява в една лента по път I-5 Стара Загора – Казанлък в участъка Стара Загора – Змейово при км 224 поради пътнотранспортно произшествие"}
{"url": "http://www.focus-news.net/news/2019/09/26/2702471/chetiri-sa-kandidatite-za-kmet-na-obshtina-targovishte.html", "text": "Четирима са кандидатите за кмет на Община Търговище, сочи справка в  ОИК - Търговище . В надпреварата влизат Рая Георгиева Матева, Светлин Иванов Бонев, Дарин Иванов Димитров и Хамди Мехмедов Илиязов. Регистрирани са 13 листи за общински съветници. Петима ще се борят за кметското място в село Лиляк. По четирима кандидати за кмет на кметство има в селата Буховци, Давидово, Здравец. По трима са претендентите за кмет на кметство Баячево, Голямо Соколово, Ловец, Подгорца, Пробуда. По един кандидатът за кметското място има в селата Божурка, Братово, Буйново, Драгановец, Кралево, Макариополско, Овчарово, Пресяк, Съединение, Търновца, Черковна, Руец и Росина. В останалите села, в които ще има избор, кандидатите за кметското място са по двама.", "date": "2019.09.26", "title": "Четири са кандидатите за кмет на Община Търговище"}
{"url": "http://www.focus-news.net/news/2019/09/26/2702464/ministrite-na-vanshnite-raboti-na-balgariya-a-harvatiya-gartsiya-i-rumaniya-potvarzhdavame-silna-podkrepa-za-prisaedinyavane-na-stranite-ot-zapadnite-balkani-kam-es.html", "text": "Потвърждаваме нашата силна подкрепа за надеждна перспектива за присъединяване на страните от Западните Балкани и за тяхното бъдеще в ЕС. Твърдо вярваме, че разширяването на ЕС е взаимоизгоден процес, както за ЕС, така и за страните от Западните Балкани, и представлява стратегическа инвестиция в сигурността, стабилността и просперитета на Европа. Това се казва в съвместна декларация на министрите на външните работи на Република България, Република Хърватия, Република Гърция и Румъния, съобщиха от пресцентъра на   МВнР . \r\n„Ето защо сме убедени, че ЕС трябва да остане твърдо ангажиран в региона на Западните Балкани и че разширяването трябва да остане във фокуса на ЕС. Вярваме също, че надеждната перспектива за членство в ЕС е от решаващо значение за развитието на демократични и проспериращи общества в страните от Западните Балкани. За ЕС е от първостепенно значение да осигури цялостния напредък на региона, основан на индивидуалните заслуги и изпълнението на стриктни, но справедливи условия“, се казва още в декларацията. \r\nПреди Съвет „Общи въпроси“ този октомври ние потвърждаваме нашата силна подкрепа за започване на преговори за присъединяване с Албания и Република Северна Македония при спазване на утвърдените условия, по-специално тези за добросъседските отношения, като сме убедени, че както ЕС, така и партньорите от Западните Балкани трябва да изпълним нашите ангажименти и да гарантираме надеждността на политиката на разширяване на ЕС. \r\n„Започването на преговорите за присъединяване ще даде възможност на тези две държави да се съсредоточат повече върху необходимите реформи, докато в същото време ЕС ще може да следи отблизо техния напредък по изпълнението на установените условия и критерии, включително изпълнението на двустранни договори, благоприятстващи добросъседството в региона като  Договора за приятелство, добросъседство и сътрудничество между България и Република Северна Македония и Преспанското споразумение между Гърция и Република Северна Македония. Това със сигурност ще придаде импулс на реформите в целия регион. Стартирането на преговори също би било забележително доказателство за постигнатия напредък и ще даде важен тласък на процеса на присъединяване на двете страни като резултат на силната подкрепа на настоящата Европейска комисия в процеса на разширяване.  \r\nСъщо така сме убедени, че политиката на разширяване ще бъде на приоритетно място в дневния ред на ЕС в рамките на мандата на следващата Европейска комисия, за да се ускори напредъка през следващите пет години и да се осигури ясна перспектива за бъдещето на процеса на присъединяване“, се казва още в декларацията.", "date": "2019.09.26", "title": "Министрите на външните работи на България, а Хърватия, Гърция и Румъния: Потвърждаваме силна подкрепа за присъединяване на страните от Западните Балкани към ЕС"}
{"url": "http://www.focus-news.net/news/2019/09/26/2702474/vremenno-e-spryano-dvizhenieto-po-chast-ot-bul-aleksandar-stamboliyski-v-plovdiv-poradi-avarien-remont.html", "text": "Временно е спряно движението по част от бул. „Александър Стамболийски“ в Пловдив поради авариен ремонт. Това съобщиха за  Радио „Фокус“ – Пловдив  от ОП „Организация и контрол на транспорта“. Временната забрана за движение ще бъде валидна до 16.00 часа днес в участъка на пътната артерия от ул. „Никола Димков” до  ул. „Болград”. Маршрутите  на  автобусни линии  №1, 16 и 36 от вътрешноградския транспорт са променени.", "date": "2019.09.26", "title": "Временно е спряно движението по част от бул. „Александър Стамболийски“ в Пловдив поради авариен ремонт"}
{"url": "http://www.focus-news.net/news/2019/09/26/2702470/vsichki-14-obshtinski-izbiratelni-komisii-na-teritoriyata-na-oblast-blagoevgrad-sa-gotovi-za-predstoyashtite-mestni-izbori-na-27-oktomvri.html", "text": "Всички общински избирателни комисии на територията на област Благоевград, които са 14 на брой, са готови за предстоящите избори на 27 октомври, предаде репортер на  Радио „Фокус“ – Пирин . Ежеседмично се провеждат заседания, на които се обсъждат важни теми, свързани с изборите и с организацията им. Ясен вече е и броят на кандидатите за кметове, които ще се борят за общините в региона. \r\nПрез последните дни една от най-натоварените общински избирателни комисии в областта е тази в община Благоевград. Причината е, че в областния център има най-много кандидати за кметове – 12 на брой. Първоначално регистрирани бяха 13, но един от тях бе заличен. Така на изборите на 27 октомври един срещу друг ще се изправят досегашният кмет на Благоевград д-р Атанас Камбитов, Росен Георгиев, Илия Илиев, Валери Смиленов, Албина Анева – Томова, Росен Христов, Атанас Киряков, Людмила Костадинова, Калоян Ханджийски, Андон Тодоров и Румен Томов. \r\nВ Петрич кандидатите за кмет на Общината са четирима. Това са досегашният кмет Димитър Бръчков, Стоян Божинов, Любомир Даков и Любомир Георгиев. \r\nЗа кмет на Община Сандански в надпреварата се включват 8 души. Това са: Младен Тимчев, Артемида Присова, Кирил Котев, Яне Янев, Андон Тодоров, Атанас Стоянов, Атанас Василев и Веселин Янакиев. \r\nВ Банско кандидатите за общински кмет са четирима – Георги Икономов, Иван Кадев, Георги Думанов и Александър Дурчов. \r\nВ Гоце Делчев регистрираните кандидат-кметове са трима. Това са Владимир Москов, Борислав Пръков и Адем Зърбаш. \r\nЗа кмет на Община Гърмен пък ще се борят 7 кандидата – Феим Ахмед Иса, Мустафа Улан, Ахмед Мустафов Чолаков, Галип Мехмедов Мисирков, Ахмед Ахмедов Башев, Владимир Иванов Донков и Минка Капитанова. \r\nВ община Кресна кандидат-кметовете са петима. Това са Николай Георгиев, Георги Иванов, Димитър Стоянов, Илиян Кръстев и Милчо Караджов. \r\nВ общините Разлог и Якоруда кандидат-кметовете са по двама. Красимир Герчев, който е досегашният кмет на община Разлог ще се изправи срещу Александър Крайнов. В община Якоруда за кмет са се кандидатирали Нуредин Кафелов и Ваня Гатдерова. \r\nЗа кмет на Община Белица също са регистрирани двама кандидати. Това са Радослав Ревански и Мустафа Али Калъчов. \r\nВ община Струмяни ще се борят трима души – Красимир Станков, Емил Илиев и Славчо Благоев. \r\nЗа кмет на Община Хаджидимово, кандидатите са трима. Това са Лазар Папазов, Людмил Терзиев и Иван Сабахлъков. \r\nВ две от общините на територията на Област Благоевград има регистрирани само по един кандидат, което означава, че и през следващите четири години, те ще управляват. Това са общините Сатовча, където управлението си ще продължи Арбен Мименов и Община Симитли, начело на която остава Апостол Апостолов. \r\nЛивия НИНОВА", "date": "2019.09.26", "title": "Всички 14 общински избирателни комисии на територията на област Благоевград са готови за предстоящите местни избори на 27 октомври"}
{"url": "http://www.focus-news.net/news/2019/09/26/2702476/ministar-temenuzhka-petkova-nad-600-mln-lv-sa-zadalzheniyata-na-tets-maritsa-iztok-2-kam-beh.html", "text": "Малко над 600 млн. лв. са задълженията на ТЕЦ \"Марица-изток\" 2 към БЕХ. Други задължения нямат“. Това заяви в интервю за предаването „Преди всички“ на  БНР  министърът на енергетиката Теменужка Петкова. По думите й това е и причината да се иска увеличение на капитала.   \r\n„Увеличението на капитала на ТЕЦ \"Марица-изток\" 2 касае централата. Искаме да капитализираме част от задълженията, които ТЕЦ \"Марица-изток\" 2 има към Българския енергиен холдинг, да увеличим капитала. Така би постъпил всеки един и частен инвеститор в условията на пазарна икономика – тази теза ние защитаваме пред ЕК. Смятам, че има доста добър напредък. Надявам се до края на октомври да имаме решение на този въпрос“, обясни Теменужка Петкова в предаването \"Преди всички\". Основният проблем в ТЕЦ \"Марица-изток\" 2 е свързан с разходите за емисии, посочи енергийният министър и добави: \r\n„Централата работи много добре, тя е в много добро техническо състояние, но високите цени на емисиите повлияват върху финансовите параметри и резултат на ТЕЦ \"Марица-изток\" 2, а и на всяка една централа, която произвежда електрическа енергия от въглища. Цената на енергията в целия регион бележи покачване и една от причините е именно покачването на цените на емисиите в глобален мащаб“. \r\n„Въглищните централи заемат много важно място в електроенергийната система на страната. Повече от 46% от електрическата енергия се произвежда именно от тях, а през зимата този процент достига 60. Това определя стратегическото място и на комплекса „Марица-изток“, и на всички централи, които произвеждат електрическа енергия от въглища“, отбеляза Теменужка Петкова. \r\nТя добави, че международният консултант, нает от БЕХ, работи по анализ на адекватността на системата: \r\n„На базата на този анализ ние ще представим пред ЕК и механизма за капацитет, който е предназначен да гарантира сигурността на доставките, както и ликвидността на пазара на електрическа енергия не само в България, но и в региона“. \r\nАнализите на нашия икономически консултант показват, че ТЕЦ \"Марица-изток\" 3 и „КонтурГлобал“ към настоящия момент е възстановил напълно първоначалната инвестиция със съответната норма на възвръщаемост, съобщи министърът. По думите ѝ в разговори с „КонтурГлобал“ ще бъде намерено балансирано решение, което да удовлетворява и двете страни. \r\n„КонтурГлобал“ е важна централа. Разчитаме и сме сигурни, че тя ще продължи да работи и ще работи при условията на пазара, както всички останали участници в него. Това ще покажат преговорите, които предстоят“.", "date": "2019.09.26", "title": "Министър Теменужка Петкова: Над 600 млн. лв. са задълженията на ТЕЦ \"Марица-изток\" 2 към БЕХ"}
{"url": "http://www.focus-news.net/news/2019/09/26/2702477/bezplatni-pregledi-za-babrechni-i-sardechni-zabolyavaniya-shte-se-provedat-v-umbal-sv-ivan-rilski-po-povod-svetovniya-den-na-sartseto.html", "text": "Информационна кампания „Сърце&Бъбрек. Направи връзка“ започва в УМБАЛ „Св. Иван Рилски“ от 30 септември 2019 г по повод Световния ден на сърцето, който отбелязваме на 29 септември. Това съобщиха от пресцентъра на  УМБАЛ „Св. Иван Рилски“ . Целта е да се повиши информираността за т.нар. кардиоренален синдром (КРС), който е една от най-честите причини за фатални усложнения при болни с бъбречни или сърдечни заболявания. \r\nМежду сърцето и бъбреците съществува специална обвързаност. При здрави това помага да се поддържа хармонията в организма, но при заболяване на единия орган може да се предаде вредно влияние и на другия. Кардиореналният синдром представлява  състояние при което сърцето и бъбреците влизат в порочен кръг на взаимни увреди с рязко влошаване на прогнозата. \r\nПо този повод УМБАЛ „Св. Иван Рилски“ обявява безплатни нефрологични и кардиологични прегледи: \r\nбезплатните нефрологични прегледи ще се провеждат от 30 септември до 4 октомври (включително) между 14.00 и 16.00 в Клиниката по нефрология, ет. 4. Необходимо е предварително записване на тел. 02/952 38 33. \r\nбезплатните кардиологични прегледи ще са от 7 до 11 октомври (включително) между 14.00 и 16.00 часа в кабинет N27, ет. 2. Записванията ще стават на тел. 0887 412 629. \r\nПациентите трябва да носят със себе си резултати от изследвания, имащи отношение към заболяване на сърцето или на бъбреците, които са им правени до момента. Не се изисква направление. \r\nУстановено е, че с възрастта, на всеки 10 години бъбречната функция отпада с около 10%. Този процес започва около 40-годишна възраст като над 75 г. само 10% от хората имат напълно нормално функциониращи бъбреци. Проблемът е, че голяма част от тези пациенти нямат никакви симптоми и дори не подозират, че са изложени на повишен риск за развитие и на сърдечна недостатъчност. „КРС е усложняващо обстоятелство при лечението на единия или другия орган. Например при сърдечна недостатъчност е много по-трудно тя да се компенсира, когато има и бъбречна недостатъчност. За съжаление досега съвременната медицина не обръщаше сериозно внимание на връзката между тези две състояния“, обяснява доц. Атанас Кундурджиев, началник на Клиниката по нефрология в УМБАЛ „Св. Иван Рилски“, който е един от най-големите специалисти в България в областта на кардиореналния синдром.  При хора с установен КРС, особено ако са възрастни, някои диагностични процедури като компютърната томография, част от ангиографските изследвания, поставянето на стентове, кардиохирургичните операции, дори най-обикновен грип, който протича с повръщане и разстройство, могат да влошат състоянието им. „Затова е важно те да бъдат диагностицирани навреме и да се има предвид едно такова усложнение, пояснява доц. Кундурджиев, който освен специалност по нефрология, има такива по кардиология и вътрешни болести.", "date": "2019.09.26", "title": "Безплатни прегледи за бъбречни и сърдечни заболявания ще се проведат в УМБАЛ „Св. Иван Рилски“ по повод Световния ден на сърцето"}
{"url": "http://www.focus-news.net/news/2019/09/26/2702473/bez-voda-sa-dve-ulitsi-v-pazardzhik-i-tri-sela-v-oblastta-poradi-avarii.html", "text": "Поради авария на свързващ водопровод е водоподаването на ул. „Росица“ и ул. „Гълъбец“ в Пазарджик, съобщи за  Радио „Фокус“ – Пазарджик  дежурният във водоснабдителното дружество, обслужващо областта. Без вода поради авария на уличен водопровод са и абонатите в село Мало Конаре. Заради липса на електрозахранване вода няма и в селата Ляхово и Братаница. Аварийни екипи работят по отстраняването на проблемите. Очакваният час за пускане на тока е 16.00 часа. От водоснабдителното дружество се извиняват за причиненото неудобство. \r\nАлбена ЖИЛЕКОВА", "date": "2019.09.26", "title": "Без вода са две улици в Пазарджик и три села в областта поради аварии"}
{"url": "http://www.focus-news.net/news/2019/09/26/2702475/parlamentat-definira-ponyatieto-publichni-predpriyatiya.html", "text": "Парламентът дефинира понятието публични предприятия, предаде репортер на  Агенция „Фокус“ . Дефиницията е заложена във второто четене на изцяло новия Закон за публичните предприятия. Съгласно текстовете публични предприятия са търговски дружества с над 50 на сто държавно или общинско участие в капитала или, в които държавата или общината по друг начин упражнява доминиращо влияние. Публични предприятия са техните дъщерни дружества, ако чрез тях държавата или общината контролират повече от 50 на сто от дяловете или акциите с право на глас или по друг начин упражняват доминиращо влияние. С приетия текст ще се правят и изключения.  Изискванията на този закон няма да се прилагат за тези дружества с публично участие, които осъществяват дейност като кредитни институции, и за техните дъщерни дружества.  \r\nДеница КИТАНОВА", "date": "2019.09.26", "title": "Парламентът дефинира понятието публични предприятия"}
{"url": "http://www.focus-news.net/news/2019/09/26/2702472/aleksandar-vuchich-kam-sergey-lavrov-v-litseto-na-rusiya-sarbiya-ima-priyatel-i-sayuznik.html", "text": "Русия е приятел и съюзник на Сърбия и подкрепя Белград по всички важни въпроси, включително по косовския. Това заяви в четвъртък сръбският президент Александър Вучич след срещата си с руския външен министър Сергей Лавров в кулоарите на 74-тото Общо събрание на ООН, предава  ТАСС . \r\n„Това укрепва доверието между страните ни. На срещата беше подчертана подкрепата за Сърбия в уважение на международното право, по въпроса за Косово и Метохия и за запазването на нашата независимост. Русия ще бъде заедно със Сърбия – това са думи на президента Путин, които ни бяха предадени лично от Лавров. За Сърбия е добре, че в лицето на Русия имаме приятел и съюзник по всички важни въпроси за нашата страна“, заяви Вучич, като отбеляза, че Лавров е изразил дълбокото си уважение към Сърбия по време на срещата. \r\nПо неговите думи, на срещата с първия дипломат на Москва е обсъждан също въпросът за Босна и Херцеговина. Събеседниците са се съгласили за важността на това да се прилага Дейтънския мирен договор. \r\nВучич припомни, че на 19 октомври очаква в Белград руския премиер Дмитрий Медведев, който ще участва в празненствата по повод 75-тата годишнина от освобождението на Белград от нацистите. На 25 октомври сръбският премиер Ана Бърнабич ще бъде на визита в Москва, където ще подпише споразумение за свободна търговия между Белград и Евразийския икономически съюз. „Това е много важно за нашата икономика и селското стопанство, а освен това е допълнителен импулс за производството на определени стоки, които по-рано не можехме да изнасяме“, заяви сръбският лидер. \r\nСъщо така, по думите на Вучич, е обсъждана възможността за среща между представители на Русия и Сърбия на най-високо равнище. \r\n \r\nПревод и редакция:", "date": "2019.09.26", "title": "Александър Вучич към Сергей Лавров: В лицето на Русия Сърбия има приятел и съюзник"}
{"url": "http://www.focus-news.net/news/2019/09/26/2702478/politsiyata-v-blagoevgrad-razsledva-sluchay-na-izmama-s-falshivi-bizhuta-v-zalozhna-kashta.html", "text": "Полицията в Благоевград разследва случай на измама с фалшиви бижута в заложна къща. Това съобщиха от  ОДМВР – Благоевград . Полицейски служители на 02 РУ - Благоевград работят по сигнала. Около 10.30 часа на 25 септември в заложна къща в град Благоевград са заложени накити, за които е установено, че не са от благороден метал, с което на търговския обект е нанесена щета на приблизителна стойност около 2 800 лева.  Образувано е досъдебно производство. Работата продължава.", "date": "2019.09.26", "title": "Полицията в Благоевград разследва случай на измама с фалшиви бижута в заложна къща"}
{"url": "http://www.focus-news.net/news/2019/09/26/2702479/ombudsmanat-diana-kovacheva-podkrepyam-provezhdaneto-na-obshtestven-debat-za-bolnichnite-pri-zachitane-interesite-na-vsichki-zainteresovani-strani.html", "text": "Подкрепям провеждането на обществен дебат за болничните при зачитане интересите на всички заинтересовани страни. Това се посочва в  позиция на омбудсмана Диана Ковачева  относно обезщетението за временна неработоспособност. „През последните седмици на дневния ред на обществото отново е поставен проблемът с неправомерното ползване на отпуск поради временна неработоспособност. Задълбоченият дебат по този проблем е важен, защото решението му изисква комплексен подход и вземане предвид становищата на всички заинтересовани страни, отчитайки техните права и интереси. \r\nСтава въпрос за случаи, при които болничните листове са издадени при формално спазване на предвидения в закона ред, но без реално работниците или служителите да са с влошено здравословно състояние и да се нуждаят действително от ползване на отпуск за временна неработоспособност“, посочва тя.  \r\nПо думите ѝ хипотезите на използване на тази незаконна и неприемлива практика са различни и всяка от заинтересованите страни може да изложи типизирани или конкретни примери за това.  \r\n„Без съмнение ощетени са всички. През първите три работни дни това е добросъвестният работодател, който не само заплаща обезщетението за временна неработоспособност, но може да извърши и разходи за извънреден труд. Ако периодът на временна неработоспособност продължи по-дълго, ощетен е и НОИ, който заплаща остатъка от болничния, а и в крайна сметка се засягат интересите на всички граждани, които внасят социални осигуровки. В по-глобален мащаб ощетено е обществото и гражданите, чиито средства за осигуровки изтичат за заплащане на подобни недължими обезщетения“, каза още тя. \r\nСпоред нея в търсенето на възможности за решаване на проблема с неправомерно издавани болнични листове се предлагат различни мерки като например нормативно намаляване на размера или срока на изплащане на паричното обезщетение за болест. „Обсъждат се и предложения за промяна в сегашния режим като паричното обезщетение за първите (от един до три) дни на неработоспособността да се изплаща от НОИ, вместо от работодателите или изобщо да не се изплаща. \r\nШироката дискусия има ключово значение за обсъждане на възможни решения на този въпрос. Подкрепям провеждането на обществен дебат при зачитане интересите на всички заинтересовани страни, включително намирането на баланс между интересите на бизнеса, държавата и правата на работещите. Става въпрос за легитимни интереси, които трябва да бъдат отчетени“, добави омбудсманът. \r\n„Като обществен защитник съм длъжна да напомня, че при обсъждането на този важен социален проблем не бива да забравяме за интересите на гражданите, чиито права следва да останат гарантирани. Това е дебат, който се отнася до конституционно установени права на работещите и институцията на омбудсмана не може да бъде безучастна.  \r\nЗа мен като омбудсман, водещият мотив при намиране на решение следва да бъде запазване на конституционно закрепени права на гражданите в социалната сфера, така че те да бъдат обезщетени при настъпване на осигурителния риск - временна неработоспособност.  \r\nКато защитник на правата и интересите на гражданите следва да обърна внимание, че решение, при което не се изплаща обезщетение в първите три дни от болничния, практически няма да реши проблема със злоупотребите, а само ще утежни положението на болния във времето, когато има най-големи разходи за лечение и така работещите са застрашени от оставане без доходи в труден за тях момент“, каза още Ковачева. \r\n„Наред с това, съгласно чл. 6, ал. 3 от Кодекса за социално осигуряване, всички работещи са задължени да участват в осигурителните вноски за различните социални рискове. Това задължение за осигурените лица е свързано с предоставеното им от законодателя право да ползват парично обезщетение за временна неработоспособност като компенсация за загубата на доходи от заплата. Предложението първите три дни да бъдат за сметка на работещите граждани ги поставя в положение да плащат осигуровки, а да не получават обезщетение при загубена работоспособност, което оценявам като неприемлива възможност“, посочи още тя.  \r\n„Отнасям се с разбиране към факта, че темата е важна за работодателите, за чиято сметка е обезщетението през първите три дни. Злоупотребата с права и тяхното упражняване, ако това накърнява права или законни интереси на други, не бива да се толерира. Справедливо е да се отбележи, че неправомерното използване на болнични листове натоварва неоснователно както работодателите, така и осигурителната система и води до значителни  загуби за тях и за държавата.  \r\nВ този смисъл ключов въпрос при решаването на проблема следва да бъде упражняването на по-ефективен контрол както при издаването на болничните листове, така и по отношение спазване на режима, определен от здравните органи за работник в състояние на временна неработоспособност. Необходимо е, при всеки конкретен случай на съмнение, заинтересованите страни активно да използват всички налични законови механизми, включително и чрез ангажиране на институциите, натоварени със съответните контролни правомощия в тази област“, добави омбудсманът.  \r\n„Вземайки предвид горните съображения, като омбудсман и защитник на правата и интересите на гражданите, призовавам към конструктивен, експертен диалог между представители на всички заинтересовани страни за предприемане на мерки, които да препятстват злоупотребите, но без да се допуска отнемане на установени права на работещите и осигуряващи се граждани, предназначени за обезпечаването им в трудни за тях моменти“, се казва още в позицията на Ковачева.", "date": "2019.09.26", "title": "Омбудсманът Диана Ковачева: Подкрепям провеждането на обществен дебат за болничните при зачитане интересите на всички заинтересовани страни"}
{"url": "http://www.focus-news.net/news/2019/09/26/2702482/ministar-boil-banov-shte-poseti-solodobiven-tsentar-provadiya-solnitsata.html", "text": "Министърът на културата Боил Банов ще посети най-стария солодобивен център в Европа - Провадия - Солницата (5500 – 4300 г. пр. Хр.). Това съобщиха от пресцентъра на  Министерство на културата . Министър Банов ще провери хода на реставрационните и консервационните работи и ще се запознае с най-новите резултати от теренното археологическо проучване през настоящия сезон в центъра на 27 септември от 11.00 часа на територията на „Провадсол“ АД край Провадия. Дейностите се извършват с подкрепата на Министерството на културата.  \r\nАрхеологическият комплекс, който включва солодобивен център,  некропол и укрепено селище, се проучва от 2005 г. от интердисциплинарен екип на Националния археологически институт с музей към БАН и Историческия музей в Провадия, с участието и на други български и чужди специалисти. Ръководител на екипа е чл.-кор. проф. Васил Николов (НАИМ-БАН).  \r\nПроучванията продължават едновременно с теренната консервация и реставрация на трите каменни укрепителни системи от периода 4700-4300 г. пр. Хр. По време на теренното проучване обектът традиционно се посещава от голям брой хора, а в Деня на отворените врати тази година, 22 септември, са били отчетени над 1600 посетители от цялата страна, както и от Франция, Белгия, Северна Ирландия, Швейцария, Финландия. \r\nПраисторическият солодобивен и градски център предоставя информация за откритата тук преди 7500 г. и практикувана до днес технология за получаване на сол чрез изваряване на разсол (солена изворна вода), за фортификацията и икономиката на района по долното течение на Провадийска река и край Варненските езера. Необходимостта от отбрана и опазване на най-голямото богатство на онази епоха - солта, довежда до построяването на каменна крепост с отбранителни стени, високи 4 - 5 м., около 4700 г. пр. Хр. Трите етапа на праисторическата каменна крепост Провадия-Солницата (4700 - 4300 г. пр. Хр.) представят нововъведения в крепостното строителство, които доскоро се считаха за открития на много по-късно време.", "date": "2019.09.26", "title": "Министър Боил Банов ще посети солодобивен център Провадия - Солницата"}
{"url": "http://www.focus-news.net/news/2019/09/26/2702481/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Блокирането на нов европейски пакт за миграцията от страна на Испания и Гърция, стенограмата от телефонния разговор между президентите на САЩ и Украйна, нови санкции срещу Венецуела и пряпятствията пред присъединяването на Хърватия към Шенгенското споразумение са част от основните теми, върху които акцентират водещите европейски издания . \r\n \r\n \r\n*** \r\n  Европейският съюз разширява санкциите срещу привържениците на президента на Венецуела Николас Мадуро. Засегнати са, според дипломати, седем членове на секретни и охранителни служби. Според Брюксел те са отговорни за изтезания и други нарушения на правата на човека, поради което достъпът до страни от Общността ще ним бъде забранен, а активите им – замразени, съобщава германското списнание  Das Handelsblatt .  \r\nРешението бе взето в сряда на среща на посланиците на страните-членки на ЕС. Очаква се новите мерки да бъдат официално потвърдени от Съвета на ЕС.  \r\nВъв Венецуела се води борба за власт между правителството и опозицията . Лидерът на опозицията Хуан Гуайдо е подкрепен от САЩ, много страни от Латинска Америка и Европа. Мадуро, от друга страна, може да разчита на Китай, Русия и техните съюзници Куба, Боливия и Никарагуа. \r\nДосега 18 души от обкръжението на Мадуро бяха засегнати от санкциите на ЕС. Освен това износът на оръжие и техника за Венецуела, които могат да се използват за потушаване на гражданското общество, бе забранен. \r\n \r\n*** \r\n  Две ключови държави от Общността - Испания и Гърция, отхвърлят одобрения от Брюксел европейски пакт за мигрантите в Средиземно море, отбелязва националният ежедневник  El Pais . \r\nСпоред двете страни-членки на ЕС документът, подписан от Германия, Франция, Италия и Малта, се отнася до спасителни мерки в цялото Средиземноморие, но механизмът е създаден преди всичко, за да разреши проблемите на Италия. Мадрид се жалва, че единствено онези от мигрантите, които са спасени в морето и са поискали убежище, може да бъдат прехвърляни в други страни. Този критерий изключва по-голямата част от мигрантите, които пристигат в Испания. \r\nТекстът на съвместната декларация, с копие от който разполага редакцията, има за цел да ускори временния механизъм за преместване на „търсещите убежище“ в други държави-членки извън Южна Европа, която е на предната линия в усилията за справяне с проблема с мигрантите. За да се опита да убеди други европейски държави да се присъединят към схемата, документът подчертава готовността на властите да връщат в страните на произход мигрантите, които не отговарят на изискванията. От ръководителя на проекта става ясно, че става въпрос за доброволен план, който свързва само страни, които желаят да приветстват бежанците, за да облекчат натиска в южната част на ЕС. \r\nСлед четири години разногласия за постигане на обща европейска схема, този авариен механизъм е замислен като жест на европейска подкрепа за Италия - точно сега, когато Матео Салвини, който направи от миграцията политически и хуманитарен проблем , вече не е на власт. Идеята е с това временно решение реториката, която разпалваше Салвини, да бъде деактивирана. Пактът ще се активира винаги, когато една страна подкрепи облекчаването на „непропорционален миграционен натиск“, концепция без точно определение, коментират от редакцията. \r\nВъпреки всички тези усилия, събирането на подкрепа все още не е сигурна. Четирите страни, подписали пакта, го ще го представят в Съвета на министрите на правосъдието и вътрешните работи на ЕС, който ще се проведе на 8 октомври в Люксембург с идеята да спечелят съмишленици. Но първото препятствие пред споразумението вече е налице. Тя дойде на срещата на постоянните посланици при ЕС, проведена в Брюксел в сряда. На нея стана ясно, че освен Испания и Гърция, други държави също отхвърлят  схемата, макар и с различни мотиви. Това са Унгария и Полша, които силно се противопоставят на всякакъв вид европейска миграционна политика, базирана на принципа на солидарност. \r\n  \r\n*** \r\n  „Върховенството на закона е един от ключовите стандарти, които страните, възнамеряващи да се присъединят към Шенгенското споразумение, трябва да изпълняват. И това включва зачитането и прилагането на международните споразумения и решенията на международните съдилища“, заяви в Ню Йорк Миро Церар, министър на външните работи на Словения, пише базираният в Брюксел портал  EURACTIV . \r\nИзявлението идва в отговор на новините,, че Европейската комисия ще даде зелена светлина на Хърватия да влезе в Шенгенската зона на 16 октомври. Единствените страни-членки на Европейския съюз, които не са част от Шенген, са България, Хърватия, Кипър и Румъния. \r\nПосланието на Церар е ясно: Хърватия трябва да приеме решението на арбитражния съд във връзка с границата й със Словения. \r\nПрез 2009-та Любляна и Загреб се съгласяват да отидат на международен арбитраж, за да разрешат своя спор около малко парче суша и морската граница в северната част на Адриатическо море и по този начин да отключат преговорите за присъединяване на Хърватия към ЕС. \r\nНо Хърватия се отказа от арбитражния процес, след като медиите съобщиха, че са водени тайни разговори между словенския съдия в ад хок арбитражния съд и словенски представител. \r\nСловенците се опасяват от факта, че хърватският премиер Андрей Пленкович, чиято партия е част от ЕНП в Европейския парламент, ще лобира за Хърватия на срещата в четвъртък с настоящия председател на Европейската комисия Жан-Клод Юнкер. Любляна винаги сочи с пръст членството в ЕНП на Юнкер и Пленкович, отбелязва медията. \r\n \r\n*** \r\n  Германия „не прави почти нищо за Украйна... всичко, което правят, е да говорят\". Това са думите на държавния глава на САЩ Доналд Тръмп към украинския президент Владимир Зеленски, които станаха достояние след решението на Белия дом да публикува стенограма от телефонния разговор между двамата лидери, съобщава изданието  Politico  в европейската си редакция.  Стенограмата бе публикувана ден, след като Нанси Пелоси официално подкрепи започването на процедура по импийчмънт срещу Тръмп и го обвини в „предателство“. \r\nСпоред разпространените данни, Тръмп казва на Зеленски: „Ние правим много за Украйна. Отделяме много усилия и много време. Много повече, отколкото правят европейските страни, а те трябва да ви помагат повече\". След това американския президент казва на колегата си от Украйна, че „Германия не прави почти нищо за вас. Всичко, което прави, е да говорят. Когато раговарях с [канцлера на Германия] Ангела Меркел, тя говори за Украйна, но не прави нищо за страната. Голяма част от европейските страни действат по същия начин, така че мисля, че това е нещо, което искате да знаете – САЩ бяха много добри към Украйна\". \r\nУкраинският президент се съгласява с Тръмп: „Да, вие сте абсолютно прав. Не само на 100%, но всъщност на 1000% и мога да ви кажа следното. Аз разговарях с Ангела Меркел и се срещнах с нея. Също се срещнах и говорих с [френския президент Еманюел] Макрон и им казах, че те не правят толкова, колкото би трябвало да правят по въпросите със санкциите [срещу Русия]. Те не ги прилагат“. \r\nЗеленски продължи: „Оказва се, че Европейският съюз трябва да бъде най-големият ни партньор, но технически САЩ са много по-голям наш партньор от ЕС“. \r\nСпоред информационен лист на Европейската служба за външна дейност обаче, от 2014 насам ЕС е отделил над 15 милиарда евро безвъзмездни средства и заеми за Украйна, припомня изданието. \r\n \r\n***", "date": "2019.09.26", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/09/26/2702480/katrina-zareva-stolichen-zoopark-za-poredna-godina-stolichniyat-zoopark-shte-uchastva-v-evropeyskata-nosht-na-uchenite.html", "text": "За поредна година Столичният зоопарк ще участва в европейската нощ на учените. Това каза за сутрешния блок „Добро утро, България“ на  Радио „Фокус“  завеждащият Екологичния национално-образователен център към Столичния зоопарк Катерина Зарева. Събитието ще се проведе този петък. Тя поясни, че центърът съществува от 20 г. и  осъществява образователни програми, научни изследвания и природозащитни дейности. „Всяка година участваме под различна форма. Тази година може да ни намерите в античния център „Сердика“ под стъкления похлупак на „Ларгото“ в центъра на София, където ще има 16 щанда, като един от тях ще бъде на Софийския зоопарк. Там с колегите от екологичния център ще запознаем посетителите и гостите на събитието с това  какви образователни и научноизследователски проекти проекти осъществяваме“, обясни тя.  Катрина Зарева каза още, че ще бъдат подготвени загадки и награди за посетителите, които ще могат да научат любопитни факти. Екологичният център се е превърнал в средище на млади природозащитници и ветеринарни специалисти, допълни тя.  По повод Световния ден на туризма Софийският зоопарк е осигурил безплатен достъп за всички посетители в почивните дни 28-29 септември, каза Зарева.  \r\nВиктория МЕСРОБОВИЧ-КУВЕНДЖИЕВА", "date": "2019.09.26", "title": "Катрина Зарева, Столичен зоопарк: За поредна година Столичният зоопарк ще участва в Европейската нощ на учените"}
{"url": "http://www.focus-news.net/news/2019/09/26/2702468/tramp-kam-ukrainskiya-prezident-germaniya-ne-e-napravila-pochti-nishto-za-vas.html", "text": "Германия „не прави почти нищо за Украйна... всичко, което правят, е да говорят\". Това са думите на държавния глава на САЩ Доналд Тръмп към украинския президент Владимир Зеленски, които станаха достояние след решението на Белия дом да публикува стенограма от телефонния разговор между двамата лидери, съобщава изданието  Politico  в европейската си редакция.  Стенограмата бе публикувана ден, след като Нанси Пелоси официално подкрепи започването на процедура по импийчмънт срещу Тръмп и го обвини в „предателство“. \r\nСпоред разпространените данни, Тръмп казва на Зеленски: „Ние правим много за Украйна. Отделяме много усилия и много време. Много повече, отколкото правят европейските страни, а те трябва да ви помагат повече\". След това американския президент казва на колегата си от Украйна, че „Германия не прави почти нищо за вас. Всичко, което прави, е да говорят. Когато раговарях с [канцлера на Германия] Ангела Меркел, тя говори за Украйна, но не прави нищо за страната. Голяма част от европейските страни действат по същия начин, така че мисля, че това е нещо, което искате да знаете – САЩ бяха много добри към Украйна\". \r\nУкраинският президент се съгласява с Тръмп: „Да, вие сте абсолютно прав. Не само на 100%, но всъщност на 1000% и мога да ви кажа следното. Аз разговарях с Ангела Меркел и се срещнах с нея. Също се срещнах и говорих с [френския президент Еманюел] Макрон и им казах, че те не правят толкова, колкото би трябвало да правят по въпросите със санкциите [срещу Русия]. Те не ги прилагат“. \r\nЗеленски продължи: „Оказва се, че Европейският съюз трябва да бъде най-големият ни партньор, но технически САЩ са много по-голям наш партньор от ЕС“. \r\nСпоред информационен лист на Европейската служба за външна дейност обаче, от 2014 насам ЕС е отделил над 15 милиарда евро безвъзмездни средства и заеми за Украйна, припомня изданието. \r\n \r\n Тереза Герова", "date": "2019.09.26", "title": "Тръмп към украинския президент: Германия не е направила почти нищо за вас"}
{"url": "http://www.focus-news.net/news/2019/09/26/2702483/292-000-bitovi-klienti-na-chez-elektro-predpochetoha-da-platyat-bezkasovo-smetkite-si-za-tok-prez-lyatoto.html", "text": "В сезона на летните отпуски 292 хиляди битови клиенти на „ЧЕЗ Електро България“ АД използваха банките, интернет, терминални устройства или мобилния си телефон, за да платят сметките си за ток, съобщиха от пресцентъра на  дружеството . Броят на транзакциите за периода юни - август е 873 928, с което достигна близо 19% от общия брой плащания през тези месеци и отбеляза ръст с 10% спрямо същия период на миналата година. Статистиката регистрира и ръст от 15% при интернет плащанията – близо 625 000, спрямо юни – август на 2018 г. Чрез директен дебит са осъществени 183 743 плащания, а 65 241 са извършени по банков път. \r\nБезкасовите начини на плащане спестяват време и усилия на потребителите и ги правят независими от мястото и работното време на касите. През последните години устойчиво продължава да нараства броят на клиентите на ЧЕЗ, които предпочитат да бъдат обслужвани от разстояние. Средно на месец 280 000 клиенти на „ЧЕЗ Електро България“ АД се възползват от предлаганите от Дружеството 9 начина за безкасово плащане - по банков път чрез директен дебит, банкомат или платежно нареждане, по интернет чрез интернет банкиране, системите на ePay.bg, ОББ, Icard.bg и Транскарт или директно през сайта на ЧЕЗ, с sms през системите на ePay и Icard, които дават на клиентите и достатъчно сигурност. \r\nПодробна информация за възможностите за различните видове плащания може да се получи в най-близкия Център за обслужване на клиенти на „ЧЕЗ Електро България“ АД, на телефонна линия 0700 10 010, на info@cezelectro.bg, както и на сайта на компанията www.cez.bg, секция „За клиента“.", "date": "2019.09.26", "title": "292 000 битови клиенти на ЧЕЗ електро предпочетоха да платят безкасово сметките си за ток през лятото"}
{"url": "http://www.focus-news.net/news/2019/09/26/2702484/remont-na-uredba-v-podstantsiya-na-eso-mozhe-da-dovede-do-smushteniya-na-elektrozahranvaneto-v-chast-ot-oblast-montana.html", "text": "Планов ремонт на уредба в подстанция „Жеравица“, собственост на държавния Електроенергиен системен оператор (ЕСО), който ще се извърши през периода 30 септември - 11 октомври 2019 г., може да доведе до смущения на електрозахранването в монтанските общини Георги Дамяново, Чипровци и Монтана. Това съобщиха от пресцентъра на  ЧЕЗ . Ремонтът налага временно да се изключат въздушни линии 110 киловолта, които захранват подстанция Жеравица и подстанция Мартиново. За периода на ремонта те ще бъде захранена по мрежа средно напрежение от подстанция „Монтана“ “, също собственост на ЕСО. \r\nЧЕЗ Разпределение е взела необходимите мерки за бърза реакция в случай на необходимост, така че да неудобствата за клиентите да бъдат сведени до минимум. На сайта на компанията в секция „Е-услуги“, меню „Аварии и текущи ремонти“, клиентите имат възможност да получат информация в реално време за планираните непланираните прекъсвания на електрозахранването в техния район, както и очакваното време за неговото възстановяване. В секция „Графици“ пък се намира подробна информация за планираните ремонтни дейности по мрежата. \r\nКлиентите на ЧЕЗ Разпределение могат да получат допълнителна информация за прекъсванията на електрозахранването и на денонощната телефонна линия 0700 10 010.", "date": "2019.09.26", "title": "Ремонт на уредба в подстанция на ЕСО може да доведе до смущения на електрозахранването в част от област Монтана"}
{"url": "http://www.focus-news.net/news/2019/09/26/2702486/sport-grigor-dimitrov-specheli-parviya-si-mach-v-chendu.html", "text": "Григор Димитров затвърди позитивните впечатления от US Open с много силен мач от втория кръг на турнира в Ченду. Българинът показа много качествен тенис и победи Даниел Еванс със 7:5, 7:5. \r\nВ следващия кръг Димитров излиза на корта срещу Александър Бублик или Джордан Томпсън.", "date": "2019.09.26", "title": "Спорт: Григор Димитров спечели първия си мач в Ченду"}
{"url": "http://www.focus-news.net/news/2019/09/26/2702485/predpremierno-v-plovdiv-se-otkriva-episkopskata-bazilika-na-filipopol.html", "text": "Предпремиерно се открива Епископската базилика на Филипопол. Това съобщиха за  Радио „Фокус“ – Пловдив  от Общината. Специалната церемония, организирана от Фондация „Америка за България“ съвместно с Община Пловдив, ще се състои от 16.30 часа. Предпремиерното откриване ще включва няколко специални събития – почит към тленните останки на местни жители, открити в средновековния некропол, който се е развил върху руините на Базиликата през X – XIV век и откриване и посвещаване на стената на толерантността, на която посланици и официални лица от 23 държави оставиха послания в духа на общите ни ценности за приятелство и разбирателство. \r\nВ събитието ще вземат участие кметът и официални лица от Община Пловдив, Бордът на директорите на Фондация „Америка за България“, посланици от 23 страни, към които е изпратена покана, представители на религиозните вероизповедания в България и други официални гости.", "date": "2019.09.26", "title": "Предпремиерно в Пловдив се открива Епископската базилика на Филипопол"}
{"url": "http://www.focus-news.net/news/2019/09/26/2702493/nezakonna-pushka-e-izzeta-pri-proverka-na-kashta-v-montanskoto-selo-dolno-ozirovo.html", "text": "Незаконна пушка е иззета при проверка на къща в монтанското село Долно Озирово. Това съобщиха от  ОДМВР – Монтана . На 25 септември след получена информация за незаконно притежавано огнестрелно оръжие в хода на специализирана полицейска операция за противодействие на конвенционалната престъпност служители на РУ - Вършец са извършили проверка в къща, обитавана от 69-годишен софийски жител в с. Долно Озирово. При направеното претърсване от стая на първия етаж е иззета гладкоцевна пушка „Lider“, кал. 12 и 11 боеприпаси, кал. 12. От лек автомобил, ползван от 69-годишния, са иззети още 5 боеприпаси, кал. 12, за които не са представени надлежни разрешения за притежание и съхранение. По случая е образувано досъдебно производство в РУ - Вършец.", "date": "2019.09.26", "title": "Незаконна пушка е иззета при проверка на къща в монтанското село Долно Озирово"}
{"url": "http://www.focus-news.net/news/2019/09/26/2702490/na-arena-arda-v-kardzhali-shte-se-sastoi-futbolen-dvuboy-balgariya94-turtsiya-2002-pod-naslov-edno-amerikansko-lyato-25-godini-po-kasno.html", "text": "Днес на Арена „Арда“ в Кърджали в 17.00 часа ще се състои футболният двубой България’94 – Турция 2002 под наслов „Едно американско лято – 25 години по-късно“. Това съобщи за   Радио „Фокус“  от страна на организаторите - Български футболен съюз и Футболен клуб „Арда“, президентът на кърджалийския клуб Петър Пешев. Пресконференция на представителите на двата отбора и среща на фенове с всички футболисти на България и Турция ще се състои от 14.00 в Хотел „Конак“ в Момчилград. В шоуто, наречено в чест на една от най-знаменитите победи на българския футбол „Едно американско лято – 25 години по-късно“ между героите от България’94 срещу отбора на Турция 2002 - бронзов медалист от Мондиала в Япония и Южна Корея, участие ще вземе под номер 8 Христо Стоичков. Специални плакети са подготвили организаторите за двата отбора и ще ги поднесат на футболните легенди преди началото на мача. Билети се продават още, като за сектор „А“ са по 7, за сектор „В“ по 5 лв., специална отстъпка има за феновете за сектор „Б“ билети само за 3 лв.  \r\nДарина ДЕЕНИЧИНА", "date": "2019.09.26", "title": "На Арена „Арда“ в Кърджали ще се състои футболен двубой България’94 – Турция 2002 под наслов „Едно американско лято – 25 години по-късно“"}
{"url": "http://www.focus-news.net/news/2019/09/26/2702488/slavcho-tomov-mu-pleven-evropeyskiyat-kongres-po-robotizirana-hirurgiya-e-ogromno-predizvikatelstvo-za-koeto-se-gotvim-v-prodalzhenie-na-godini.html", "text": "Огромно предизвикателство е този форум, ние се готвим в продължение на няколко години за него от 2017 г. Това каза ректорът на МУ Плевен проф. Славчо Томов на Европейския конгрес по роботизирана хирургия, предаде репортер на  Агенция “Фокус” . “За пръв  път в България  се провежда подобно събитие, отговорността беше и е много голяма, защото именно от днес започва научната част. Тя е изпълнена със силно съдържание, с много стойностни презентации, с няколко научни сесии, ще има няколко кръгли маси” добави проф. Томов. “За финал конференцията ще завърши с една от най-интересните с бъдещето,иновации и бъдещето на хирургията. Гвоздеят, така да се каже, ще бъде предаването на живо от няколко университетски болници в Плевен”, обясни ректорът на МУ Плевен. По думите му този форум се случва за пръв път в историята на европейска асоциация по роботизираната хирургия, защото дава 3Д сигнал. “Едно изключително голямо предизвикателство. Няма как да не благодаря на нашите гости от Съединените щати, които се отзоваха на поканата. Нашите студенти и специализанти и млади лекари се докоснаха до едни от най-добрите и стойностни умове”, допълни още проф. Томов.  \r\nВиолета СИМЕОНОВА", "date": "2019.09.26", "title": "Славчо Томов, МУ Плевен: Европейският конгрес по роботизирана хирургия е огромно предизвикателство, за което се готвим в продължение на години"}
{"url": "http://www.focus-news.net/news/2019/09/26/2702487/reuters-golyam-pozhar-izbuhna-vav-fabrika-v-ruan-video.html", "text": "Голям пожар избухна в ранните часове на четвъртък във фабрика във френския пристанищен град Руан, предава  Reuters , като се позовава на изявление на местните власти. \r\nНа този етап не се съобщава за пострадали. Пожарът в химическата фабрика „Лубризол“ е започнал в 02:40 местно време (03:40 българско). \r\nВ момента около 130 пожарникари са на мястото, а полицията е отцепила района. \r\n \r\n \r\n \r\n \r\n \r\nПревод и редакция:", "date": "2019.09.26", "title": "Reuters: Голям пожар избухна във фабрика в Руан (ВИДЕО)"}
{"url": "http://www.focus-news.net/news/2019/09/26/2702489/sadat-naznachi-novo-veshto-litse-hidrogeolog-po-deloto-za-dobiv-na-priroden-gaz-v-oblast-dobrich.html", "text": "Поради заместване на вещото лице с друго вещо лице и изготвянето на заключение, което е от компетентността на хидрогеолог, Административен съд – Варна пренасрочи заседанието по адм. дело №1060/2018 г.  за 5 ноември 2019 г. от 11.00 часа. Това съобщиха от пресцентъра на  Съда . \r\nЗамяната на вещото лице е в резултат на постъпил отговор от назначеното с Разпореждане №11387/19.08.2019 г. вещо лице, според който предвид служебната си натовареност и дългогодишни колегиални взаимотношения с членовете на екипа, изготвил ОВОС, вещото лице счита, че не е в състояние да даде безпристрастно експертно становище.  \r\nПрипомням, че съдът назначи с протоколно определение от 13 ноември 2018 г. комплексна съдебно-техническа експертиза (хидрогеолог, сондажен инженер, геолог, химик и геолог-геофизик), съдебно-техническа (екологична) експертиза и съдебно –медицинска експертиза.  \r\nПроизводството е образувано по жалба от „Русгеоком“ ЕАД – гр. София срещу Решение № ВА-1/01.02.2018 г. на Директора на Регионалната инспекция по околната среда и водите – Варна, с което е отказано одобряване на осъществяването на инвестиционно предложение „Разработване и усвояване на находище „Спасово“ с площ 219 кв. км в блок „Добрич“, включващо четири участъка: „Рогозина“, „Чернооково“, „Калина“ и „Рогозина изток“ за проучване и добив на природен газ на територията на област Добрич“ в предложените от възложителя и оценени в документацията по оценка на въздействието върху околната среда и по оценка за съвместимостта параметри. \r\nНа следващото заседание предстои изслушване на вещите лица по назначените от съда експертизи.", "date": "2019.09.26", "title": "Съдът назначи ново вещо лице – хидрогеолог, по делото за добив на природен газ в област Добрич"}
{"url": "http://www.focus-news.net/news/2019/09/26/2702491/mariyana-hristova-odmvr-veliko-tarnovo-neka-v-evropeyskiya-den-bez-zaginali-na-patya-vsichki-da-proyavim-otgovornost-kam-sebe-si-i-kam-ostanalite-uchastnitsi-v-dvizhenieto.html", "text": "Европейският ден без загинали на пътя отбелязваме днес. По този повод всички служебни автомобили на Областна дирекция на МВР – Велико Търново ще се движат с включени светлини. Това съобщи за  Радио „Фокус“ – Велико Търново  говорителят на полицията Марияна Христова. По думите ѝ инициативата EDWARD се организира за четвърта поредна година, по идея на Европейската мрежа на службите на пътна полиция – TISPOL, в рамките на Европейската седмица на мобилността. Мотото за България през настоящата година е „Обичам семейството си! Да го пазим на пътя!“. \r\nДнес по всички главни и второстепенни пътища в областта, както и в населените места ще има засилен контрол. Всички налични технически средства ще се използват при пълна натовареност. Ще се прилага нулева толерантност към нарушителите на Закона за движение по пътищата- пешеходци, пътници, водачи, работници на пътното платно. \r\nВ 12.00 часа ще бъде направено символично сигнално оповестяване на операцията, в рамките на една минута, чрез използване едновременно на светлинните и звукови сигнали на служебните автомобили, които ще бъдат позиционирани на публични места. \r\n„Нека в този ден всички заедно да проявим отговорност към себе си и към останалите участници в движението по пътищата, за да постигнем общата цел – да няма загинали при пътни инциденти“, призовават от Областната дирекция на МВР. \r\nЛуиза ТРАНЧЕВА", "date": "2019.09.26", "title": "Марияна Христова, ОДМВР – Велико Търново: Нека в Европейския ден без загинали на пътя всички да проявим отговорност към себе си и към останалите участници в движението"}
{"url": "http://www.focus-news.net/news/2019/09/26/2702498/nad-270-artikula-imitirashti-svetovni-marki-sa-izzeti-pri-spetsializirana-politseyska-operatsiya-v-grad-popovo.html", "text": "Над 270 артикула, имитиращи световни марки, са иззети при специализирана полицейска операция в град Попово. Стоките са с използване на известни търговски марки без съгласието на притежателя на изключителното право за това. Акцията е проведена на 25 септември 2019 г. в град Попово. За времето от 11.30 до 14.15 часа след проведени оперативно-издирвателни и процесуално-следствени действия „претърсване и изземване“ в магазин за дрехи е установено, че 42-годишна жена от същия град – собственик и управител на обекта, използва за търговска дейност 14 блузи с дълъг и с къс ръкав, 98 дънкови панталони, 88 комплекта анцузи и 74 портфейла на известни търговски марки – „Versace”, „Ärmani”, „Gucci”, „Nike” и др. без съгласието на притежателя на изключителното право. Дрехите са иззети по надлежния ред. По случая е образувано досъдебно производство по описа на РУ - Попово. \r\nПо време на операцията са проверени 4 търговски обекта в града.", "date": "2019.09.26", "title": "Над 270 артикула, имитиращи световни марки, са иззети при специализирана полицейска операция в град Попово"}
{"url": "http://www.focus-news.net/news/2019/09/26/2702492/34-godishen-mazh-e-zadarzhan-za-izvarshvane-na-telefonni-izmama-v-grad-petrich.html", "text": "Мъж е задържан за извършване на телефонни измама в град Петрич. Това съобщиха от  ОДМВР - Благоевград . В качеството си на обвиняем е привлечен 34-годишен мъж от Асеновград. На 11 май 2019 г. и на 01 юни 2019 г. с цел да набави за себе си имотна облага чрез телефонно обаждане и представяйки се полицейски служител, същият е въвел в заблуждение две жени от гр. Петрич, с което им е причинил имотна вреда.", "date": "2019.09.26", "title": "34-годишен мъж е задържан за извършване на телефонни измама в град Петрич"}
{"url": "http://www.focus-news.net/news/2019/09/26/2702496/75-godishna-peshehodka-e-blasnata-ot-lek-avtomobil-v-targovishte.html", "text": "75-годишна пешеходка е блъсната от лек автомобил в Търговище. Това съобщиха от  ОДМВР - Търговище . Сигналът за инцидента е подаден на 25 септември 2019 г. около 10.30 часа. Съобщено е, че на кръстовището на булевардите „Трайко Китанчев“ и „Сюрен“ правоспособен 66-годишен водач от същия град, управлявайки лек автомобил „Опел Зафира“ при завой наляво не е пропуснал правомерно пресичаща на пешеходна пътека 75-годишна жена от Търговище и я е блъснал с предната лява част на автомобила. В резултат жената е настанена за лечение в МБАЛ - Търговище с фрактура на пръст на ръка, без опасност за живота ѝ. На водача на автомобила е взета проба по надлежния ред за евентуално наличие на алкохол в издишания от него въздух – с техническо средство алкотест „Дрегер“, която е отрицателна. По случая е образувано досъдебно производство по описа на РУ - Търговище.", "date": "2019.09.26", "title": "75-годишна пешеходка е блъсната от лек автомобил в Търговище"}
{"url": "http://www.focus-news.net/news/2019/09/26/2702495/ministar-ekaterina-zaharieva-v-nyu-york-balgariya-namali-s-90-detsata-v-institutsii.html", "text": "България намали броя на децата в институции с 90%, като предвиждаме да бъдат окончателно закрити всички домове за деца с увреждания и за деца от 4 до 7 години. Това заяви вицепремиерът и министър на външните работи Екатерина Захариева, която откри в Ню Йорк събитие относно деинституционализацията в детската грижа, съобщиха от пресцентъра на  Министерството на външните работи .  \r\nСрещата с активисти от цял свят е на тема „Преобразуване на грижите за деца: Изпълнение на ангажимента на Дневния ред на развитието 2030 никой да не бъде изоставян“, и се организира като съпътстващо събитие на 74-тата сесия на Общото събрание на ООН.  \r\nДомакини на събитието са България, Йордания, Европейската комисия и неправителствената организация “Лумос”, основана от писателката Джей Кей Роулинг, авторката на книгите за Хари Потър.  \r\n„България залага на два принципа при реформата, свързана с децата в риск: всички действия на държавата трябва да са насочени единствено в интерес на детето, не на родителите, настойниците, попечителите или социалните служби, и, второ, самото дете трябва да участва в процеса на вземане на решения за неговото бъдеще”, изтъкна министър Захариева.  \r\n„Първата стъпка винаги е най-трудната, но днес уверено може да кажем, че до 2025 г. България ще е наложила пълна деинституционализация в грижата за децата”, каза българският първи дипломат. Тя призова участниците в събитието към честен и откровен дебат.  \r\nКъм участниците на форума се обърна и българският двукратен златен медалист от олимпийските игри за хора с увреждания - 19-годишният Велико Великов. „Децата трябва да са в семейства, не в сиропиталища”, каза той. Велико е завършил обикновено училище въпреки своето увреждане, а сега е студент по социални дейности.  \r\nПрез септември 2015 г. ООН прие дневния ред 2030 за устойчиво развитие, в което е включена и мярката никое дете да не бъде изоставяно. Децата в институции рискуват да бъдат отгледани в крайна бедност, без достъп до образование, родителска грижа или семеен уют.  \r\nЕвропейският съюз и в частност България подкрепят реформата в детската грижа, предвиждаща извеждането на децата от домовете и отглеждането им в семейна среда или в среда, близка до семейната. Все още обаче милиони деца в целия свят живеят в т.нар. сиропиталища.", "date": "2019.09.26", "title": "Министър Екатерина Захариева в Ню Йорк: България намали с 90% децата в институции"}
{"url": "http://www.focus-news.net/news/2019/09/26/2702497/87-litsa-sa-provereni-ot-politsiyata-v-dobrich-zaradi-futbolno-huliganstvo-na-mach-v-balchik.html", "text": "87 лица и общо 31 превозни средства е трябвало да бъдат проверени от полицията в Балчик, след опит за провокации от фенове по време на футболен мач, провел се вчера на градския стадион. Това съобщават от  ОДМВР - Добрич . Футболната среща – 1/16 финал от „Купата на България“, която е започнала от 16.00 часа, е била между отборите на ФК „Спартак 1918“ – Варна и ПФК „Левски“ – София. Срещата се е охранявала от частна фирма, притежаваща лиценз за такава дейност. За осигуряване на добър обществен ред преди, по време и след провеждане на футболната среща, в спортната зона около градския стадион и по маршрута на придвижване на привържениците на двата отбора, е бил изготвен план, утвърден от директора на ОД на МВР в Добрич. В подсигуряването на охраната са участвали сили и средства от ОД на МВР Добрич, ЗЖУ – Варна и СПС Варна. На мача са присъствали около 1500 привърженици на символичния домакин в тази среща – отбора на ФК „Спартак 1918“ Варна, като същите са били разположени в сектор, в източния край на трибуната. Ффеновете на ПФК „Левски“, около 500 души  са били в сектор в западния край на трибуната. По време на срещата е имало обособена буферна зона между двете футболни агитки, която се е обезпечавала от частната фирма. Първото полувреме на срещата е  преминало без инциденти и прояви на футболно хулиганство. През второто полувреме, обаче са започнали провокации между двете агитки, изразяващи се в употреба на нецензурни думи, жестове и използване на пиротехнически изделия от страна на феновете на ПФК „Левски“. Около 17.30 ч. е поискано съдействие от страна на охранителната фирма, тъй като фенове на гостуващия отбор  са преодолели оградата на сектора, в който са се намирали и с нахлули в буферната зона. Преминаването през загражденията е станало възможно поради недобре укрепени оградни метални пана, които вследствие на упражнения натиск от страна на феновете, са изкривили държащите ги металните колове и нахлули в буферната зона, като се отправили в посока сектора на агитката на  ФК „Спартак 1918“. След влизането на стадиона на полицейските служители, привържениците на агитката на ПФК „Левски“ са били респектирани и същите са се върнали в техния сектор. Едновременно с това са респектирани и феновете от агитката на ФК „Спартак 1918“, които също са се върнали в техния сектор. До края на футболната среща между секторите на двете агитки е била изградена буферна зона от полицейските служители, които не са допуснали нарушаване на обществения ред. Не е допуснат и физически контакт между привържениците и агитките на двата отбора, както и от страна на полицейските служители с феновете на двете агитки, които се опитаха да нарушат обществения ред. По време на футболната среща не са били използвани помощни средства за възстановяването на обществения ред, като няма пострадали служители и зрители на стадиона. След приключване на футболната среща, извън стадиона, феновете на двата отбора са били изолирани с помощта на полицейските сили, като не е допуснато съприкосновение между тях. За случая са уведомени Районната прокуратура в Балчик и е образувана проверка за установяване на феновете, участвали в опита за нарушаване на обществения ред на стадиона.", "date": "2019.09.26", "title": "87 лица са проверени от полицията в Добрич заради футболно хулиганство на мач в Балчик"}
{"url": "http://www.focus-news.net/news/2019/09/26/2702500/do-1600-chasa-dvizhenieto-ot-km-63-do-km-64-na-am-trakiya-v-posoka-sofiya-se-osashtestvyava-v-aktivnata-lenta.html", "text": "До 16:00 часа днес движението от км 63 до км 64 на АМ \"Тракия\" в посока София се осъществява в активната лента поради ремонт на мантинели в средна разделителна ивица. Това съобщиха от  Агенция „Пътна инфраструктура“ . Участъкът е сигнализиран с пътни знаци. Шофьорите е необходимо да карат със съобразена скорост и повишено внимание. \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.09.26", "title": "До 16:00 часа движението от км 63 до км 64 на АМ \"Тракия\" в посока София се осъществява в активната лента"}
{"url": "http://www.focus-news.net/news/2019/09/26/2702504/nsi-prez-2017-g-otchetenite-prihodi-za-finansirane-na-sistemata-za-sotsialna-zashtita-v-stranata-sa-v-razmer-na-18-7565-mln-lv.html", "text": "През 2017 г. отчетените приходи за финансиране на Системата за социална защита в страната са в размер на 18 756.5 млн. лв. Това сочи  статистика на Националния статистически институт (НСИ) . Финансирането на социалната защита в България се осъществява чрез социално-осигурителни вноски на принципа на солидарността или чрез пряко финансиране от държавния бюджет. През 2017 г. отчетените в ESSPROS приходи за финансиране на Системата за социална защита в страната са в размер на 18 756.5 млн. лв., от които 7 880.3 млн. лв. са средства от държавния бюджет, 10 531.4 млн. лв. са средства от осигурителни вноски и 344.8 млн. лв. са класифицирани като други приходи (табл. 1). Спрямо предходната година се наблюдава нарастване на приходите от осигурителни вноски с 27.9%, а на вноските от държавния бюджет - намаление с 3.3%. \r\nПрез 2017 г. разходите за социална защита са 17 195.7 млн. лв., което представлява около 17.0% от брутния вътрешен продукт на страната за същата година (табл. 2). В сравнение с предходната 2016 г. общите разходи за социална защита се увеличават с около 4.5%, а съответният им дял от брутния вътрешен продукт намалява с 0.5 процентни пункта. \r\n Обезщетения за социална защита \r\nНай-висок относителен дял в обезщетенията за социална защита заемат разходите по функция „Навършена възраст/Старост“ (43.9%) с основен компонент „разходи за пенсии“. Значителен дял заемат и разходите по функция „Болест/Здравна грижа“ (28.2%) и „Семейство/Деца“ (10.7%). \r\nПреобладаващата форма на получаване на социални обезщетения е изплащането на парични обезщетения (периодични или еднократна сума). През 2017 г. разходите за парични обезщетения са в размер на 11 417.6 млн. лв., или 68.1% от общо изплатените обезщетения за социална защита. Над 60% от паричните обезщетения се изплащат по функция „Навършена възраст/Старост“, като основната част от тях не се свързва с изискването за покриване на допълнителни условия при получаването им, тъй като са резултат от участие в социалноосигурителната система. Значителен дял заемат паричните обезщетения, изплащани по функции „Инвалидност“ (9.0%) и „Семейство/Деца“ (9.7%). През 2017 г. разходите за обезщетения в натура са в размер на 5 346.6 млн. лв., като нарастват с 6.8% спрямо предходната година. С най-висок относителен дял по отношение на обезщетенията в натура са разходите по функцията „Болест/Здравна грижа“ (78.4%). \r\nНастъпилите промени в Системата за социална защита в България през отделните години могат да бъдат проследени по функции и включените в тях видове обезщетения. Функция „Болест/Здравна грижа“ Функцията „Болест/Здравна грижа“ обхваща „парични обезщетения, които заместват изцяло или частично загубата на доход при временна неработоспособност поради болест или злополука, както и медицинска помощ, предоставяна в рамките на Системата за социална защита за поддържане, възстановяване или подобряване на здравето на защитените срещу този риск лица“. През 2017 г. по функция „Болест/Здравна грижа“ са изплатени 4 731.1 млн. лв., или 28.2% от общо изплатените обезщетения за социална защита. Най-висок e относителният дял на разходите за медицинска и болнична помощ, профилактика и рехабилитация - 43.1% от разходите по функцията, следвани от разходите за фармацевтични продукти - 24.7%. Разходите за парични обезщетения (периодични или еднократна сума) заемат 11.4% от обезщетенията по тази функция и са в размер на 540.7 млн. лева. Периодичните парични обезщетения обхващат платен отпуск поради трудова злополука, професионална болест или общо заболяване. Разходите за обезщетения за временна нетрудоспособност са 10.9% от изплатените обезщетения по функцията. Като еднократни суми се включват предоставените финансови средства за лечение на лица под 18 години в чужбина, разходи за лечение на български граждани в чужбина към Комисията за лечение в чужбина (за лица над 18 години), както и финансовото подпомагане на български граждани за извършване на дейности по асистирана репродукция в лечебни заведения в Република България. Изплатените обезщетения в натура по функцията през 2017 г. са в размер на 4 190.4 млн. лв. и обхващат плащания за болнична, първична и специализирана извънболнична помощ, дентална помощ, медико-диагностична дейност и плащания за лекарствени продукти и медицински изделия, извършвани от Националната здравноосигурителна каса. В разходите за обезщетения в натура се включват и плащания, извършвани от Министерството на здравеопазването за центровете за спешна медицинска помощ, домовете за медико-социални грижи и държавните психиатрични болници, както и плащанията по здравни пакети, договорени чрез допълнителното здравно осигуряване. През 2017 г. относителният дял на обезщетенията в натура от общите разходи по функцията е 88.6%. \r\n Функция „Инвалидност“ \r\nФункцията „Инвалидност“ обхваща помощи и обезщетения, които „осигуряват доходи на лица под законово установената пенсионна възраст, чиято способност да работят и печелят е ограничена до ниво, по-ниско от определения със закон минимум поради физическо или умствено заболяване; осигуряват рехабилитационни услуги, специално предназначени за хората с увреждания, и/или предоставят стоки и услуги, различни от медицинска помощ, на хора с увреждания“. През 2017 г. разходите по функция „Инвалидност“ са в размер на 1 248.3 млн. лв., или 7.4% от общо изплатените обезщетения за социална защита. В парична форма те са 82.3% от обезщетенията по функцията. Периодичните парични обезщетения обхващат пенсия за инвалидност поради общо заболяване, трудова злополука и професионална болест, пенсия за военна и гражданска инвалидност, социална пенсия за инвалидност, които заемат най-висок относителен дял - 72.3%, или 742.7 млн. лева. Добавката за чужда помощ възлиза на 9.0% от разходите по функцията, или 92.1 млн. лева. \r\nМесечната добавка за социална интеграция на хората с увреждания е с най-малък относителен дял - под 1.0%, или 1.1 млн. лева. Плащанията за месечна целева помощ за телефонни услуги за военноинвалиди, месечна добавка за диетично хранене и лекарствени продукти, както и месечна добавка за социална интеграция според индивидуалните потребности съобразно степента на намалена работоспособност или вида и степента на увреждането, заемат 12.6% от направените разходи по функцията и са по-малко от 130 млн. лева. Еднократните суми в размер на 61.7 млн. лв. са предназначени за финансиране на проекти за трудова реализация на хора с увреждания, за целеви помощи за хора с увреден слух или увредено зрение, както и за изработване, покупка и ремонт на помощни средства, приспособления, съоръжения и медицински изделия. Към тези суми се включват и еднократните плащания на 50% от средствата по индивидуалната партида в универсален или професионален пенсионен фонд при пожизнено загубена работоспособност. Разходите за обезщетения в натура през 2017 г. са в размер на 220.8 млн. лв., или 17.7% от общите разходи по функцията. Основен дял (54.5%) заемат разходите за подпомагане при извършване на ежедневни дейности - домашен социален патронаж, социален и личен асистент. Към обезщетенията в натура се включват още разходите, направени за домове за възрастни хора с увреждания, защитени жилища, класифицирани като разходи по настаняване, както и разходите, свързани с рехабилитация и дневни центрове за лица с увреждания. \r\n Функция „Навършена възраст/Старост“ \r\nФункцията „Навършена възраст/Старост“ обхваща помощи и обезщетения, които „осигуряват заместване на доходите, когато възрастният човек се оттегли от пазара на труда, гарантират определен доход, когато дадено лице е достигнало определена възраст, и/или предоставят стоки и услуги, чиято необходимост произлиза от личните или социалните обстоятелства при възрастните хора“. Разходите по тази функция заемат най-голям относителен дял от изплатените обезщетения за социална защита (около 44.0% за периода 2015 - 2017 година). Към функцията се включват всички видове пенсии, отпускани след навършване на законово установената възраст за пенсиониране в страната. През 2017 г. по функция „Навършена възраст/Старост“ са изплатени 7 319.9 млн. лв. парични обезщетения, от които 7 312.5 млн. лв. за парични обезщетения, свързани с участие в осигурителната система, и 7.4 млн. лв. за парични обезщетения, които се получават след прилагане на подоходен критерий. През 2017 г. по функция „Навършена възраст/Старост“ са изплатени 39.8 млн. лв. обезщетения в натура (разходи за домове за възрастни хора и дневни центрове за възрастни хора), или 0.5% от общите разходи по функцията. \r\n Функция „Наследници“ \r\nФункцията „Наследници“ обхваща помощи и обезщетения, които „осигуряват временни или постоянни доходи на лицата, претърпели загуба на съпруг/а или близък роднина, обикновено когато последният представлява основният източник на доходи за бенефициента, компенсират наследниците за направените разходи за погребение и за всякакви трудности, причинени от смъртта на член на семейството, предоставят стоки и услуги на наследниците, отговарящи на условията“. Наследници могат да бъдат съпругът/ата, бившият/ата съпруг/а на починалото лице, неговите или нейните деца, внуци, родители или други роднини. Обезщетенията, отпускани по тази функция, не зависят от подоходен критерий. През 2017 г. по функция „Наследници“ са изплатени 910.0 млн. лв., или 5.4% от общо изплатените обезщетения за социална защита. Към функцията се включват наследствените пенсии, които заемат 31.8% от общата сума на разходите. С най-голям относителен дял е добавката към пенсията на починал/а съпруг/а - 65.3% от изплатените обезщетения по функцията „Наследници“. Еднократните суми, изплатени на наследници на починало осигурено лице или пенсионер от Универсален пенсионен фонд/Професионален пенсионен фонд, са 2.0% от изплатените обезщетения, или 18.6 млн. лева. През 2017 г. разходите за обезщетения в натура по функцията „Наследници“ са в размер на 0.3 млн. лева. Те обхващат изплащането на еднократна целева помощ за погребение по Закона за военноинвалидите и военнопострадалите. \r\n Функция „Семейство/Деца“ \r\nФункцията „Семейство/Деца“ обхваща помощи и обезщетения, които „предоставят финансова подкрепа на домакинствата при отглеждане на деца, финансова помощ на лица, които подпомагат роднини, различни от деца и/или социални услуги, специално предназначени да подпомагат и защитават семейството, особено децата“. През 2017 г. разходите за обезщетения по функция „Семейство/Деца“ заемат 10.7% от всички обезщетения за социална закрила. Общият размер на изплатените обезщетения по функцията е 1 796.9 млн. лв. и спрямо предходната година нараства със 7.5%. \r\nПрез 2017 г. за парични обезщетения, свързани с определени условия за получаването им, са отделени 357.2 млн. лв., или почти 20.0% от разходите по функцията. Обезщетенията включват: \r\n- месечна помощ за отглеждане на дете до една година за неосигурен родител в размер на 17.9 млн. лв., или 1.0% от изплатените обезщетения по функцията; \r\n- месечна помощ за отглеждане на дете до завършване на средно образование в размер на 302.5 млн. лв., или 16.8% от изплатените обезщетения по функцията; \r\n- месечна помощ за отглеждане на деца, настанени в семейства на роднини или близки, и стипендии за подпомагане на достъпа до образование и предотвратяване на отпадането след завършено основно образование в размер на 25.3 млн. лв., или 1.4% от изплатените обезщетения по функцията; \r\n- еднократна помощ при бременност за неосигурени жени и еднократна целева помощ за деца в първи клас в размер на 11.4 млн. лв., или 0.6% от изплатените обезщетения по функцията. \r\nБез условия се отпускат обезщетения за: \r\n- бременност и раждане, обезщетения при трудоустрояване поради бременност и кърмене в размер на 385.6 млн. лв., или 21.5% от изплатените обезщетения по функцията; \r\n- обезщетения по време на отпуск за отглеждане на малко дете, обезщетение при осиновяване на дете от 2 до 5-годишна възраст, месечна помощ за отглеждане на дете с трайни увреждания до 2-годишна възраст, които заемат 8.7% от изплатените обезщетения по функцията, или 156.9 млн. лева; \r\n- обезщетения, свързани с месечни средства за отглеждане и възпитание на деца, настанени за отглеждане в семейство на роднини, близки или в приемно семейство, месечни стипендии за подпомагане на ученици с трайни увреждания и за ученици без родители след завършено основно образование, месечна помощ за деца с един жив родител, които представляват 9.4% от общите разходи по функцията; \r\n- разходи за еднократна помощ при раждане или осиновяване на дете в размер на 25.9 млн. лв., или 1.4% от изплатените обезщетения по функцията; \r\n- разходи за еднократна помощ за отглеждане на дете от майка студентка и еднократна помощ за отглеждане на близнаци, които са в размер на 4.4 млн. лв., или по-малко от 0.5% от общите разходи по функцията.  \r\nОбезщетенията в натура се отнасят до разходи за детски ясли, разходи за настаняване, които обхващат звената „Майка и бебе“, центровете за настаняване от семеен тип и домовете за деца, както и целева помощ за пътуване на многодетни майки и социални надбавки в натура, изплащани от работодателя. Изплатените обезщетения в натура през 2017 г. са в размер на 690.5 млн. лв., или 38.4% от разходите по функция „Семейство/Деца“, като спрямо предходната година размерът на обезщетенията в натура е нараснал с 11.4%. \r\n Функция „Безработица“ \r\nФункцията „Безработица“ обхваща помощи и обезщетения, които „заместват изцяло или частично загубата на доход на работник/служител, произлизащи от загубата на платена работа, предоставят средства за съществуване на лица, които влизат или повторно навлизат на пазара на труда, компенсират за загубата на доходи поради частична безработица, заместват изцяло или частично загубата на доход на по-възрастен работник/служител, който се пенсионира преди навършване на законово установената пенсионна възраст поради намаляване на работните места по икономически причини, подпомагат за покриване на разходите за обучение или преквалификация на търсещите работа, подпомагат безработните лица при поемане на разходите за пътуване или преместване с цел получаване на работа, предоставят помощ и облекчение чрез предоставяне на подходящи стоки и услуги“. През 2017 г. по функция „Безработица“ са изплатени обезщетения в размер на 511.8 млн. лв., или 3.1% от общо изплатените обезщетения за социална защита. Спрямо предходната година разходите по функцията намаляват с 0.6%. С най-висок относителен дял (76.7%) са периодичните парични плащания за обезщетения, компенсиращи загубата на доходи, когато дадено лице е в състояние да работи и е на разположение за работа, но не е в състояние да намери подходяща за него/нея заетост, включително лица, които преди това не са били наети. През 2017 г. относителният дял на еднократните плащания от паричните обезщетения по функцията (15.4%) намаляват с 0.8 процентни пункта спрямо предходната година. Еднократни плащания са суми, изплащани на служители, които са били уволнени без тяхна вина от предприятие, което преустановява или спира дейността си. Това обезщетение може да бъде изплатено пряко от работодателя или от фонд, създаден специално за тази цел. В рамките на Национална програма „Асистенти на хора с увреждания“ на Агенцията за хората с увреждания са изплатени 6.0 млн. лв. за заплати и осигуровки на безработни лица, наети като асистенти на хора с увреждания. Обезщетенията в натура се отнасят към активните мерки на пазара на труда и включват разходи при наемане на безработни извън населеното място по постоянен адрес, разходи за обучение и услуги по търсене и предлагане на работа. Включени са разходите по Оперативна програма „Развитие на човешките ресурси“, схеми: „Младежка заетост“, „Обучения и заетост на младите хора“ и „Обучение и заетост“. Относителният дял на обезщетенията в натура през 2017 г. се запазва на същото ниво както през 2016 г. - 6.6%. \r\n Функция „Жилищни нужди“ \r\nФункцията „Жилищни нужди“ се основава на „посредничеството на обществените власти за подпомагане на домакинствата при поемане на разходите за жилище. Основен критерий за определяне на обхвата на функцията е наличието на определящ подоходен критерий“. В България този вид помощ се предоставя като обезщетение в натура. Отчитат се: месечна целева помощ за заплащане на наем на общински жилища, като бенефициенти могат да бъдат сираци до 25-годишна възраст, завършили социален учебно-професионален център, самотни възрастни хора над 70-годишна възраст, както и родител, отглеждащ сам дете/деца. Включват се и разходите за месечна добавка за задоволяване на основни жизнени потребности - наем за общинско жилище, като бенефициенти могат да бъдат самотни лица с трайно намалена работоспособност или с определени вид и степен на увреждане. През 2017 г. са изразходвани 0.4 млн. лв. за обезщетения по функция „Жилищни нужди“, като се наблюдава нарастване с 3.0% спрямо 2016 година. \r\n Функция „Социално изключване, некласифицирано другаде“ \r\nДокато другите функции се отнасят до лица, които са изложени на ясно определени рискове или нужди (възрастни хора, лица с увреждания, безработни и т.н.), то функция „Социално изключване, некласифицирано другаде“ се отнася за „социално изключените“ или „тези в риск от социално изключване“. Концепцията за социалното изключване е с много измерения: на първо място тя се отнася до недостатъчно ниво на доходите (бедност), но също и до несигурност по отношение на здравето, образованието и заетостта. През 2017 г. изплатените обезщетения по функцията са в размер на 206.1 млн. лв., или със 17.5% по-малко спрямо предходната година. За парични обезщетения - месечни и еднократни, са отделени 35.1 млн. лв., или 17.0% от общите разходи по функцията. Спрямо предходната година през 2017 г. средствата, отделени за парични обезщетения по функцията, намаляват с 21.2%, а относителният им дял от общите разходи намалява с 0.8 процентни пункта. Общият размер на изплатените обезщетения в натура през 2017 г. е 171.0 млн. лв., или с 16.7% по-малко спрямо предходната година. Обезщетенията в натура по функцията обхващат целевите помощи за отопление, еднократна целева помощ за издаване на лична карта, еднократни помощи за покриване на разходите за дневни и квартирни на лицата, получили разрешение за лечение в чужбина от Министерството на здравеопазването, еднократна целева помощ - предоставяне на индивидуални пакети храни, дентална помощ на ветераните от войните, извън обхвата на основния пакет от здравни дейности, гарантиран от НЗОК. За тези обезщетения са изплатени разходи в размер на 75.6 млн. лв., или 36.7% от общите разходи по функцията. По функцията са включени още разходи за настаняване в кризисен център, наблюдавано жилище, преходно жилище, център за временно настаняване или приют, както и разходи за различни социални услуги, предлагани в клубове за пенсионери, хора с увреждания и др., центрове за обществена подкрепа и центрове за работа с деца на улицата. За тези обезщетения са изплатени разходи в размер на 95.5 млн. лв., или 46.3% от изплатените обезщетения по функцията. Относителният дял на изплатените обезщетения в натура в общите разходи по функцията е 83.1%, или с 0.9 процентни пункта повече през 2017 г. спрямо 2016 година.", "date": "2019.09.26", "title": "НСИ: През 2017 г. отчетените приходи за финансиране на Системата за социална защита в страната са в размер на 18 756.5 млн. лв."}
{"url": "http://www.focus-news.net/news/2019/09/26/2702507/chudotvornata-ikona-na-sv-efrem-novi-shte-gostuva-v-svishtov-za-praznika-na-grada.html", "text": "Чудотворната икона на св. Ефрем Нови гостува в Свищов за празника на града. Това съобщават за  Радио „Фокус“ – Велико Търново  от Община Свищов. Организаторът на събитието Даниел Василев уточни, че божественото изображение ще е придружено с частица от мощите на св. Ефрем. Днес те са в Никопол, където ще бъдат изложени в храма „Успение Богородично“ и всеки, който иска да се поклони пред тях, може да го направи от 17.30 часа. \r\nНа 27 септември по случай празника на Свищов иконата ще бъде изложена в 9.00 часа в църквата „Преображение Господне“. В 17.30 часа ще бъде отслужен молебен, а от 18.00 часа ще бъдат представени книгите „Свети великомъченик и чудотворец Ефрем нови“ и детската „Светецът светкавица“. \r\nСвети Ефрем Нови е известен като светецът светкавица заради бързите чудеса, които се случват по молитвите му. Той помага за изцелението от тежки болести като рак, психични разстройства, сърдечни заболявания. \r\nЛуиза ТРАНЧЕВА", "date": "2019.09.26", "title": "Чудотворната икона на св. Ефрем Нови ще гостува в Свищов за празника на града"}
{"url": "http://www.focus-news.net/news/2019/09/26/2702508/mazh-poluchi-4-godini-zatvor-za-opit-da-razprostrani-narkotitsi-v-zatvora.html", "text": "37-годишният Бисер Ат., който беше предаден на съд с обвинителен акт на Окръжната прокуратура във Варна за  опит да разпространи наркотици на територията на затвора, бе осъден на 4 години лишаване от свобода при строг режим. Това съобщиха от пресцентъра на  Апелативна прокуратура - Варна . Многократно осъжданият подсъдим се отказа от разглеждане на наказателното дело срещу него по общия ред и поиска съкратено съдебно следствие с цел получаване на наказание, намалено с една трета.  \r\nСъстав на Варненския окръжен съд групира наложеното наказание по това дело с наказанието на подсъдимия по присъда на Варненския районен съд от 2 години лишаване от свобода, като му определи да изтърпи общо наказание от 4 години затвор при строг режим.  \r\n37-годишният Бисер Ат. беше предаден на съд, след като в хранителна пратка се опита да внесе в затвора високорискови наркотични вещества – марихуана и метамфетамин. При щателния преглед на съдържанието служители на варненския затвор открили 10 топчета със суха тревиста маса и таблетка с метамфетамин.  \r\nНа 17 юни 2017 г. Бисер предал пратката с наркотици на майката на свой приятел, с когото се сприятелили по време на изтърпяване на наказанията си във варненския затвор. Това се случило само осем дни, след като бил освободен от затвора. \r\nНа свобода решил, че може да се занимава с разпространение на наркотици в затвора, като използва за това пратки с хранителни продукти за лишените от свобода.   \r\nПозвънил от скрит номер на родителите на своя познат. Представил се под друго име. Обяснил им, че ще ги потърси човек с името Иван, който ще им предаде торбичка с хранителни продукти, предназначена за друг затворник. Торбичката с продукти трябвало да бъде доставена в затвора по време на свиждането на родителите със сина им.  \r\nСлед това се свързал с майката на приятеля си, който изтърпявал присъда. Уговорили се да се видят в района на затвора, за да им предаде пратката. В нея сложил и две запалки, в които скрил наркотичните вещества.   \r\nМеждувременно Бисер влязъл отново в затвора, за да изтърпи двегодишна ефективна присъда за обсебване на чужда движима вещ. В стаята за свиждане той се засякъл с майката на своя приятел, дошла отново на свиждане със сина си. Тя разпознала в Бисер мъжа, който й предал пратката с наркотици.  \r\nПрисъдата на Варненския окръжен съд подлежи на обжалване пред Апелативния съд.", "date": "2019.09.26", "title": "Мъж получи 4 години затвор за опит да разпространи наркотици в затвора"}
{"url": "http://www.focus-news.net/news/2019/09/26/2702494/kommersanta-tarsyat-novi-posrednitsi-za-kosovo-i-sarbiya.html", "text": "Замразените преду близо година преговори за нормализирането на отношенията между Косово и Сърбия трябва да бъдат възобновени след предсрочните парламентарни избори в най-младата държава на Балканите в началото на октомври. Форматът на диалога, утвърден с резолюция на Общото събрание на ООН, като цяло няма да се промени. Въпреки това състоялите се миналата седмица контакти и направените след тях изявления показват, че преговорите между Белград и Прищина вече няма да се водят под егидата на Европейския съюз – основни посредници ще станат САЩ, Германия и Франция. Русия засега остава извън диалога, отбелязва кореспондентът на вестник  „Коммерсантъ“  за Балканите Генадий Сисоев. \r\n„Процесът на сближаване между Белград и Прищина, иницииран от Германия и Франция, бе прекъснат, връщането към него ще е след изборите в Косово“, обяви миналата седмица канцлерът на ФРГ Ангела Меркел след среща в Берлин със сръбския премиер Ана Бърнабич.  \r\nПредсрочните избори в Косово ще се проведат на 6 октомври. Преговорите между двете държави бяха прекъснати през ноември миналата година, след като Прищина наложи 100-процентови мита върху вноса на сръбски стоки в страната, обвинявайки Белград в провеждането на глобална кампания за оттегляне на признаването на Косово. Прекратяването на диалога означаваше провал на мисията за посредничество на Върховния представител на ЕС по външните въпроси и политиката за сигурност Федерика Могерини, под чието ръководство Белград и Прищина преговаряха за нормализиране на отношенията през последните няколко години. \r\nГермания и Франция се опитаха да съживят прекъснатия диалог през настоящата година, като в края на април поканиха лидерите на Сърбия и Косово заедно с балканските им колеги на среща във федералната столица Берлин. Втората среща в този формат, планирана за началото на юли, не се проведе. \r\nВ края на лятото САЩ отправиха сериозна заявка за посредничество в диалога между Белград и Прищина, назначавайки специален емисар за Балканите. Постът пое  заместник-помощник на държавния секретар на САЩ - Матю Палмър. В същото време Вашингтон даде да се разбере, че основната му задача е именно нормализирането на отношенията между Сърбия и Косово. \r\nЗавършвайки първата си обиколка на региона в качеството му на специален представител на САЩ, Матю Палмър очерта американската визия за рестартиране на диалога между Белград и Прищина: отмяна на 100-процентовите мита от страна на Косово, прекратяване на кампанията на Белград в подкрепа на оттеглянето на признаването на независимостта на най-младата държава на Балканите и възобновяване на преговорите. Резултатът от преговорите – според САЩ – трябва да е взаимното признаване между Сърбия и Косово. \r\nНазначаването на американския емисар накара Европейския съюз да преразгледа своите тактики в посока Балканите. Миналата седмица се появи информация от различни канали, че ЕС обмисля назначаването на свой специален представител за региона, който да поеме ръководството на диалога между Белград и Прищина от ръководителя на дипломацията на Общността.  \r\nИзточник от европейските дипломатически среди потвърди изтеклата информация. При условие за анонимност той обясни необходимостта от въвеждането на поста с поне две причини. Първата е назначаването на специален представител от страна на САЩ. Втората е, че Жозеп Борел, представителят на Испания – страна, която не признава Косово, ще наследи Могерини на поста Върховен представител на ЕС по външните въпроси и политиката за сигурност. „Назначаването на специален емисар за преговорите между Сърбия и Косово ще премахне всички възможни спекулации за пристрастията на ЕС“, обясни източникът на „Коммерсантъ“. „И бъдещият ръководител на дипломацията на ЕС ще може да се концентрира върху други важни теми“. Според него най-големият шанс да получи поста на балкански емисар в случай на въвеждането му, е Германия, която заедно с Франция е най-силно ангажирана в усилията за възобновяване на диалога между Сърбия и Косово.  \r\nСлед назначаването на Матю Палмър и готовността на ЕС да последва примера, в Белград заговориха за възможното включване на Русия в преговорите. Междувременно министърът на външните работи на страната Ивица Дачич, който спомена тази възможност неведнъж, обяви пред белградското издание Blic, че подобно развитие е малко вероятно засега. „Сегашният формат на диалога беше определен с резолюция на Общото събрание на ООН, за негова промяна е необходимо съгласието на Общото събрание, както и на Съвета за сигурност на ООН. Следователно, без да променяме формата на преговорите, поканата към Русия няма смисъл“, обясни Дачич. \r\n„Формално едва ли би трябвало да се говори за напълно нов формат за диалога с Косово, той ще продължи да се провежда под егидата на ЕС“, заяви пред „Коммерсантъ“ Драган Джуканович, ръководител на Белградския център за външна политика. „Просто САЩ активно се присъединяват към разговорите в лицето на Матю Палмър, а ролята на Федерика Могерини ще бъде дадена на германците и вероятно на французите“.  \r\n \r\n Тереза Герова", "date": "2019.09.26", "title": "„Коммерсантъ“: Търсят нови посредници за Косово и Сърбия"}
{"url": "http://www.focus-news.net/news/2019/09/26/2702499/unian-krim-donbas-i-baydan-za-kakvo-govoriha-zelenski-i-tramp-v-nyu-york.html", "text": "Президентът на Украйна Владимир Зеленски проведе първите си преговори очи в очи с американския си колега Доналд Тръмп в кулоарите на Общото събрание на ООН в Ню Йорк, съобщава агенция  УНИАН . \r\nРазговорът между двамата лидери продължи 45 минути. Президентите се изказаха пред журналистите и продължиха разговора при закрити врата. След това двамата коментираха резултатите от срещата пред журналистите в Централата на световната организация. \r\n \r\n За конфликта в Донбас и загубените украински територии \r\nТръмп е започнал като е изразил надеждите си, че Зеленски и Путин могат „да решат проблемите“ около Украйна. \r\n„Всъщност вярвам, че президентът Путин иска да направи нещо. Действително се надявам, че вие и президентът Путин ще се срещнете и можете да решите проблемите. Това ще бъде изключително постижение и аз знам, че вие се опитвате да го направите“, заяви американският лидер. \r\nЗеленски, на свой ред, подчерта, че само съвместните усилия между САЩ и ЕС могат да помогнат на Украйна да спре конфликта в Донбас. \r\n„В Украйна имаме две войни. Първата е тази с корупцията, с която ще се борим и ще излезем победители от този бой. Моят приоритет е да спра войната в Донбас и да върна нашите територии – Крим, Донецк и Луганск. Благодаря ви за подкрепата по този въпрос“, подчерта украинският президент. \r\n„Спрете корупцията в Украйна, защото това действително ще ви направи велики“, отвърна Тръмп. \r\nПрезидентът на САЩ заяви също, че по времето на президента Барак Обама реакцията на отделянето на Крим и присъединяването му към Русия е била неадекватна. \r\n„Вие загубихте Крим по времето на администрацията на Обама и аз не мисля, че това трябваше да се случи. Но то се случи отдавна и те са реагирали на това по неадекватен начин“, заяви Тръмп. \r\nЗеленски пък отбеляза, че американският президент му е обещал да помогне за връщането на Крим в състава на Украйна. По неговите думи, той е разказал на Тръмп „какво красиво място е Крим“ и „каква голяма и красива част от нашата страна е той“. \r\nУкраинският президент е отбелязал, че нееднократно се е обръщал към Вашингтон по повод приобщаването му към решаването на конфликта в Донбас и посочи, че ако срещите в „нормандския формат“ с Русия, Франция и Германия се окажат неефективни, Киев ще иска да привлече още участници в преговорния процес... „и не само Америка“. \r\nЗеленски е обсъдил с Тръмп и въпроса за енергийната сигурност на Украйна. \r\n„Имаше и много въпроси, отнасящи се до енергийната сигурност... Ние действително искаме да бъдем независими, за да не може никой да ни извива ръцете с газта, въглищата и по повод енергийната сигурност. В близко време ние ще имаме много важни за Украйна постъпления“, заяви той. \r\n \r\n За Байдън \r\nУкраинският президент подчерта, че Тръмп не го е натискал по време на състоялия се на 25 юли телефонен разговор по повод разследването, в което фигурира синът на бившия американски вицепрезидент Джо Байдън – Хънтър. \r\n„Вие чухте, че считам за добър телефонния разговор, който беше съвсем нормален. Ние говорихме за много неща. Не мисля, че сте прочели това... никой не ме е натискал“, подчерта Зеленски. \r\nТой заяви още, че не е давал обещания да се разследват каквито и да е конкретни дела на Генералната прокуратура на Украйна. \r\n \r\nПревод и редакция:", "date": "2019.09.26", "title": "УНИАН: Крим, Донбас и Байдън: за какво говориха Зеленски и Тръмп в Ню Йорк"}
{"url": "http://www.focus-news.net/news/2019/09/26/2702505/eso-izklyuchva-elektrozahranvaneto-v-obshtinite-pravets-i-botevgrad-zaradi-remont-na-6-oktomvri.html", "text": "Държавният Електроенергиен системен оператор (ЕСО) уведоми ЧЕЗ Разпределение България за предстоящо изключване на електрозахранването в общините Правец и Ботевград. Това съобщиха от пресцентъра на  ЧЕЗ . Причина за изключването са строително-монтажни работи, свързани с реконструкцията на съоръжения, обезопасяването на които ще засегне три подстанции в региона.  \r\nПреустановяването на електрозахранването от преносната мрежа на ЕСО ще се извърши на 6 октомври между 14 и 16 часа. Засегнати от ремонтните дейности ще бъдат населените места: Ботевград, Правец, Разлив, Трудовец, Боженица, Брезовдол, Врачеш, Гурково, Краево, Липница, Литаково, Новачене, Осеновлак, Радокина, Рашково, Скравена и Трудовец. \r\nЧЕЗ Разпределение е взела необходимите мерки, така че да неудобствата за клиентите да бъдат сведени до минимум. Компанията информира местните власти на населените места, областната управа, болницата и индустриалната зона в Ботевград, както и по-големите стопански клиенти.", "date": "2019.09.26", "title": "ЕСО изключва електрозахранването в общините Правец и Ботевград заради ремонт на 6 октомври"}
{"url": "http://www.focus-news.net/news/2019/09/26/2702503/mayk-pompeo-sasht-shte-nakazhat-kitay-za-pokupkite-na-petrol-ot-iran.html", "text": "САЩ ще наложат нови санкции на китайски компании и лица, които съзнателно купуват петрол от Иран в нарушение на ограничителните мерки, които Вашингтон наложи на Техеран. Това заяви американският държавен секретар Майк Помпео, цитиран от  Reuters . \r\nСъщевременно Министерството на финансите на САЩ обяви, че налага санкции на петима китайски граждани и шест компании, включително две дъщерни фирми на Cosco Shipping Corporation. \r\n„И казваме на Китай и всички държави: знайте, че ще санкционираме всяко нарушение“, предупреди първият дипломат на Вашингтон по време на конференция в кулоарите на Общото събрание на ООН. \r\nАтаките срещу петролните обекти на Саудитска Арабия на 14 септември, за които бе обвинен Иран, разтърсиха Близкия Изток и предизвикаха опасения от избухване на нова, още по-голяма, война в региона, отбелязва британската агенция. \r\n„Колкото повече Иран безчинства, толкова по-голям ще е нашият натиск“, подчерта Помпео. „Този път напред започва сега с две нови действия.“ \r\nДържавният секретар посочи също, че Вашингтон увеличава усилията си да запознае държавите с рисковете от това да вършат бизнес с компании на Корпуса на стражите на ислямската революция на Иран и че САЩ ще накажат тези, които продължат да поддържат връзка с тях в нарушение на санкциите. \r\n \r\nПревод и редакция:", "date": "2019.09.26", "title": "Майк Помпео: САЩ ще накажат Китай за покупките на петрол от Иран"}
{"url": "http://www.focus-news.net/news/2019/09/26/2702509/hristo-prodanov-bsp-s-tekstovete-na-zakona-za-publichnite-predpriyatiya-kategoriziranite-kato-golemi-predpriyatiya-nyama-da-spazvat-mezhdunarodnite-schetovodni-standarti.html", "text": "С текстовете на Закона за публичните предприятия  категоризираните като големи предприятия няма да спазват международните счетоводни стандарти. Това каза зам.-председателят на ПГ на „БСП за България“ Христо Проданов по време на дебатите по текстовете в Закона за публичните предприятия, свързани с тяхното счетоводвство, предаде репортер на  Агенция „Фокус“ . \"Всеки ден в Народното събрание ратифицираме международни договори, договори с различни международни финансови институции, европейски нормативи, директиви, регламенти. Цитираме международни агенции как се развива българската икономика. В същото време с текстовете на този закон освобождаваме държавните предприятия, категоризирани като големи да спазват международните счетоводни стандарти“, допълни той. Проданов заяви, че партията няма да подкрепи този текст по отношение на големите предприятия.  \r\nДеница КИТАНОВА", "date": "2019.09.26", "title": "Христо Проданов, БСП: С текстовете на Закона за публичните предприятия категоризираните като големи предприятия няма да спазват международните счетоводни стандарти"}
{"url": "http://www.focus-news.net/news/2019/09/26/2702506/aktsenti-v-predavaneto-ekologichen-rezonans-na-radio-fokus.html", "text": "Европейският съюз многократно е критикувал страната ни заради качеството на атмосферния въздух. През юли Еврокомисията реши да предяви иск срещу България пред Съда на ЕС заради мръсния въздух. Правителството прие Национална програма за контрол на замърсяването на въздуха 2020 - 2030 година, а Министерството на околната среда и водите проведе кръгла маса с представители на бизнеса, природозащитни организации и държавни институции, нa която беше обсъден проект на нова Наредба за изискванията за качеството на твърдите горива, използвани за битово отопление. Какво ще въвежда и регулира наредбата? Гост в предаването  „Екологичен резонанс“   на  Радио „Фокус“   ще бъде експертът Георги Михайлов от дирекция „Качество на въздуха“ в Министерствотот на околната среда и водите (МОСВ). В европейското село на белия щъркел Белозем беше открит Информационен Център за белия щъркел, създаден по инициатива на Читалище ,,Просвета 1909“, кметството и Община Раковски, с подкрепата на Зелени Балкани. Какви ще бъдат ползите от Центъра, ще ни каже Иван Тачев, кмет на село Белозем. \r\n \r\n Тези и още екологични сюжети, новини и събития – в предаването „Екологичен резонанс“ на Радио „Фокус“ от 13:00 до 14:00 часа, с водещ Йоланда Пелова.", "date": "2019.09.26", "title": "Акценти в предаването „Екологичен резонанс“ на Радио „Фокус“"}
{"url": "http://www.focus-news.net/news/2019/09/26/2702502/rossiyskaya-gazeta-v-es-ne-sa-saglasni-s-upretsite-na-tramp-za-nedostatachna-pomosht-za-ukrayna.html", "text": "В Европейския съюз не се съгласиха с упреците на държавния глава на САЩ Доналд Тръмп, че Брюксел не е оказал достатъчно помощ на Украйна. Съгласно думите на говорителя Мая Кочиянчич, помощта за Киев от страна на Общността е „безпрецентна и последователна“, отбелязва вестник  „Российская газета“ . \r\n„Помощта на Европейския съюз за Украйна през последните пет години е безпрецедентна и последователна\", категорична бе Кочиянчич.Така от 2014 г. насам Киев е получил от Брюксел и различни европейски финансови институции общо около 15 милиарда евро под формата на безвъзмездни средства и заеми. \r\nСредства са заделени за реформи в украинската държава. Според Кочиянчич ЕС си сътрудничи тясно със САЩ и други държави в подкрепа на Украйна. Тя обясни, че една от множеството мерки в тази насока антируските санкции, наложени на Москва заради въоръжения конфликт в Украйна. \r\nЗа недоволството на Тръмп от липсата на подкрепа за Киев от страна на Европа стана ясно след публикуването на стенограмата от телефонния разговор между лидера на Белия дом и украинския президент Владимир Зеленски от 25 юли. В него Тръмп обяснява на украинския си колега, че САЩ правят много за Украйна, много повече от ЕС, който трябва да осигури по-съществена подкрепа на Киев. \r\n \r\n Тереза Герова", "date": "2019.09.26", "title": "„Российская газета“: В ЕС не са съгласни с упреците на Тръмп за „недостатъчна“ помощ за Украйна"}
{"url": "http://www.focus-news.net/news/2019/09/26/2702512/s-vlosheno-vodopodavane-sa-svishtov-i-dve-sela-ot-obshtinata-zaradi-avariya.html", "text": "Влошено ще е водоподаването в Свищов, селата Вардим и Царевец днес и утре. Това съобщиха за  Радио „Фокус“ – Велико Търново  от водоснабдителното дружество. Причината е голяма авария на довеждащия за общинския център водопровод. Докато текат ремонтните дейности и качеството на водата в изброените населени места ще е лошо. От дружеството съветват тя да не се използва за пиене и готвене.  \r\nЛуиза ТРАНЧЕВА", "date": "2019.09.26", "title": "С влошено водоподаване са Свищов и две села от общината заради авария"}
{"url": "http://www.focus-news.net/news/2019/09/26/2702510/menda-stoyanova-gerb-nikogo-ne-osvobozhdavame-preprashtayki-publichnite-predpriyatiya-da-vodyat-svoeto-schetovodstvo-saglasno-balgarskiya-zakon.html", "text": "Никого не освобождаваме, препращайки публичните предприятия с над 50 % държавно участие да водят своето счетоводство съгласно българския закон. Това каза народният представител от ПГ на ГЕРБ и председател на Комисията по бюджет и финанси Менда Стоянова по време на дебатите по текстовете в Закона за публичните предприятия, свързани с тяхното счетоводство, предаде репортер на  Агенция „Фокус“ . По думите на Менда Стоянова, така е правилно и се създава равнопоставеност между всички видове предприятия. „Аз искам да защитя този текст и да ви обясня за какво става дума, включително и на вас, колеги от ляво. Ние никого и нищо не освобождаваме с промяната на този текст. Казваме ,че се спазва българският Закон за счетоводството. Той е основният, специалният, който е уредил по какъв начин, кои предприятия кои стандарти следва да прилагат. Чрез този закон е ясно, че българските предприятия могат по желание да прилагат националните или международните, като задължение за прилагане на международните имат  предприятията, които са  лифтвани на борсата, които взимат международни кредити, банките, финансовите предприятия, застрахователните компании“, заяви Стоянова. По думите й ясно са изброени предприятията, които задължително трябва да прилагат международните стандарти. „Искам да кажа, че повечето европейски държави също прилагат режима и на национални, и на международни стандарти по начин, който е уреден в българския закон за счетоводството. От друга страна искам да кажа, че националните стандарти до голяма степен отговарят на международните. Нещо повече в момента докрая на годината ще има одобрени нови национални стандарти, които ще бъдат изцяло съобразени с промените, които междувременно са настъпили в международните стандарти. Те са много по-ясни, по-точни и адаптирани към българската действителност. Международните счетоводни стандарти са изключително общи, дават изключително голяма свобода на това конкретното предприятие по един или друг начин да оценява активите и много по-голяма възможност да се правят манипулации. Неслучайно надзорните органи на банки, застрахователни компании в лицето на КФН, на пенсионните дружества, специално проверяват начина, по който се оценяват активите. Там е основната разлика между международните и националните счетоводни стандарти“, допълни още Стоянова.  \r\nДеница КИТАНОВА", "date": "2019.09.26", "title": "Менда Стоянова, ГЕРБ: Никого не освобождаваме, препращайки публичните предприятия  да водят своето счетоводство съгласно българския закон"}
{"url": "http://www.focus-news.net/news/2019/09/26/2702514/19-godishno-momiche-e-postradalo-pri-paten-intsident-s-obarnat-avtomobil-kray-varna.html", "text": "Момиче на 19 години е пострадало при пътен инцидент с обърнат автомобил край Варна. Това съобщават от  пресцентъра на Областната дирекция на МВР   в града. Инцидентът е станал около 01.40 часа вчера на пътя Варна – Кичево. 18-годишен водач на лек автомобил, поради движение с несъобразена скорост, при навлизане в ляв завой, губи контрол над превозното средство и се блъска в скат край пътя. В резултат автомобилът се преобръща. Пострадалата девойка е пътувала в колата. Тя е  получила контузии. Прегледана е и освободена, без опасност за живота.", "date": "2019.09.26", "title": "19-годишно момиче е пострадало при пътен инцидент с обърнат автомобил край Варна"}
{"url": "http://www.focus-news.net/news/2019/09/26/2702511/parlamentat-prie-iztsyalo-nov-zakon-zakon-za-publichnite-predpriyatiya-na-vtoro-chetene.html", "text": "Парламентът прие изцяло нов закон за Закон публичните предприятия на второ четене, предаде  репортер на  Агенция „Фокус“ . Той урежда начина за определяне и публично оповестяване на държавна политика в областта на публичните предприятия, въвеждането на стандарти за добро корпоративно управление на публичните предприятия, както и задълженията за оповестяване и прозрачност на дейността на публичните предприятия и органите им за управление.  Съгласно закона държавната политика по отношение на тези предприятия се определя от Министерски съвет, а общинските политики от общинските съвети. Съгласно текстовете на публичните предприятия може да бъдат възлагани задължения за извършване на обществена услуга или за изпълнение на цели на публичната политика. Министерският съвет одобрява политика за участието на държавата в публичните предприятия. Политиката трябва да съдържа обосновка на причините държавата да притежава публичните предприятия и целите, които си поставя това участие. Политиката за участието на държавата в публичните предприятия се разработва от Агенцията за публичните предприятия и контрол в сътрудничество с органите, упражняващи правата на държавата  в предприятията и другите държавни организации, участващи в нейното съществуване.  Агенцията за публичните предприятия и контрол изпълнява функциите на звено, което осъществява координацията на държавната политика по отношение на публичните предприятия, наблюдава и докладва на Министерски съвет на Агенцията за нейното изпълнение. За членове на изпълнителния съвет на Агенцията се назначават лица с висше образование, магистър, с минимум 110 години професионален опит в областта на финансите, държавното управление или реалния сектор на икономиката, от които най-малко три години на ръководна длъжност. Дебат се заформи около текста, касаещ счетоводството на публичните предприятия. Съгласно текстовете счетоводството им  се извършва в съответствие със Закона за счетоводството. Публичните предприятия трябва да съставят финансовите си отчети на базата на Националните счетоводни стандарти или на Международните счетоводни стандарти в съответствие с изискванията на Закона за счетоводството. \r\nДеница КИТАНОВА", "date": "2019.09.26", "title": "Парламентът прие изцяло нов закон Закон за публичните предприятия на второ четене"}
{"url": "http://www.focus-news.net/news/2019/09/26/2702516/dete-e-postradalo-pri-paten-intsident-v-kvartal-chayka-vav-varna.html", "text": "Дете е пострадало при пътен инцидент в квартал „Чайка“ във Варна, станал вчера по обяд. Това съобщават от  ОД МВР - Варна . Инцидентът е станал около 12.20 часа. 35-годишна водачка на лек автомобил блъска детето, навлязло на платното за движение. Вследствие на инцидента момчето получава контузни наранявания. То е прегледано е и освободено, без опасност за живота.", "date": "2019.09.26", "title": "Дете е пострадало при пътен инцидент в квартал „Чайка“ във Варна"}
{"url": "http://www.focus-news.net/news/2019/09/26/2702515/api-vazstanoveno-e-dvizhenieto-po-pat-i-4-sopot-ablanitsa-pri-km-32-v-rayona-na-selo-mikre.html", "text": "Възстановено е движението по път I-4 Сопот – Абланица при км 32 в района на село Микре, както и по път I-5 Стара Загора – Казанлък в участъка Стара Загора – Змейово при км 224. Това съобщиха от пресцентъра на  Агенция „Пътна инфраструктура“ .", "date": "2019.09.26", "title": "АПИ: Възстановено е движението по път I-4 Сопот – Абланица при км 32 в района на село Микре"}
{"url": "http://www.focus-news.net/news/2019/09/26/2702517/vremenno-se-ogranichava-dvizhenieto-prez-prohod-republika-v-rayona-na-mishemorkov-han.html", "text": "Временно се ограничава движението през проход „Република“ в района на Мишеморков хан поради ПТП с тежкотоварен автомобил, съобщиха от  Агенция „Пътна инфраструктура“ . \r\nДвижението на МПС до 12 т. се осъществява по обходен маршрут през проход „Шипка“, а МПС над 12 т. изчакват на място.", "date": "2019.09.26", "title": "Временно се ограничава движението през проход „Република“ в района на Мишеморков хан"}
{"url": "http://www.focus-news.net/news/2019/09/26/2702501/balgariya-i-yuzhna-koreya-tarsyat-obshto-satrudnichestvo-v-oblastta-na-avtomobilniya-sektor-obrazovanieto-turizma-i-goreneto-na-otpadatsi-obzor.html", "text": "България и Южна Корея търсят общо сътрудничество в областта на автомобилния сектор, туризма и горенето на отпадъци. Това стана ясно след края на официалните срещи и посещения във втория ден от посещението на премиера Бойко Борисов в Република Корея. През деня се състоя премиерска среща между Борисов и колегата му Ли Нак-йон, след която двамата дадоха изявление пред местни и български медии. На срещата е бил подписан Меморандум за разбирателство и сътрудничество в областта на енергетиката, който по думите на южнокорейския премиер ще подсили сътрудничеството ни в областта на плана по обновяемата енергия. Стана ясно и, Ли Нак-йон е помолил Борисов корейски фирми да участват в изграждането на инсталация за RDF отпадъци. Важно е да се припомни, че през 2017 година Столичният общински съвет даде съгласието си на Столична община и „Топлофикация София“ ЕАД да кандидатстват по процедура „Проектиране и изграждане на инсталация за комбинирано производство на енергия в София с оползотворяване на RDF“. През 2018 година СОС гласува „Топлофикация“ да изтегли 67 милиона евро от Европейската централна банка за изграждането на такава. Общата стойност на завода ще бъде в размер на 157 милиона евро и се очаква да заработи в следващите 30 години. Проектът разбира се имаше и противници. RDF представлява отпадъчният материал от софийските твърдите битови отпадъци. При изгарянето му се отделят много вредни вещества, което е довело до екологични проблеми на различни места по света. Точно заради този негативен аспект на такъв тип инсталация част от софийските общински съветници се противопоставиха на идеята. От днешната среща стана ясно, че от корейска страна проявяват интерес към участието в проекта. Други сфери, в които България и Южна Корея ще търсят сътрудничество, са туризмът, културата, образованието, батериите за електрически автомобили, както и автомобилостроенето. Тема на разговорите между двамата премиери е било и постоянното нарастване на търговията и инвестициите между България и Корея, като по думите на Ли Нак-йон двамата с Борисов са се съгласили да подкрепят обещаващи бъдещи индустрии на двете страни в сферата на  батерии за електромобили и  автомобили, за да се работи за създаване на работни места и икономическо развитие. По време на изявлението си Борисов отбеляза, че общи приоритети и за двете държави са образованието и културата и именно заради това би извел на преден план взаимоотношенията между университетите и академиите в двете страни. Във връзка с обсъжданата през първия ден от посещението на Борисов тема за южнокорейски инвестиции в батерии за електромобили и акумулатори, Борисов заяви, че позициите на Южна Корея и България са се сближили. От изявлението му стана ясно и, че България и Южна Корея водят преговори относно военно-промишлените комплекси, но реализацията им все още е далеч във времето. В областта на сътрудничеството в направление туризъм премиерът Борисов припомни вчерашната си позиция, в която посочи, че България си е поставила за цел туристическият поток между страната и Южна Корея да се засили, като отново подчерта, че трябва да следваме примера на Хърватия и да създадем директна самолетна линия между двете държави. Бойко Борисов изрази надежда срещите с президента и премиера на Южна Корея да допринесат за сближаване на позициите между двете държави и заяви, че от българска страна исканията и надеждите ни са частният бизнес в Корея да се толерира и да инвестира в България.  \r\nСлед изявленията пред медиите южнокорейският премиер даде обяд в чест на министър-председателя Бойко Борисов, на който бяха разменени любезности между двамата. Ли Нак-йон вдигна тост с думите, че България за него е специална държава, която е и първата, която е посетил в качеството си на премиер. Той добави, че в този смисъл страната ни е първата му любов. В отговор на милите думи премиерът Борисов използва познатата в България поговорка, че старата любов ръжда не хваща и призова да развиваме двустранните си отношения.  \r\nПоследното посещение на Борисов за деня беше в Университета за чужди езици „Ханкук“. Там той коментира провелата се между него и южнокорейския премиер среща с думите, че вследствие на нея  отношенията между двете страни ще се развият много бързо –  в сферата на енергетиката, туризма, машиностроенето и автомобилостроенето. Той допълни, че за да се развива, която и да е от тези сфери, са необходими добре обучени кадри, които да се справят добре с работата и поради тази причина трябва да се подходи подобаващо в посока обмена на студенти и преподаватели между СУ „Свети Климент Охридски“ и Университета за чужди езици „Ханкук“. Българският министър-председател заяви, че студентите са бъдещето на българо-корейските отношения. Той отново промъкна темата за южнокорейски инвестиции в България, като сподели, че с южнокорейския си колега Ли Нак-йон са обсъждали какви тържества ще има догодина по повод 30-ата годишнина от установяване на дипломатическите отношения между двете държави. Премиерът е казал на своя колега, че няма по—красиво и хубаво събитие, което след това да бъде съпътствано от много други с един голям залог на Корея в България.  \r\nБорисов припомни, че новият ресор на България в Европейската комисия е именно свързан с това, с което е свързано посещението му в Корея: университети, иновации, академии, образование, култура и младеж.  \r\nПремиерът се похвали със събития, засягащи България: избора на Кристалина Георгиева за управляващ директор на МВФ и бъдещето председателство на страната ни на Берлинския процес догодина, който касае целите Западни Балкани. Премиерът припомни, че само преди 1 година по време на Българското председателство на Съвета на Европейския съюз в София се състоя среща между лидерите на ЕС и Западните Балкани. Той коментира, че така се е дал тласък за мира и за по-нататъшните стъпки по приемането им в ЕС.  \r\nПо време на посещението на Борисов в Университета за чужди езици „Ханук“ поздравителен адрес към него отправи вицепрезидентът на учебното заведение Чу Ки-сонг. От него стана ясно, че перспективите на студентите от специалността „Българистика“ в  университета са пряко свързани с разширяването на икономическия, образователния и културния обмен между България и Република Корея.  \r\nВ края на посещението българският премиер Бойко Борисов беше удостоен с почетен знак за принос към българистиката и развитието на двустранните отношения между България и Южна Корея.  \r\n   \r\nТеодора ПАВЛОВА", "date": "2019.09.26", "title": "България и Южна Корея търсят общо сътрудничество в областта на автомобилния сектор, образованието, туризма и горенето на отпадъци (ОБЗОР)"}
{"url": "http://www.focus-news.net/news/2019/09/26/2702519/sport-grigor-dimitrov-sreshtu-kazahstanets-v-chendu.html", "text": "Григор Димитров затвърди позитивните впечатления от US Open с много силен мач от втория кръг на турнира в Ченду. Българинът показа много качествен тенис и победи Даниел Еванс със 7:5, 7:5. За Димитров това беше първи мач след US Open и второ участие в Ченду, където през 2016 година стигна до полуфиналите. \r\n \r\nВ следващия кръг Димитров излиза на корта", "date": "2019.09.26", "title": "Спорт: Григор Димитров срещу казахстанец в Ченду"}
{"url": "http://www.focus-news.net/news/2019/09/26/2702520/nyama-postradali-pri-katastrofata-v-rayona-na-selo-mishemorkov-han.html", "text": "Няма пострадали при катастрофата в района на село Мишеморков хан. Това съобщиха за  Агенция „Фокус“  от  ОДМВР – Велико Търново . Сигнал за инцидента е подаден около 11 часа. В участъка движението е затворено, защото автомобилите пречат на пътното платно. Леките автомобили са пренасочени през проход „Шипка“, товарните изчакват на място. Причините за катастрофата се изясняват.", "date": "2019.09.26", "title": "Няма пострадали при катастрофата в района на село Мишеморков хан"}
{"url": "http://www.focus-news.net/news/2019/09/26/2702521/rayonna-prokuratura-ivaylovgrad-privleche-kato-obvinyaemi-pet-litsa-za-trafik-na-nelegalni-migranti.html", "text": "Районна прокуратура - Ивайловград наблюдава три досъдебни производства спрямо четирима мъже и една жена, български граждани,  за незаконно подпомагане на чужденци да преминат през страната. Това съобщиха от пресцентъра на  Апелативна прокуратура - Пловдив . \r\nРайонна прокуратура - Ивайловград привлече като обвиняема 36-годишната Б.А., за това, че на 17 септември 2019 г. в землището на гр. Ивайловград, област Хасково, в района на местността Колибар чешма противозаконно подпомогнала трима граждани на Република Афганистан, чрез използване на транспорт – лек автомобил, марка „Рено Клио“, със софийска регистрация, да преминат незаконно през страната.     \r\nПо второто досъдебно производство като обвиняеми са привлечени М.Т. (на 24 г.) и Б.И. (на 26 г.) за това, че на 17 септември 2019 г. в землището на гр. Ивайловград, обл. Хасково, в района на местността Пенсионерска чешма в съучастие противозаконно са подпомогнали седем граждани на Република Афганистан, чрез използване на транспорт – лек автомобил, марка „Фиат Пунто“, със софийска регистрация, да преминат незаконно през страната.     \r\nПо третото досъдебно производство като обвиняеми са привлечени Р.Т. (на 29 г.) и С. К. (на 31 г.) за това, че на 17 септември 2019 г. в землището на гр. Ивайловград, обл. Хасково, в района на местността Дупката в съучастие противозаконно са подпомогнали шестима граждани на Република Афганистан, чрез използване на транспорт – лек автомобил, марка „Фолксваген Поло“, със софийска регистрация, да преминат незаконно през страната.  \r\nВ трите автомобила са пътували общо 16 граждани на Афганистан, като 8 от тях са момчета на възраст между 13 г. и 18 г.       \r\nДо момента е установено, че чуждите граждани са влезли незаконно от Република Гърция в Република България на 14 септември 2019 г., през „зелена“ граница, в района на село в община Ивайловград. Те се придвижвали през гористи местности, като на 17 септември 2019 г., стигнали в близост до разклона за с. Покрован, общ. Ивайловград. Там били качени на трите автомобила, в които били петимата обвиняеми. Целта на чуждите граждани е била да стигнат до Република Франция. Петимата обвиняеми са задържани от служители на „Гранична полиция“ в района на гр. Ивайловград.  Афганистанските граждани са обяснили, че платили на каналджии в гр. Истанбул, Турция, средно по 3 000 евро, за да стигнат до Сърбия, а след това трябвало да дадат още по толкова, за да отидат до Франция. Те са били без документи за самоличност. Настанени са в Миграционен център у нас. Спрямо пълнолетните чужденци са образувани бързи производства за преминаване през границата на страната без разрешение на надлежните органи.  \r\nПо трите досъдебни производства се извършват активни процесуално-следствени действия, като се изяснява съпричастността и на други лица към престъплението.", "date": "2019.09.26", "title": "Районна прокуратура - Ивайловград привлече като обвиняеми пет лица за трафик на нелегални мигранти"}
{"url": "http://www.focus-news.net/news/2019/09/26/2702522/ana-mpa-gratskiyat-parlament-ratifitsira-kontsesiite-za-prouchvane-za-vaglevodorodi-kray-krit-i-v-regiona-na-yoniysko-more.html", "text": "Гръцките партии ратифицираха договорите за проучване за въглеводороди в четири района – край Крит и в региона на Йонийско море – в парламента в сряда вечерта, съобщава държавната агенция  АНА-МПА . \r\n„За“ концесиите гласуваха депутатите от управляващата „Нова Демокрация“, лявоцентристкото „Движение за промяна“ и националистическата „Гръцко решение“, докато основната опозиционна партия СИРИЗА изрази резервите си. Комунистическата партия и МеРа25 на Янис Варуфакис гласуваха срещу даването на концесиите.  \r\nДоговорите включват морската зона, обозначена с „Ionio“ (базиран в Испания консорциум Repsol Exploracion / Hellenic Petroleum или HELPE); „Блок 10 Йонийско море“ в залива на Кипарисия, ЮЗ Пелопонес (HELPE); и морските райони „Западно от Крит“ и „Югозападно от Крит“ (консорциум от Total, ExxonMobil и HELPE). \r\nРазпоредбите на договорите за критските и йонийските легла включват 8-годишен лимит за проучване и 25-годишен лимит за експлоатация. Ако бъдат открити въглеводороди, държавата може да спечели 40% от общите приходи от инвестиции, разпределени по следния начин: 20 процента като данък върху дохода плюс 5 процента като регионален данък, като останалата част е доход въз основа на нарастваща скала, свързана с цените на въглеводородите. \r\nОсвен това договорите включват строги регулации за опазване на околната среда и намаляване на заплахите за околната среда както на етапите на проучване, така и на експлоатация. \r\nГерасимос Томас призна, че правителството на СИРИЗА е договорило споразуменията, а настоящото правителство „признава, че разпоредбите на гръцкото законодателство и законодателството на ЕС са изпълнени“. Той добави, че проблемите на околната среда ще бъдат постоянно наблюдавани, като всеки кораб за мониторинг ще включва наблюдатели на борда, които ще могат да се намесят при необходимост. \r\nДокладчикът на СИРИЗА Сократис Фамелос заяви, че партията изразява резервите си, защото правителството вече е изразило намерението си да се откаже от държавните дялове в проектите и следователно от обществения интерес, изразен чрез HELPE. „Ако това се потвърди, то ще представлява решение за предаване на природните ресурси и въглеводородните възможности“, заяви той. Това предаване, продължи политикът, „се прави директно чрез частния сектор, без всякакви търгове и със загуба на публични приходи“. \r\n \r\nПревод и редакция:", "date": "2019.09.26", "title": "АНА-МПА: Гръцкият парламент ратифицира концесиите за проучване за въглеводороди край Крит и в региона на Йонийско море"}
{"url": "http://www.focus-news.net/news/2019/09/26/2702523/politsiyata-v-pavlikeni-razsledva-sluchay-na-nezakonna-sech-v-zemlishteto-na-suhindol.html", "text": "Полицията в Павликени разследва случай на незаконна сеч в землището на Сухиндол. Това съобщават от  ОДМВР – Велико Търново . Сигналът за случая е получен в управлението вчера около обяд. В хода на извършената проверка е изяснено, че в землището на Сухиндол трима мъже на 18, 24 и 33 години всички от село Бяла река без необходимото позволително добивали дърва от горски фонд и ги товарили в товарен автомобил „ГАЗ“. При извършения оглед с установени резачки за дърва и отсечени около 10 куб. м дърва за огрев от различен вид. По случая е образувано бързо производство.", "date": "2019.09.26", "title": "Полицията в Павликени разследва случай на незаконна сеч в землището на Сухиндол"}
{"url": "http://www.focus-news.net/news/2019/09/26/2702524/ezikovata-gimnaziya-v-kyustendil-otbelyazva-evropeyskiya-den-na-ezitsite.html", "text": "Езиковата гимназия в Кюстендил отбелязва Европейския ден на езиците. Това съобщи за  Радио „Фокус” – Кюстендил  Иванка Янкова, директор на Езикова гимназия „Д-р Петър Берон” – Кюстендил. По думите ѝ в рамките на часовете по английски език преподавателите обръщат внимание на този ден, неговите цели и на историята. Провеждат се разнообразни ролеви игри, в които участват възпитаниците на гимназията. Европейският ден на езиците се чества от 2001 г. насам след успешното провеждане на Европейската година на езиците. Съветът на министрите при Съвета на Европа приема решение в седмицата около 26 септември ежегодно да се отбелязва и насърчава многоезичието в Европа. \r\nВенцеслав ИЛЧЕВ", "date": "2019.09.26", "title": "Езиковата гимназия в Кюстендил отбелязва Европейския ден на езиците"}
{"url": "http://www.focus-news.net/news/2019/09/26/2702527/kremal-putin-i-maduro-sa-govorili-za-voenno-tehnichesko-satrudnichestvo-moskva-nyama-da-dava-krediti-na-karakas.html", "text": "Президентите на Русия и Венецуела Владимир Путин и Николас Мадуро на преговорите в Кремъл на 25 септември са обсъдили военно-техническото сътрудничество между страните, като темата за предоставяне на кредити на Каракас изобщо не е повдигана. Това заяви пред журналистите прессекретарят на руския държавен глава Дмитрий Песков, цитиран от  ТАСС . \r\n„Военно-техническото сътрудничество продължава", "date": "2019.09.26", "title": "Кремъл: Путин и Мадуро са говорили за военно-техническо сътрудничество; Москва няма да дава кредити на Каракас"}
{"url": "http://www.focus-news.net/news/2019/09/26/2702513/politika-sarbiya-vuchich-e-ogorchen-che-folksvagen-otiva-v-turtsiya-merkel-i-boyko-borisov-se-oplakva.html", "text": "Александър Вучич и Ангела Меркел проведоха среща в кулоарите на 74-тото Общо събрание на ООН в Ню Йорк. В хода на разговора, освен другото, сръбският президент е изразил „огорчението“ си от това, че германският автомобилен концерн „Фолксваген“ е предпочел да построи завод в Турция, а в отговор германският канцлер е отбелязала, че и  българският премиер Бойко Борисов също се оплаква от това, пише белградският ежедневник  „Политика“ . \r\nСръбският държавен глава е уверен,  че това не е краят и вярва, че Сърбия ще успее да се пребори за нови германски инвестиции. \r\n \r\nКакто  Агенция „Фокус“   съобщи по-рано, в края на месец юли стана ясно, че „Фолксваген“ все още търси най-доброто място за новия си завод в Югоизточна Европа.„Няма окончателно решение на Надзорния съвет\", заяви тогава премиерът на Долна Саксония Щефан Вайл (ГСДП), който е част от ръководния орган на „Фолксваген“. \r\nПо същото време се появи информация, че Турция вече е избрана за изграждането на завода на стойност милиарди евро. От компанията опровергаха информацията. България също участва в надпреварата. „Разбира се, независимо как се вземе това решение, то ще бъде икономическо, а не политическо решение“, увери Вайл, като допълни, че се очаква такова да има „може би на следващото или на по-следващото заседание на Надзорния съвет“. Очаква се процесът да продължи през есента. \r\nТака двете страни все още може да се надяват, че „Фолксваген“ ще открие нов завод на територията им.  \r\n \r\nПревод и редакция:", "date": "2019.09.26", "title": "„Политика“ (Сърбия): Вучич е огорчен, че \"Фолксваген\" отива в Турция; Меркел: И Бойко Борисов се оплаква"}
{"url": "http://www.focus-news.net/news/2019/09/26/2702526/ivan-zamov-stava-vremenno-izpalnyavasht-dlazhnostta-kmet-na-obshtina-topolovgrad.html", "text": "На заседанието си днес Общинският съвет избра за временно изпълняващ длъжността кмет на Община Тополовград Иван Замов. Това съобщиха от пресцентъра на  Община Тополовград . До сега той изпълняваше длъжността старши експерт ОМП (Отбранително мобилизационна подготовка) в Общината. Замов сяда на кметския стол на мястото на Божин Божинов, който е регистриран за кандитат-кмет на предстоящите местни избори.  \r\nИван Замов е инженер, семеен с две деца. Той ще изпълнява длъжността временно изпълняващ длъжността кмет до избирането на кмет на Общината. \r\nИзбраха се и Временно изпълняващи длъжността кметове на кметства: \r\n- кметство с. Устрем - Нела Костова ; \r\n- кметство с. Орешник - Димитрина Узунчева; \r\n- кметство с. Хлябово - Щерьо Щерев; \r\n- кметство с. Орлов дол - Гергана Георгиева; \r\n- кметство с. Радовец - Желязка Попова; \r\n- кметство с. Синапово - Иванка Дойчева.", "date": "2019.09.26", "title": "Иван Замов става временно изпълняващ длъжността кмет на Община Тополовград"}
{"url": "http://www.focus-news.net/news/2019/09/26/2702530/vremenno-se-ogranichava-dvizhenieto-v-izprevarvashtata-lenta-pri-km-59-na-am-struma-v-posoka-gkpp-kulata.html", "text": "Временно се ограничава движението в изпреварващата лента, при км 59 на АМ \"Струма\", в посока ГКПП \"Кулата\" поради катастрофа. Това съобщиха от пресцентъра на  Агенция \"Пътна инфраструктура\" . Трафикът се пренасочва в активната и аварийна лента и се регулира от \"Пътна полиция\". Необходимо е шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.26", "title": "Временно се ограничава движението в изпреварващата лента, при км 59 на АМ \"Струма\", в посока ГКПП \"Кулата\""}
{"url": "http://www.focus-news.net/news/2019/09/26/2702518/oblastniyat-upravitel-na-blagoevgrad-biser-mihaylov-podkrepya-proekta-za-provezhdane-na-operatsiya-edward-na-teritoriyata-na-oblastta.html", "text": "Областният управител Бисер Михайлов подкрепя проекта за провеждане на операция „EDWARD“ на територията на област Благоевград с убеждението, че усилията на всички институции и на цялото общество трябва да се насочат към създаването и прилагането на устойчиви и ефективни модели за намаляване броя на пътно-транспортните произшествия. Това съобщиха от пресцентъра на  Областна администрация – Благоевград . Органите на „Пътна полиция“ ще засилят контролната дейност и ще подпомагат в максимална степен за постигане на безопасност за всички участници в движението през днешния ден.", "date": "2019.09.26", "title": "Областният управител на Благоевград Бисер Михайлов подкрепя проекта за провеждане на операция „EDWARD“ на територията на областта"}
{"url": "http://www.focus-news.net/news/2019/09/26/2702525/stopanska-akademiya-d-a-tsenov-v-svishtov-e-prieta-za-chlen-na-balgarskiya-forum-na-biznes-liderite.html", "text": "Стопанска академия „Димитър А. Ценов” – Свищов стана член на Българския форум на бизнес лидерите (БФБЛ). Това съобщиха от пресцентъра на  Стопанската академия . На заседание на УС, ректорът доц. д-р Иван Марчевски представи свищовското висше училище и запозна членовете на УС с мотивите на Академията да заяви желанието си за членство в авторитетната организация. Сред тях е убедеността, че изграждането на лидерите трябва да започва от студентската скамейка, че досегът до знанията и опита на мениджъри с име в бизнеса ще подпомогне младите хора в изграждането им като бъдещия елит на нацията, че запознаването с принципите на социално отговорното поведение и етичните бизнес стандарти е най-добре да се прави от тези, които са го наложили в организациите си.  \r\nСпоред ректора на Академията, членството във Форума на българските бизнес лидери е и предпоставка за съвместно организиране на майсторски класове, семинари за студентите, привличане на гост-лектори и съвместна работа по проекти между фирмите от организацията и свищовската академия. Всички присъстващи членове на борда единодушно одобриха присъединяването на Стопанска академия „Д. А. Ценов” и тя стана второто висше училище в България, членуващо в лидерския форум. \r\nОснован от 12 водещи мултинационални компании и неправителствени организации, БФБЛ е официално открит на 6 ноември 1998 г. в София от бившия Президент на Р България – Петър Стоянов и Негово кралско величество Принца на Уелс. Лидерският форум обединява организации със споделени ценности, които развиват бизнеса си по отговорен, прозрачен и етичен начин. Ангажира и приобщава ключови фигури от политиката, бизнеса, дипломацията, неправителствения сектор и медиите, за да работят заедно за трайна и положителна трансформация на икономическата и обществена среда у нас. Мисията на организацията е свързана с превръщането на страната ни в още по-добро място за инвестиции, работа и живот чрез въвеждане на етични бизнес стандарти, насърчаване на отговорни и устойчиви корпоративни практики, стимулиране на диалога между всички заинтересовани страни. \r\nС писмо до ректора на Стопанската академия изпълнителният директор на БФБЛ – Георги Руйчев изрази убедеността си, че членството на свищовското висше училище ще е от особено значение за организацията, обединяваща над 100 водещи български и международни компании и индивидуални членове, които ценят и прилагат принципите на отговорното и етично бизнес поведение.", "date": "2019.09.26", "title": "Стопанска академия „Д. А. Ценов” в Свищов е приета за член на Българския форум на бизнес лидерите"}
{"url": "http://www.focus-news.net/news/2019/09/26/2702531/narodnoto-sabranie-prie-promeni-v-zakona-za-tyutyuna-tyutyunevite-i-svarzanite-s-tyah-izdeliya-na-parvo-chetene.html", "text": "Народното събрание прие промени в Закона за тютюна, тютюневите и свързаните с тях изделия на първо четене, предаде репортер на  Агенция \"Фокус\" . Измененията са внесени от Министерски съвет. \"За\" законопроекта гласуваха 90 народни представители, \"против\" -0 и \"въздържали се\" - 26, с което бяха приети. Законът за тютюна, тютюневите и свързаните с тях изделия урежда обществените отношения, свързани с производството, представянето и продажбата на тютюневите и свързаните с тях изделия. Предложените с настоящия проект на закон имат за цел намаляване на административната тежест за икономическите оператори в сектора на производството и търговията с тютюневи и свързани с тях изделия, както и привеждане на националното законодателство в съответствие с правото на Европейския съюз, регламентиращо производството, представянето и продажбата на тютюневи и свързани с тях изделия. С проекта на закон се предвижда данните и информацията за тютюневите и свързаните с тях изделия да се представят само от производителите и вносителите на съответните изделия. Информацията за тютюневите и свързаните с тях изделия да се представя посредством общ електронен портал за представяне на данни, а именно - чрез Общия портал на Европейския съюз (EU-CEG).  \r\nДеница КИТАНОВА", "date": "2019.09.26", "title": "Народното събрание прие промени в Закона за тютюна, тютюневите и свързаните с тях изделия на първо четене"}
{"url": "http://www.focus-news.net/news/2019/09/26/2702533/voennoe-obozrenie-nato-ne-priema-predlozhenieto-na-putin-za-moratorium-varhu-razpolaganeto-na-rsmo-zashtoto-nyama-doverie-na-rusiya.html", "text": "Северноатлантическият алианс е получил предложението на президента на Русия Владимир Путин за въвеждане на мораториум върху разполагането на ракети със среден и малък обсег (РСМО) вместо Договора за ликвидация на РСМО, но няма да го приеме, тъй като няма доверие на Русия. Това съобщи представителят на Алианса Оана Лунгеску, цитирана от руския специализиран портал  „Военное оброзрение“ . \r\nПо нейните думи, това игнорира реалността на място, тъй като Русия вече е разположила забранените от договора ракети SSC-8 (9М729 „Новатор“) на своя територия. \r\n„Дотогава, докато Русия не унищожи системата SSC-8, този мораториум за разполагане не е реално предложение. Ние отново призоваваме Русия да се държи като отговорен международен субект“, заяви тя, като добави, че Алиансът е направил собствена оценка на ракетите SSC-8 и е стигнал до извода, че ракетата нарушава ДРСМО. \r\nВ същото време Лунгеску съобщи, че НАТО няма „да отговаря огледално“ на действията на Москва и да разполага собствени ракети, включвайки се в надпревара във въоръжаването. По нейните думи, Алиансът ще отговори по други начини. \r\n„Няма да отговаряме огледално на това, което прави Русия. Ние не искаме нова надпревара във въоръжаването и нямаме намерение да разполагаме ново ядрено оръжие с наземно базиране", "date": "2019.09.26", "title": "„Военное обозрение“: НАТО не приема предложението на Путин за мораториум върху разполагането на РСМО, защото няма доверие на Русия"}
{"url": "http://www.focus-news.net/news/2019/09/26/2702532/ministar-ekaterina-zaharieva-ako-es-ne-mozhe-da-izpalnyava-obeshtaniyata-si-po-dobre-da-ne-gi-poema.html", "text": "Време е лидерите в Европейския съюз да спрат да мислят само за вътрешнополитическите си проблеми, а да бъдат смели и да решат да започнат преговори за членство в ЕС с Република Северна Македония и Република Албания. Това заяви вицепремиерът и министър на външните работи Екатерина Захариева, съобщиха от пресцентъра на  Министерството на външните работи . Тя говори в Ню Йорк на форума на високо равнище на Международния център „Низами Ганджави“ в панел на тема „Нови предизвикателства пред Балканите и ново лидерство на ЕС“.  \r\nВ събитието участваха изтъкнати политици от региона като премиера на Република Северна Македония Зоран Заев, президента (2012-2017) Росен Плевнелиев, президента (1997-2002) Петър Стоянов, Младен Иванич, член на председателството на Босна и Херцеговина  (2014-2018).   \r\n„На 26 юни 2018 г. председателствах 13-часов Съвет “Общи въпроси”, който реши да започнат преговори за членство с Република Албания и Република Северна Македония през юни 2019 г. Моето послание сега към колегите от ЕС е, че ако не можем да изпълняваме обещанията си, по-добре да не ги поемаме. Не мога вече да бъда дипломатична. Убедена съм, че ще е историческа грешка да не започнат преговори или да се разделят двете държави”, заяви още Екатерина Захариева. Като друг пример за неизпълнено обещание от страна на ЕС тя посочи и визовата либерализация за гражданите на Косово, която още не се е състояла въпреки изпълнението на всички условия.  \r\nПо отношение на буксуващата работа на съвместната мултидисциплинарна комисия по исторически и образователни въпроси между София и Скопие тя се обърна към премиера Зоран Заев: „Понякога политиците са по-смели от историците. Зоран, ние имаме обща история с вас, а с останалата част от света имаме споделена история - това е нещо различно”.   \r\nПремиерът Зоран Заев благодари на България, че миналата година е поставила неговата страна под светлините на прожекторите на европейската сцена и по време на Срещата на върха в София е върнала родината му във фокуса на западните държави. Той изтъкна, че 83% от съгражданите му подкрепят присъединяването на Република Северна Македония към ЕС.   \r\n„Подписахме споразумение с България, с което признахме, че имаме обща история - от това може да имаме само ползи. Това ме окуражи да продължа напред и да сключим споразумението с Гърция“, каза Заев и обясни: „Резултатите не закъсняха - търговията с България се увеличи с 16,5 на сто през 2018 година”.   \r\nМодераторът на панела за Балканите на форума на Международния център „Низами Ганджави“ - бившият външен министъра на Босна и Херцеговина Златко Лагумджия, заяви в началото на форума, че изказва специални благодарности на българския министър-председател Бойко Борисов за миналогодишното му присъствие на това събитие и за присъствието тази година на вицепремиера Екатерина Захариева и двама български президенти - Росен Плевнелиев и Петър Стоянов.  \r\nТази година на форума участват още Виктор Юшченко, президент на Украйна (2005-2010),, Вайра Вики Фрайберга, президент на Латвия  (1999-2007), Георгиос Папандреу, премиер на Гърция  (2009-2011), Борис Тадич, премиер на Сърбия  (2004-2012), и Ехуд Барак, премиер на Държавата Израел  (1999-2001).", "date": "2019.09.26", "title": "Министър Екатерина Захариева: Ако ЕС не може да изпълнява обещанията си, по-добре да не ги поема"}
{"url": "http://www.focus-news.net/news/2019/09/26/2702529/45-sa-kandidatite-za-kmetove-na-11-te-obshtini-v-oblast-vidin-za-predstoyashtite-mestni-izbori.html", "text": "45 са кандидатите за кметове на 11-те общини във Видинска област за предстоящите местни избори, съобщиха за  Радио „Фокус“ – Видин  от общинските избирателни комисии.  \r\nВъв Видин кандидатите за кмет на общината са 10. Като първа политическа сила в община Видин ГЕРБ издига за втори мандат досегашния кмет Огнян Ценков. Любомир Георгиев, директор на Гимназията с преподаване на чужди езици „Йордан Радичков“, е кандидатът за кметското място на БСП. Местната коалиция от партиите СДС, БЗНС, БДСР, НДСВ, Нова алтернатива и ЗНС издигат бившия депутат от НДСВ кардиологът д-р Цветан Ценков. Кандидат на ДПС е досегашният общински съветник Красимир Асенов, кандидат на „Демократична България – Обединение“ (Да България, ДСБ, Зелено движение) е Иван Перчински, бившият кмет на Видин Герго Гергов е кандидат на „Атака“ и Земеделски съюз „Александър Стамболийски“, кандидат на ПП „Възраждане“ е Ненчо Нешев, партия на Зелените ще участва с кандидат за кмет – Венцислав Димитров, ПП „Обединена социалдемокрация“ издига Богдан Гешев, Иван Иванов е кандидатът на местна коалиция ВМРО – БНД (АБВ и НФСБ). \r\nОбщинската избирателна комисия в Белоградчик е регистрирала 4-ма кандидати за кметското място. Местна коалиция „БСП за България“ и ДПС издига настоящия кмет Борис Николов за още един мандат. Ивайло Конов, бивш офицер от Гранична полиция е кандидатът на ПП ГЕРБ. Д-р Виолета Дочкова, бивш управител на болниците в Белоградчик и Видин, е кандидат на ПП „Нова алтернатива“ за кметското място. Кандидатът на НФСБ е бившият зам.-кмет на Белоградчик Александър Алексиев. Шест партии и коалиции са регистрирали листи за общински съветници в Белоградчик. \r\nВ община Бойница има само един кандидат за кмет – Анета Генчева, която е и настоящ кмет. Тя отново е издигната от ПП ГЕРБ. Листи за общински съветници обаче са регистрирали три партии - ГЕРБ, БСП и ДПС. \r\nВ Брегово кандидатите за кмет са четирима. БСП издига за пореден мандат  досегашния кмет Милчо Лалов,  настоящият кмет на село Ракитница Илиян Бърсанов е кандидатът на ГЕРБ, Виктор Сулов е издигнат от АБВ, Земеделския народен съюз е издигнал Пламен Грозданов. \r\nВ Грамада ПП ГЕРБ издига Николай Иванов, председател на видинската младежка организация на партията, Ваньо Димитров е кандидатът на БСП, Иван Иванов – на НСФБ, а сегашният кмет Милчо Башев е кандидатура на местна коалиция ПП „Нова алтернатива“ и ПП „Воля“. \r\nВ Димово кандидатът на ГЕРБ е настоящият кмет Лозан Лозанов. БСП издигна Наташа Трайкова, бивш заместник-кмет на Общината, в кметската надпревара. Мая Петкова-Борисова е кандидатът на местна коалиция „Обединена социалдемокрация и СДС“. Светослав Славчев е кандидат местна коалиция „Новото време“. ПП „Земеделски народен съюз“ отново издига д-р Валери Велков от ОДБХ за кмет в предстоящите местни избори. \r\nВ Кула настоящият кмет д-р Владимир Владимиров е кандидатът за кмет на ГЕРБ за трети пореден мандат. Кандидатът на БСП е Андрей Андреев, а ПП „Възраждане“ издига за кмет Николай Петков. \r\nВ община Макреш Митко Антов, който спечели частичните местни избори за кмет на Общината през миналата година, е кандидат на БСП. ПП  ГЕРБ издига за кметското място Цветан Рачев. Красимир Кръстев е кандидатът на дясна коалиция СДС, БЗНС, ЗНС, БДСР, а Веселин Велков - на ПП „Воля“. \r\nВ Ново село кандидатите за кмет са трима. Настоящият кмет Георги Стоенелов е подкрепен от ГЕРБ, Инициативен комитет издига Борислав Крумов. ДПС регистрира Наташа Ганцова за участие в кметската надпревара. \r\nВ община Ружинци настоящият кмет Александър Александров е кандидатът на ГЕРБ за още един мандат. Бившият кмет на Общината Венцислав Ванков е кандидат на БСП, Илиян Илиев - председател на местния Общински съвет, е кандидатурата на ПП „Нова алтернатива“. \r\nВ община Чупрене кандидатът на ГЕРБ е настоящият кмет на село Горни Лом Анжело Добричов. Богомил Станков - председател на Общинския съвет, е кандидатът на БСП, Иван Велков е кандидат на ПП „Воля“, ДПС издигна кандидатурата на Адриан Маринов. \r\nАнна ЛОЗАНОВА", "date": "2019.09.26", "title": "45 са кандидатите за кметове на 11-те общини в област Видин за предстоящите местни избори"}
{"url": "http://www.focus-news.net/news/2019/09/26/2702534/36-sadebni-zasedateli-sa-opredeleni-pri-rayonen-sad-varna-s-mandat-2020-2024-godina.html", "text": "36 съдебни заседатели са определени при Районен съд - Варна с мандат 2020 - 2024 година, предаде репортер на  Радио „Фокус“ - Варна . Необходимият брой кандидати е 80. Предвид недостига на кандидати, съветниците решиха срока за подаване на документи да бъде удължен до 10 октомври. При избора, в етапа на събеседване, кандидатите трябва да отговарят на теоретични и практически въпроси, свързани с функциите на съдебния заседател. Изискванията за състава са поне 10% от заседателите да са с квалификация в областта на педагогиката, психологията и социалните дейности. \r\nДесислава ВАСИЛЕВА", "date": "2019.09.26", "title": "36 съдебни заседатели са определени при Районен съд - Варна с мандат 2020 - 2024 година"}
{"url": "http://www.focus-news.net/news/2019/09/26/2702535/vazstanoveno-e-dvizhenieto-prez-prohod-republika-v-rayona-na-mishemorkov-han.html", "text": "Възстановено е движението през проход „Република“ в района на Мишеморков хан. Това съобщиха от пресцентъра на  Агенция \"Пътна инфраструктура\" .", "date": "2019.09.26", "title": "Възстановено е движението през проход „Република“ в района на Мишеморков хан"}
{"url": "http://www.focus-news.net/news/2019/09/26/2702536/ivaylo-gotsev-sotsialno-zveno-simitli-v-ramkite-na-proekt-sazdavane-na-model-za-patronazhna-grizha-v-obshtinite-simitli-i-kresna-shte-zakupim-spetsializiran-avtomobil.html", "text": "В рамките на проект „Създаване на модел за патронажна грижа в общините Симитли и Кресна“ ще закупим специализиран автомобил. Това каза за  Радио „Фокус“ – Пирин  Ивайло Гоцев, ръководител на Социалното звено към Община Симитли. Той отбеляза, че през юли месец е бил подписан договор между управляващият орган в лицето на Министерство на труда и социалната политика и Община Симитли. По думите на Гоцев, той осигурява безвъзмездна финансова помощ в размер на приблизително 166 хиляди лева. „Проектът е съвместен между общините Симитли и Кресна. Със средствата по него ще успеем да реализираме целите, които сме си поставили, а именно да се подобри качеството на живот на едни от най-уязвимите целеви групи. Това са хората с увреждания, възрастните хора и самотно живеещите, които трудно могат да организират своя бит и ежедневие. Те имат нужда от подкрепа, от социални и здравни услуги, които да им се предоставят в домовете“, каза още Гоцев. Той отбеляза, че в община Симитли има услуги от резидентен тип, но е необходимо предоставянето и на такива в домашна среда. „За целта по проекта е предвидено да се закупи моторно превозно средство, което да бъде оборудвано със специална техника. Тя ще се ползва от специалистите, които ще бъдат наети за тази цел. Това ще бъдат социални работници, рехабилитатор, психолог, специалисти по здравни грижи, домашни помощници, социални асистенти. Ще има и един диспечер, който ще ги организира. С всички тях ще бъдат сключени договори, след като се извърши оценката на потребностите, която ще бъде направена на потребителите“, посочи Гоцев. Той уточни, че за всичко това ще бъде качена информация на интернет страницата на Община Симитли. „В нея ще бъде посочено кога ще се подават заявления, какви ще бъдат условията и критериите, по които ще се одобряват кандидатите. Тоест, тази услуга ще бъде достъпна за хората, които до този момент не сме обхванали чрез социалните услуги в Община Симитли“, отбеляза Гоцев. \r\n \r\nЛивия НИНОВА", "date": "2019.09.26", "title": "Ивайло Гоцев, Социално звено – Симитли: В рамките на проект „Създаване на модел за патронажна грижа в общините Симитли и Кресна“ ще закупим специализиран автомобил"}
{"url": "http://www.focus-news.net/news/2019/09/26/2702540/afp-pozharat-v-himicheski-zavod-v-ruan-sazdava-opasnost-ot-zamarsyavane-na-sena.html", "text": "Пожарът, който избухна в химически завод в северния френски град Руан, създава рискове от замърсяване на преминаващата в близост река Сена, предава  AFP , като се позовава на местните власти. \r\n„Все още се борим с огъня с риск от замърсяването на река Сена, ако водоемите прелеят\", предупреди представител на местната власт пред журналисти. \r\nГолям пожар избухна в ранните часове на деня в завод във френския пристанищен град Руан. На този етап не се съобщава за пострадали. Около 130 пожарникари са на терен, а полицията е отцепила района. \r\n \r\n Тереза Герова", "date": "2019.09.26", "title": "AFP: Пожарът в химически завод в Руан създава опасност от замърсяване на Сена"}
{"url": "http://www.focus-news.net/news/2019/09/26/2702537/vazstanoveno-e-dvizhenieto-pri-km-59-na-am-struma-v-posoka-gkpp-kulata.html", "text": "Възстановено е движението при км 59 на АМ \"Струма\" в посока ГКПП \"Кулата\". Това съобщиха от пресцентъра на  Агенция \"Пътна инфраструктура\" .", "date": "2019.09.26", "title": "Възстановено е движението при км 59 на АМ \"Струма\" в посока ГКПП \"Кулата\""}
{"url": "http://www.focus-news.net/news/2019/09/26/2702539/otpadna-zabranata-za-prodazhba-na-bileti-na-kasa-v-denya-na-provezhdane-na-sportno-meropriyatie-s-visok-risk.html", "text": "Парламентът прие промени в Закона за опазване на обществения ред при провеждане на спортни мероприятия на второ четене, предаде репортер на  Агенция \"Фокус\" .  Законопроектът е продиктуван от анализ на динамично променящата се практика отразена и в разпоредбите на Конвенцията на Съвета на Европа за интегриран подход към безопасност, сигурността и обслужване по време на футболни мачове и други спортни мероприятия, подписана от Република България на 3 юли 2016 г. Тя предстои да се ратифицира от Народното събрание. \r\nСъс законопроекта се предлага отмяната на текстовете,  отнасящи се до забрана за продажба на билети на каса в деня на провеждане на спортното мероприятие, когато то е определено като мероприятие с висок риск. \r\nВ настоящия момент в Народното събрание има сформирана работна група, която разработва изцяло нов Закон за безопасността и сигурността по време на спортни мероприятия, който се опира изцяло на основните принципи на новата Конвенция. Също така според вносителите е необходимо текстовете, отнасящи се до достъпа до спортното мероприятие да бъдат прецизирани в новия закон, с цел да се осигури максимална защита на личните данни на гражданите. \r\nЗаконопроектът ще допринесе за по-ефективна и резултатна законодателна политика в борбата срещу безредиците по време на футболни мачове и спортни мероприятия. \r\nДеница КИТАНОВА", "date": "2019.09.26", "title": "Отпадна забраната за продажба на билети на каса в деня на провеждане на спортно мероприятие с висок риск"}
{"url": "http://www.focus-news.net/news/2019/09/26/2702528/the-american-conservative-stremi-li-se-evropa-kam-restartirane-na-otnosheniyata-s-rusiyai.html", "text": "Докато САЩ се придържат към ролята си от Студената война на „световен полицай“, лидери като държавния глава на Франция Еманюел Макрон най-накрая признаха многополюсната реалност, пише бившият офицер от разузнаването на морската пехота Скот Ритер в статия за консервативното изолационистко издание  The American Conservative . \r\n \r\n Агенция „Фокус“ представя превод на материала с уточнението, че той отразява единствено позицията на автора. \r\n \r\nСитуацията в Украйна след анексирането на Крим през 2014 г. държи отношенията между САЩ, Европа и Русия като заложници. Но еднополюсният свят, който съществуваше тогава, вече не съществува. Въпросът как Европа ще избере да действа в условията на залеза на американската мощ ще определи дали бъдещето на Стария континент ще бъде белязано от мир и просперитет, или от конфликти и разруха.  \r\nКакто се оказва, докато американските политици продължават да гледат на Русия като на глобална заплаха спрямо вътрешната политика, Европа изглежда има памет и поне някои от нейните лидери се движат в по-здравословна посока. \r\n„Без съмнение живеем в края на западното господство над света“, предупреди френският президент Еманюел Макрон на събрание на френски дипломати малко след приключването на срещата на върха на Г-7. „Свикнали сме на глобалния ред от XVIII век въз основа на тази хегемония, но нещата се промениха поради грешките на западняците в някои кризи“.  \r\nТова, което изглежда подтикна френския президент към подобна сурова оценка, бе реалистично преосмисляне на настоящото състояние на отношенията между САЩ и Русия и последиците, свързани с него. Докато голяма част от американските медии разкритикуваха президента Доналд Тръмп, когато на 20 август - в навечерието на срещата на върха на Г-7 в Биариц, той заяви, че „е много по-подходящо в нея да участва и Русия“, на думите на Макрон бе обърнато малко внимание. На 21 август той заяви, че е „важно Русия да се присъедини отново към Г-7, след като през 2014 г. беше изключена от формата.  \r\n(Изявлението на Макрон идва с предупреждение - че „необходимата предпоставка“ за завръщането на Русия към Г-8 е решение за Украйна въз основа на Минските споразумения. Много наблюдатели смятат, че това е нереалистично и е било изречено с цел послужи за заглушаване на въздействието на смелото му изказване). \r\nМнозина гледат на изявленията на Тръмп и Макрон като на независими едно от друго събития, с малка или никаква връзка помежду си. И докато двамата лидери обсъждаха въпроса за връщането на Русия на Г-8  за следващата среща на формата година, въпросът не бе обсъден на официално ниво по време на форума в Биариц. Това показва, че той все още се възприема като споредн. Въпреки това, както стана ясно от коментарите на Макрон към френските дипломати, той се е загнездил в ума на френския президент.  \r\nСпоред Макрон, краят на западната хегемония, основана предимно на предпоставката за американско военно и икономическо господство, ще доведе до края на „европейския проект на цивилизацията\", т.е. Европейския съюз - освен ако Европа не е в състояние да се приспособи към тази нова реалност и съответно промени траекторията на отношенията си. \r\n„Изтласкването на Русия далеч от Европа“, твърди Макрон, „е голяма грешка“, като същевременно допълни, че страните от ЕС трябва да преосмислят отношенията си с Москва „След падането на Берлинската стена установихме отношения с Русия, основаващи се на недоверие“. Русия „е в Европа“, категоричен бе френският президент, подчертавайки, че отблъскването й ще доведе единствено до сближаването на Москва и Пекин.  \r\nЕвропа трябва стратегически да проучи начините за „сближаване\" с Русия, които не предвиждат изоставяне на Украйна. Ако европейците не успеят да направи това, „ще поддържаме безплодно напрежение и замразени конфликти в цяла Европа, а тя ще остане арена на стратегическа битка между САЩ и Русия, така че ще продължим да понасяме последиците от Студената война на наш гръб\". \r\nФактът, че Макрон направи подобно смело изявление толкова скоро след срещата на върха в Биариц и толкова скоро след консултации с Тръмп, предполага координирана позиция, а не просто самостоятелна инициатива. Погледнати в тази светлина, думите му заслужават по-голямо внимание. \r\nМакрон води трудна битка на два фронта. Първо, той трябва да разчита на съгласие сред  американския политически елит, пристрастен към идеята за глобално господство на САЩ. Второ, той трябва да вкара клин между европейските елити, които са убедени, че действията на Русия в Украйна подкопават европейската жизнеспособност и реалността, че поддържането на статуквото с Москва само ще унищожи визията за европейско единство, което същите тези елити защитават. \r\n„Безплодното напрежение“ и „замразените конфликти“, за които Макрон предупреди, са реалност в Европа. Тази реалност може би се проявява най-добре от безчувствените думи на командващия американските военновъздушни сили в Европа генерал Джеф Харигън за заплахата към Европа от съсредоточаването на военните на Москва в руския анклав Калининград. „Ако трябва да влезем там, за да унищожим например калининградската интегрирана система за ПВО, нека няма съмнение, че имаме план да продължим след това\", увери Харигън пред медии по-рано. „Тренираме за това. Обмисляме тези планове непрекъснато и ... ако някога се стигне до тях, ще сме готови да ги изпълним\".  \r\nРуският отговор беше предсказуем. Министър-председателят Дмитрий Медведев определи коментарите на Харигън „идиотски“, докато говорител на външното министерство в Москва заяви, че те се разглеждат от Русия като „заплаха“ и са „абсолютно безотговорни“. Министерството на отбраната на Русия просто отбеляза, че „ регионът на Калининград е надеждно защитен от всякакви агресивни „планове“, разработени в Европа от минаващи американски генерали“.  \r\nАко оставим руските възражения настрана, истината е, че изявленията на генерал Харигън се основаваха повече на блясъка и позата, отколкото на реалността. Най-просто казано, ВВС на САЩ не са унищожавали интегрирана система за противовъздушна отбрана от 20 години насам (последната е почти „античната“ противовъздушна отбрана на Сърбия през 1999 г.) и са напълно неподготвени да се борят срещу вида на заплахата от Русия. За разлика от битките с Ирак, талибаните, „Ал Кайда“ и „Ислямска държава“, където надмощието на американците във въздуха е гарантирано, не само въздушното пространство над и около Калининград ще бъде силно оспорвано, но руснаците няма да бъдат пасивни цели. Москва  има множество способности да нанесе удари срещу Америка и европейските си съюзници, с които биха влошили командването и контрола, неутрализирали  въздушните бази и променили реалността по земя, тъй като хиляди руски танкове и бронирани машини също ще бъдат използвани за незабавна реакция.  \r\nГенерал Харигън щеше да се запознае добре със ситуацията, преди да прави подобни изявления. \r\nСамият въпрос за Калининград е пряко разширяване на конфликта в Украйна. Полша и балтийските държави използваха анексирането на Крим и свързаната с него интервенция в Донбас, за да създадат усещането за всеобхватна руска военна заплаха, в частност за Източна Европа и НАТО като цяло. Простият анализ на причините и следствията показва, че военното струпване на Русия в своите райони граничи с НАТО има реактивен и главно с отбранителен характер. \r\nФактът, че руската военна доктрина предвижда бързо преминаване от отбрана към контранастъпление, не е по вина на Русия, а по-скоро на онези, които биха провокирали подобни действия. Има последствия и за оттеглянето от Договора за ракети със среден и малък обсег (ДРСМО) - разполагането на нови системи за противоракетна отбрана и позволяването на НАТО да се разшири присъствието си бившите съветски балтийски републики. \r\nУкрайна е бомба със закъснител. Докато САЩ и Европа подкрепят нереалистичното искане за изтегляне на Русия от Крим и съответно – икономическа и политическа интеграция на Украйна със Запада, Москва ще бъде принудена да поддържа статуквото - което означава поддържане на милитаризираната атмосфера, която поражда кризи – в Калининград и другаде. Засега те са изкуствени, но биха могли да станат реални. \r\nОсвен това статуквото е в полза на Русия. До края на годината газопроводът „Северен поток-2“ ще бъде въведен в експлоатация. Освен че прави Европа по-зависима от руските доставки на природен газ, проектът прави по-старите тръбопроводи, преминаващи през Украйна, излишни. Русия най-вероятно ще спре да транспортира газ по тях, лишавайки Украйна от милиарди долари, издващи от таксите за транзит,  които поддържат нейната икономика. Никаква „животоспасяваща помощ“, предоставена от САЩ, не може да компенсира загубата на такъв критичен поток от доходи. Подобна ситуация ще тласне Украйна към по-нататъшна икономическа разруха, създавайки още повече политически хаос в Киев. \r\nТова е реалността, с която Европа е свързала бъдещето си. Тя е неустойчива - нещо, което Макрон поне признава. Оставена на собствен ход, ситуацията в Украйна приканва самите конфликти на европейска почва, които биха затвърдили обречеността на европейския експеримент, започнат след Втората световна война. Западната хегемония може да е приключила, но не е необходимо мястото на Европа като критичен стълб на бъдещия многополюсен свят не е необходимо също да загива. Как Европа ще се позиционира занаред, остава неясно заега. Но фактът, че трябва да предприеме подобно пътуване, и то скоро, е безспорен. \r\n \r\n *Скот Ритер е бивш офицер от разузнаването на морската пехота, служил в СССР, в Персийския залив по време на операция „Пустинна буря“ и в Ирак. Той е автор на книгата „Сделка на века: Как Иран блокира пътя на Запада към войната“. \r\n \r\n Тереза Герова", "date": "2019.09.26", "title": "The American Conservative: Стреми ли се Европа към „рестартиране“ на отношенията с Русия?"}
{"url": "http://www.focus-news.net/news/2019/09/26/2702538/kragla-masa-za-integratsiyata-na-bezhantsite-se-sastoya-v-pernik.html", "text": "Областна администрация – Перник бе домакин на кръгла маса, която се реализира по проект „Толерантно общество за интеграция на лицата, търсещи или получили международна закрила\", финансиран от фонд „Убежище, миграция и интеграция\" 2014 – 2020 и изпълняващ се от „Европейски институт\". Това съобщиха от пресцентъра на  Областната администрация . Събитието откри заместник областният управител Иво Иванов с обръщение към участниците, сред които представители на ангажирани институции от регион Перник – органи и ведомства, имащи отношение към интеграционните въпроси. Лектори и модератори по програма бяха г-н Иван Шаренков – правен консултант по миграционните въпроси и доц. д-р Иван Видолов от Академията на МВР. \r\nДиректорът на Европейски институт Любов Панайотова представи целите на проекта,състоящи се в повишаване на нивото на информираност на приемащото общество в Република България относно гражданите на трети страни, и формиране на толерантност и позитивни нагласи към лицата, търсещи или получили международна закрила, както и пълноценната им интеграция в обществения живот на приемащата страна. \r\nРазгледани бяха още темите за това кой има право да получи международна закрила у нас; каква е разликата между мигрант, имигрант, емигрант, лице, търсещо защита и бежанец; какъв е броят на лицата, търсещи убежище и бежанците в страната ни, както и какво става с лицата, получили бежански статут. \r\nВ хода на дискусията беше обсъдена и приетата през 2017 г. Наредба за условията и реда за сключване, изпълнение и прекратяване на споразумение за интеграция на чужденците с предоставено убежище или международна закрила. \r\nПовечето от присъстващите изразиха мнението си, че макар и важна стъпка в създаването на по-добър и функциониращ механизъм за интеграция на бежанци, на практика новата Наредба не предлага съществена подкрепа по отношение на някои от най-съществените и доказано непреодолими препятствия към ефективна интеграция. Тя не запълва празнотите в сферата на достъпа на бежанците до социални жилища и семейни помощи за деца, които законът понастоящем не позволява. Това създава значителен риск от бездомност сред признатите бежанци. Осигуряването на обучение по български език също не е изяснено. \r\nДиректори и представители на ведомства и институции от област Перник заявиха, че проблемите и несъвършенствата в Наредбата трябва да се коригират след обстоен анализ на спецификите на определените региони. Това ще осигури ефективното прилагане на национален интеграционен механизъм и равномерно разпределение и изпълнение на отговорностите по предоставяне на достойни условия за живот на бежанците и лицата, получили хуманитарен статут, в усилията им да станат самостоятелни и активни членове на българското общество. \r\nСтатистическите данни показват, че тенденцията през последните години е за съществено намаляване на броя на лицата, търсещи закрила в нашата страна. За първите 7 месеца на изминалата година закрила у нас са потърсили общо 743 лица. От тях на 200 души е предоставен бежански статут, на 337 – хуманитарен, а откази за предоставяне на защита са получили общо 445 души. От потърсилите закрила най-много са гражданите на Сирия – 323 лица, следвани от граждани на Афганистан – 193 лица и Ирак – 123 лица. От получилите статут срeдно до 5% остават в Република България, като 90% от тях са трудово ангажирани.", "date": "2019.09.26", "title": "Кръгла маса за интеграцията на бежанците се състоя в Перник"}
{"url": "http://www.focus-news.net/news/2019/09/26/2702541/sport-adrian-andreev-se-klasira-za-vtoriya-krag-v-harlingen.html", "text": "Адриан Андреев се класира за втория кръг на турнира за мъже в Харлинген, щата Тексас, с награден фонд 25 хиляди долара. Българинът победи с 6:3, 6:3 американеца Феликс Корвин. Това беше трети пореден успех без загубен сет за родната тенис надежда. Преди това Андреев постигна победи в квалификациите - 6:4, 6:3 срещу Хънтър Хек от САЩ и 6:2, 6:2 срещу друг представител на домакините - Лейтън Алън.  \r\nВъв втория кръг българинът ще играе срещу номер 8 в схемата Андрю Уотсън от Великобритания. Това е първи турнир за Андреев след контузията в лявата китка, която го принуди да се откаже на \"Ролан Гарос\" в началото на юни.", "date": "2019.09.26", "title": "Спорт: Адриан Андреев се класира за втория кръг в Харлинген"}
{"url": "http://www.focus-news.net/news/2019/09/26/2702544/sluzhiteli-na-gd-pozharna-bezopasnost-i-zashtita-na-naselenieto-se-vklyuchiha-v-kampaniya-za-dobrovolno-kravodaryavane.html", "text": "Пожарникари и спасители от ГД „Пожарна безопасност и защита на населението“ се включиха доброволно в кампанията на Военномедицинската академия „Бъди един от нас – дари кръв, спаси живот!“. Това съобщиха от пресцентъра на  МВР . В рамките на няколко дни те ще посетят Центъра по трансфузионна хематология на ВМА и ще подкрепят инициативата за безвъзмездно кръводаряване.  \r\nСтартът на кампанията днес бе даден от гл. комисар Николай Николов, директор на ГДПБЗН и началника на ВМА генерал-майор проф. д-р Венцислав Мутафчийски, д.м.н. Двамата поздравиха доброволците, които ще участват в кампанията и отчетоха, че традиционно партньорството между двете структури е на високо ниво. „За нас е естествено да подкрепим Военномедицинска академия. Моите колеги са получавали тук животоспасяваща помощ не един и два пъти“, заяви гл. комисар Николов. Той допълни, че в пожарната кампаниите за кръводаряване не са изключение – организират се както за пострадали колеги, така и за членовете на техните семейства.  \r\n„Кръвта спасява живот, колкото и изтъркано да звучи. Днес на нашия апел се отзова службата за пожарна безопасност, с която традиционно и от години поддържаме отлични взаимоотношения“, заяви генерал-майор Мутафчийски.  Той допълни, че ГДПБЗН и ВМА не само са правили съвместни учения за спасяване на хора и гасене, но че и при различни ситуации екипите на лечебното заведение винаги са се отзовавали при пострадали пожарникари и са се отнасяли към нуждите им изключително отговорно.  \r\nСтатистиката сочи, че всяка година между 6 и 7 хиляди души се включват в кампанията на ВМА, насърчаваща доброволното кръводаряване. Според данните ежедневно 600 човека се нуждаят от тази безценна помощ. Специалистите казват, че един кръводарител реално помага на до трима души да се преборят за живота си.", "date": "2019.09.26", "title": "Служители на ГД „Пожарна безопасност и защита на населението“ се включиха в кампания за доброволно кръводаряване"}
{"url": "http://www.focus-news.net/news/2019/09/26/2702546/pregled-na-mezhdunarodnite-novini-do-1300-chasa-agentsiya-fokus.html", "text": "Пожарът, който избухна в химически завод в северния френски град Руан, създава рискове от замърсяване на преминаващата в близост река Сена, предава  AFP , като се позовава на местните власти. \r\n„Все още се борим с огъня с риск от замърсяването на река Сена, ако водоемите прелеят\", предупреди представител на местната власт пред журналисти. \r\nГолям пожар избухна в ранните часове на деня в завод във френския пристанищен град Руан. На този етап не се съобщава за пострадали. Около 130 пожарникари са на терен, а полицията е отцепила района. \r\n*** \r\n \r\n  САЩ ще наложат нови санкции на китайски компании и лица, които съзнателно купуват петрол от Иран в нарушение на ограничителните мерки, които Вашингтон наложи на Техеран. Това заяви американският държавен секретар Майк Помпео, цитиран от  Reuters . \r\nСъщевременно Министерството на финансите на САЩ обяви, че налага санкции на петима китайски граждани и шест компании, включително две дъщерни фирми на Cosco Shipping Corporation. \r\n„И казваме на Китай и всички държави: знайте, че ще санкционираме всяко нарушение“, предупреди първият дипломат на Вашингтон по време на конференция в кулоарите на Общото събрание на ООН. \r\nАтаките срещу петролните обекти на Саудитска Арабия на 14 септември, за които бе обвинен Иран, разтърсиха Близкия Изток и предизвикаха опасения от избухване на нова, още по-голяма, война в региона, отбелязва британската агенция. \r\n„Колкото повече Иран безчинства, толкова по-голям ще е нашият натиск“, подчерта Помпео. „Този път напред започва сега с две нови действия.“ \r\nДържавният секретар посочи също, че Вашингтон увеличава усилията си да запознае държавите с рисковете от това да вършат бизнес с компании на Корпуса на стражите на ислямската революция на Иран и че САЩ ще накажат тези, които продължат да поддържат връзка с тях в нарушение на санкциите. \r\n*** \r\n \r\n  Северноатлантическият алианс е получил предложението на президента на Русия Владимир Путин за въвеждане на мораториум върху разполагането на ракети със среден и малък обсег (РСМО) вместо Договора за ликвидация на РСМО, но няма да го приеме, тъй като няма доверие на Русия. Това съобщи представителят на Алианса Оана Лунгеску, цитирана от руския специализиран портал  „Военное оброзрение“ . \r\nПо нейните думи, това игнорира реалността на място, тъй като Русия вече е разположила забранените от договора ракети SSC-8 (9М729 „Новатор“) на своя територия. \r\n„Дотогава, докато Русия не унищожи системата SSC-8, този мораториум за разполагане не е реално предложение. Ние отново призоваваме Русия да се държи като отговорен международен субект“, заяви тя, като добави, че Алиансът е направил собствена оценка на ракетите SSC-8 и е стигнал до извода, че ракетата нарушава ДРСМО. \r\nВ същото време Лунгеску съобщи, че НАТО няма „да отговаря огледално“ на действията на Москва и да разполага собствени ракети, включвайки се в надпревара във въоръжаването. По нейните думи, Алиансът ще отговори по други начини. \r\n„Няма да отговаряме огледално на това, което прави Русия. Ние не искаме нова надпревара във въоръжаването и нямаме намерение да разполагаме ново ядрено оръжие с наземно базиране", "date": "2019.09.26", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/26/2702548/bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили на пунктовете на българо-турската граница. Преминаването се осъществява безпроблемно. \r\nМария ПОПЧЕВА", "date": "2019.09.26", "title": "Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/09/26/2702545/660-artikula-imitirashti-svetovni-targovski-marki-sa-izzeti-pri-proverka-na-avtobus-pri-vlizane-v-stranata-ot-turtsiya.html", "text": "660 артикула, имитиращи световни търговски марки, са иззети при проверка на автобус при влизане в страната от Турция. Това съобщиха от пресцентъра на  МВР . Стоките с лого на търговски марки, заедно с безакцизни цигари и тютюн, са иззети от полицаи от ОДМВР - Хасково. Вчера при влизане в страната ни от Турция, служителите предприели проверка на автобус „Сетра“, шофиран от 66-годишна пловдивчанка. Товарната кола била върната за повторна инспекция, при която в личния багаж на пътниците били открити общо 660 артикула – текстил, чанти, обувки с лого на защитени търговски марки без разрешение на правопритежателя. Иззети са близо килограм нарязан тютюн и 920 къса цигари. Тютюневите изделия и стоките са предадени с протоколи на разследващите, съставени са три акта.", "date": "2019.09.26", "title": "660 артикула, имитиращи световни търговски марки, са иззети при проверка на автобус при влизане в страната от Турция"}
{"url": "http://www.focus-news.net/news/2019/09/26/2702543/dvama-mazhe-sa-zadarzhani-za-pritezhanie-na-narkotitsi-pri-proverka-na-patya-dupnitsa-kyustendil.html", "text": "Двама мъже са задържани за притежание на наркотици при проверка на пътя Дупница – Кюстендил. Това съобщиха от пресцентъра на  МВР . Наркотичните вещества са иззети от служители на РУ – Дупница. Вчера на АМ „Струма“ е спрян товарен автомобил с 49-годишен мъж от с. Джерман. В него била открита опаковка с канабис с тегло 140 грама. В друг 28-годишен дупничанин служителите на реда намерили в спортната чанта до него, оставена встрани от пътя, 826 грама марихуана. Проверката била извършена на пътя Дупница – Кюстендил. Двамата мъже са задържани с полицейска мярка за 24 часа. По случаите са образувани досъдебни производства, уведомена е прокуратурата.", "date": "2019.09.26", "title": "Двама мъже са задържани за притежание на наркотици при проверка на пътя Дупница – Кюстендил"}
{"url": "http://www.focus-news.net/news/2019/09/26/2702549/sky-news-frenski-gotvach-sadi-mishlen-sled-kato-na-restoranta-mu-e-otneta-zvezda-zaradi-izpolzvane-na-sirene-chedar.html", "text": "Известен френски готвач съди ръководството на „Мишлен“, след като на ресторанта му е отнета звезда заради използването на сирене чедър в класическо ястие, предава  Sky News . \r\nСтатутът на ресторанта, разположен в маллко градче във Френските Алпи, е бил понижен от три до две звезди през януари тази година – при това без предупреждение. Само преди година шефът на заведението е успял да си заслужи най-високото отличие в бранша.  \r\nРъководството на „Мишлен“ все още не е обяснило причините за отнемането на звездата, пояснява адвокатът на ресторантьора. Въпреки това, главният готвач казва, че инспектор го е обвинил, че използва чедър в традиционно суфле, вместо други френски сортове сирене.   \r\n \r\n Тереза Герова", "date": "2019.09.26", "title": "Sky News: Френски готвач съди „Мишлен“, след като на ресторанта му е отнета звезда заради използване на сирене чедър"}
{"url": "http://www.focus-news.net/news/2019/09/26/2702554/vazstanoveno-e-dvizhenieto-na-mps-do-12-t-po-saorazhenieto-pri-52-ri-km-na-am-struma-ostava-ogranichenieto-po-viadukta-v-rayona-na-s-dzherman.html", "text": "Възстановено е движението на моторни превозни средства до 12 т по съоръжението при 52-ри км на АМ „Струма“. Това съобщиха от пресцентъра на  Агенция \"Пътна инфраструктура\" . Временно преминаването по него бе ограничено за ремонт на фуга. Остава ограничението в платното за Кулата по виадукта в района на с. Джерман - между 60-ти и 66-ти км. То ще остане в сила до приключване на аварийно-възстановителните дейности но платното по съоръжението при 62-ри км, което бе засегнато от пожара в депото за отпадъци.  \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nНеобходимо е шофьорите да карат внимателно и да спазват стриктно пътната сигнализация по време на ремонтно-възстановителни дейности.", "date": "2019.09.26", "title": "Възстановено е движението на МПС до 12 т по съоръжението при 52-ри км на АМ „Струма“, остава ограничението по виадукта в района на с. Джерман"}
{"url": "http://www.focus-news.net/news/2019/09/26/2702551/169-artikuli-s-logo-na-zashtiteni-marki-sa-izzeti-pri-pretarsvane-na-apartament-v-peshtera.html", "text": "169 артикули с лого на защитени марки са иззети при претърсване на апартамент в Пещера. Това съобщиха от пресцентъра на  МВР . Криминалисти на РУ - Пещера са открити вчера в хода на извършено претърсване на апартамент, обитаван от 22-годишен. В хода на разследването станало ясно, че мъжът извършвал търговия с продуктите чрез свой интернет магазин. Иззети са общо 169 фланелки, джапанки, спортни обувки, чанти, портмонета и колани. По случая е образувано бързо производство.", "date": "2019.09.26", "title": "169 артикули с лого на защитени марки са иззети при претърсване на апартамент в Пещера"}
{"url": "http://www.focus-news.net/news/2019/09/26/2702553/spetsializiranata-prokuratura-obvini-10-litsa-za-uchastie-v-prestapna-grupa-za-trafik-na-migranti-kam-sarbiya-i-zapadna-evropa.html", "text": "Специализираната прокуратура привлече към наказателна отговорност десет лица за участие в организирана престъпна група за превеждане през границата на страната отделни лица и групи мигранти. Това съобщиха от пресцентъра на  Апелативна специализирана прокуратура . Обвинените бяха задържани на 25 септември 2019 г. в София и Костинброд при съвместни действия по разследването на Специализираната прокуратура и ГДБОП. Извършени бяха общо 28 претърсвания на жилища, автомобили, както и лични обиски. Иззети са таблети, телефони и радиостанции, използвани в престъпната дейност. \r\nСъбраните доказателства сочат, че групата е действала от октомври 2018 г. \r\nУчастниците набирали установили се в София и областта мигранти - кандидати за незаконно извеждане от страната към Сърбия и Западна Европа. Поемали и мигранти, превеждани нелегално от Турция от други трафиканти. Участниците уреждали транспортирането им до границата и прехвърлянето им в Сърбия с автомобили или през „зелена граница“, където били поемани от местни хора. \r\nС постановления на наблюдаващия прокурор на ръководителя на групата и петима от участниците е наложено задържане до 72 часа. Предстои да се реши за колко от тях в Специализирания наказателен съд ще бъдат внесени искания за задържане под стража. \r\nНа четирима от групата са наложени по-леки мерки за неотклонение -„Парична гаранция“ между 5 000 и 10 000 лева, защото съдействат на разследването.", "date": "2019.09.26", "title": "Специализираната прокуратура обвини 10 лица за участие в престъпна група за трафик на мигранти към Сърбия и Западна Европа"}
{"url": "http://www.focus-news.net/news/2019/09/26/2702542/sergey-lavrov-rusiya-gotvi-iznenada-na-sasht-zaradi-neizdavaneto-na-vizi-na-ruskata-delegatsiya.html", "text": "Москва подготвя отговор за неиздаването на визи на част от руската делегация за Общото събрание на ООН. Това заяви министърът на външните работи на Русия Сергей Лавров, цитиран от  ТАСС . \r\n„Такъв (отговор) ще има", "date": "2019.09.26", "title": "Сергей Лавров: Русия готви изненада на САЩ заради неиздаването на визи на руската делегация"}
{"url": "http://www.focus-news.net/news/2019/09/26/2702550/deputatite-prieha-promeni-v-zakona-za-danatsite-varhu-dohodite-na-fizicheskite-litsa-na-vtoro-chetene.html", "text": "Депутатите приеха промени в Закона за данъците върху доходите на физическите лица на второ четене \r\nДепутатите приеха промени в Закона за данъците върху доходите на физическите лица на второ четене, предаде репортер на  Агенция „Фокус“ .  Законопроектът е внесен от ПГ на „Обединени патриоти“. Законодателната инициатива  цели да се преодолее пропуск в законодателството, който би довел до несправедливо ощетяване на осиновителите. С приемането му ще се подпомогнат работодателие и ще се избегне дискриминирането на осиновителите.  Парламентът отхвърли предложенията на опозицията, които бяха направени между първо и второ четене. От БСП предлагаха данъчно облекчение за родителите на деца, като приспадат от сумата от годишните данъчни основи  6000 лв. за всяко ненавършило пълнолетие дете. От БСП предлагаха месечната данъчна основа за доходи от трудови правоотношения на лица ползващи данъчно облекчение за деца да се намалява с 500 лв. за всяко дете.  \r\nДеница КИТАНОВА", "date": "2019.09.26", "title": "Депутатите приеха промени в Закона за данъците върху доходите на физическите лица на второ четене"}
{"url": "http://www.focus-news.net/news/2019/09/26/2702552/afp-pochina-bivshiyat-prezident-na-frantsiya-zhak-shirak.html", "text": "Жак Ширак, бивш президент на Франция в периода 1995-2007 г., е издъхнал на 86-годишна възраст, съобщиха от семейството му за  AFP . \r\n„Президентът Жак Ширак почина тази сутрин спокойно, в обкръжението на семейството си“, съобщи за агенцията Фредерик Сала-Баро, зет на покойния държавен глава на Франция. \r\nНе се привеждат причини за кончината му. \r\n \r\n Тереза Герова", "date": "2019.09.26", "title": "AFP: Почина бившият президент на Франция Жак Ширак"}
{"url": "http://www.focus-news.net/news/2019/09/26/2702555/simeon-velinov-oik-smolyan-34-160-zhiteli-na-obshtinata-imat-pravo-da-glasuvat-na-predstoyashtite-mestni-izbori.html", "text": "Нормално протича подготовката за предстоящите местни избори в община Смолян. Това каза за  Радио „Фокус“ – Смолян  Симеон Велинов, председател на Общинска избирателна комисия – Смолян. „Според справка предоставена ни от Община Смолян за брой избиратели по избирателни секции в общината, 34 160 граждани имат избирателни права и са включени в списъците. Броят на гражданите с постоянен и настоящ адрес на територията на община Смолян е 41 483 и съобразно този брой сме утвърдили и броят на мандатите на Общински съвет в община Смолян, който ще бъде 29, както и в предишните мандати. Засега избирателните секции ще са 88, като се очаква в болницата да се утвърди една секция, тъй като там традиционно се разкрива такава, защото има повече от 10 желаещи, които искат да упражнят правото си на глас. Досега сме нямали подвижни избирателни секции в община Смолян, но ако има такава, ще станат общо 90 секции“, поясни Велинов. \r\nТой уточни, че до вчера е бил срокът, в който ОИК е трябвало да регистрира всички участници и всички, които са подали документи до 24 септември, са били регистрирани.  \r\nСедем са кандидатите за кмет на Община Смолян. Седем са и кметства, в които ще се проведат избори, а те са населени места по смисъла на Изборния кодекс с население над 350 човека. На предходните избори в над 20 села от община Смолян се проведоха избори, припомни Велинов. \r\nПредседателят на ОИК – Смолян посочи, че засега организацията за местния вот протича нормално, като все още няма жалби и сигнали. От Община Смолян са входирали всички списъци с членове на СИК, като до 30 септември трябва да бъдат назначени с решение на ОИК – Смолян. „При нас работата върви в сроковете на хронограмата утвърдена от Централната избирателно комисия. В момента издаваме удостоверения на регистрираните кандидатски листи от инициативни комитети и партии. Утвърждава се как бюлетините за местните избори да се подадат като тираж и оформление. Листите с кандидатите за кметове и общински съветници са качени и видими на сайта на ОИК – Смолян. Самите партии до вчера са били ангажирани с това до си входират листите както трябва“, посочи Велинов. Той подчерта, че членовете на ОИК – Смолян проверяват в ГРАО всеки един кандидат, както и списъците с лицата от инициативните комитети. „Изискването е минимум 250 човека да са в списъците за издигнат общински съветник и 500 човека да подкрепят кандидатура за кмет. Един от инициативните комитети не подаде кандидатска листа и списък с подкрепящите го лица и отпада от регистрация. Някои от партиите, които се бяха регистрирали, също не подадоха кандидатски листи и може би те ще подкрепят някои от останалите кандидати“, каза още Симеон Велинов. \r\nНели ГЕРГЬОВСКА", "date": "2019.09.26", "title": "Симеон Велинов, ОИК – Смолян: 34 160 жители на общината имат право да гласуват на предстоящите местни избори"}
{"url": "http://www.focus-news.net/news/2019/09/26/2702558/tass-zabraniha-na-rusnatsite-da-pushat-i-da-si-pekat-shishcheta-na-terasite.html", "text": "Правителството на Руската федерация утвърди промени в правилата за противопожарна безопасност, които предвиждат използването на открит огън на балконите на жилища, общежития и хотели. Съответното потвърдиха за  TACC  от пресслужбата на Министерството по извънредните ситуации, което инициира внасянето на поправките. \r\n„Руското правителство одобри редица изисквания, насочени към осигуряване на пожарната безопасност. Сега законът забранява използването на открит огън на балкони и лоджи на апартаменти, в общежития и хотелски стаи\", заяви източникът на агенцията. Така руснаците няма да могат да пекат шишчета по балконите, да палят свещи и дори да пушат, уточнява медията. \r\nВъпреки това, забраната за пушене няма да се прилага за обособените места за пушачите. В допълнение, правилата поставят нови изисквания за осигуряване на пожарна безопасност на лечебните заведения и кината. Така киносалоните вече са задължени да информират преди прожекция публиката за това какво трябва да се направи в случай на пожар. Що се отнася до болниците, занапред отделенията за деца и тежко болни ще бъдат разположени главно на първите етажи. \r\nНовите правила ще влязат в сила на 1 октомври. \r\n \r\n Тереза Герова", "date": "2019.09.26", "title": "ТАСС: Забраниха на руснаците да пушат и да си пекат шишчета на терасите"}
{"url": "http://www.focus-news.net/news/2019/09/26/2702559/daniela-daritkova-komisiya-po-zdraveopazvane-ot-10-godini-sme-v-bitka-rehabilitatsionniyat-protses-v-stranata-da-se-prezentira-kato-dobra-vazmozhnost-za-profilaktika.html", "text": "Радвам се, че съм част от финала на една дълга битка. От 10 години сме в битка за това рехабилитационният процес в България да се презентира като една добра възможност за профилактика в здравето на българите. Това каза председателят на комисията по здравеопазване в Народното събрание д-р Даниела Дариткова на пресконференция на тема „Исторически успех в областта на здравния туризъм“, предаде репортер на  Агенция „Фокус“ . „За мен е изключително добра новината, че имаме пробив на немския пазар. Това е предизвикателство, защото критериите за качество и предлагане на услугата ще трябва да вървят по съвсем други стандарти“, отбеляза тя тя. По думите й трябва да се обединят усилията за оставане на този пазар. „Оставам на разположение, защото съм обвързана с този процес. Вярвам, че това е добра новина за българския туризъм и здравеопазване“, допълни Дариткова. На пресконференцията присъстваха още Иво Арсов от дирекция „Международни отношения“ в Министерство на здравеопазването, заместник-управителят на Германо-Българската Индустриално-Търговска Камара Кармен Щрук, председателят на Камарата д-р Митко Василев, вицепрезидентът на Европейската СПА асоциация Сийка Кацарова и доц. д-р Соня Алексиева.  \r\nЗорница КОСТАДИНОВА", "date": "2019.09.26", "title": "Даниела Дариткова, Комисия по здравеопазване: От 10 години сме в битка рехабилитационният процес в страната да се презентира като добра възможност за профилактика"}
{"url": "http://www.focus-news.net/news/2019/09/26/2702560/25-000-lv-shte-badat-otpusnati-na-11-dvoyki-s-reproduktivni-problemi-vav-varna.html", "text": "25 000 лв. ще бъдат отпуснати на 11 двойки с репродуктивни проблеми във Варна, съобщиха за  Радио „Фокус“ – Варна  от Общината. 3 500 лв. за ин витро с донорска яйцеклетка получават две от двойките, а други девет ще бъдат подпомогнати с до 2 000 лв. за медицински изследвания и манипулации. С днешното решение отпуснатите средства за мандат 2015 - 2019 по програмата за ин витро ще достигне 600 000 лв. От отпуснатите за 2019 г. по това направление 160 000 лв. в бюджета на Община Варна остават 31 500 лв. Над 50 бебета са се появили на бял свят през последните 4 години при двойки с репродуктивни проблеми след финансиране от местната власт. \r\nДесислава ВАСИЛЕВА", "date": "2019.09.26", "title": "25 000 лв. ще бъдат отпуснати на 11 двойки с репродуктивни проблеми във Варна"}
{"url": "http://www.focus-news.net/news/2019/09/26/2702561/kmetat-na-sofiya-yordanka-fandakova-zashtitih-vazmozhnostta-za-po-evtin-gaz-za-toplofikatsiya-sofiya.html", "text": "„Защитих възможността „Топлофикация София“ да може да купува природен газ от различни доставчици, а не само от „Булгаргаз“. Така може да се осигури по-ниска цена на парното, защото ще се купуват количества газ на по-ниски цени. Имам уверението на министъра на икономиката и енергетиката Теменужка Петкова, че „Топлофикация София\" ще бъде включена при промяна на закона за енергетиката\". Това каза Йорданка Фандъкова в сутрешния блок на БНТ, съобщиха от пресцентъра на  ПП ГЕРБ . Тя заяви също, че големият нов приоритет в работата на Общината са кварталите. „Това означава не само основен ремонт на квартални улици, а и паркинги, довеждащ транспорт и квартални градинки. Паркирането в кварталите е голямото предизвикателство и сме готови с общинска програма за изграждане на паркинги, както и за публично-частно партньорство\", каза Фандъкова. \r\n„Всичко, което направихме в последните години, ни позволява сега да сменим фокуса на работа. Преди да започнем малките квартални улици трябваше цялостно да ремонтираме големите булеварди и улици. Преди да организираме довеждащия транспорт в кварталите до метрото трябваше да модернизираме изцяло градския транспорт\", подчерта кмета на София, която вече е кандидат за нов мандат. Тя подчерта, че преди 4 години е обещала средната възраст на градските автобуси да е 6 г. и това вече е факт. \r\nФандъкова обяви, че в момента текат процедури за закупуване на 82 електробуса, 30 тролея и 25 трамвая. С тях напълно ще приключи подмяната на стари тролеи и автобуси. „Положих големи лични усилия в оперативна програма „Околна среда\" да се отделят средства за градски транспорт. Постигнах го, лично говорих с еврокомисаря и министъра на околната среда и водите и в момента правим процедурите. Ако сега се спре поръчка, както иска г-жа Манолова, това значи да загубим безвъзмездно финансиране за София от над 200 млн. лв. Това е безотговорно и няма да го допусна\", каза Фандъкова. Тя подчерта, че ако има нещо нередно, то трябва да се каже конкретно, а не само да се правят внушения. \r\n„За съжаление, в тази кампания чувам много лъжи. Лъжа е, че договорите на общината не са публични. Напротив, те са на сайта. Лъжа е, че договорите за почистването могат да се удължат – не могат и всеки може да го прочете\", каза още Фандъкова. Тя подчерта, че от 1 ноември обществените поръчки ще се провеждат по електронен път – такова е изискването на Закона за обществени поръчки и Столична община има пълна готовност да го изпълни. \r\nНа въпрос за достъпа до Витоша, Фандъкова информира, че общината е направила проверки на всички лифтове. „Издадохме предписание за възстановяване на Княжевския лифт. Заявила съм на новия собственик, че това е първата му задача и че тя ще се случи със или въпреки тях\", каза Фандъкова. \r\n„В момента София има шанса  и възможността да ускори темпото на развитие и промяна, което наложихме. Имаме огромен шанс да привлечем стратегически инвеститор и това да вдигне на качествено нов етап развитието на града. Това е една от задачите в програмата  ми. София  има нужда от здрава работа, а не от приказки и експерименти\", каза още Фандъкова. Тя подчерта,  че предлага конкретни проекти, ясни и изпълними ангажименти. „Имам опита, енергията и екипа да ги изпълня. Затова и предложих и защитих промени в екипа ми. Поканих личности, които са изключителни професионалисти, с голямо обществено доверие и силни граждански позиции. Трябва да имаме хора, които не просто да гласуват, а да дават идеи. Благодарна съм на  всички, които вече са част от новия ми екип. В него са двама национални консултанти и изтъкнати лекари – проф. Иво Петров и проф. Асен Николов – спасили и дали живот на много хора, арх. Петков от Група ГРАД, които са едни от най-големите ни критици и искат да работят за София\", завърши тя.", "date": "2019.09.26", "title": "Кметът на София Йорданка Фандъкова: Защитих възможността за по-евтин газ за „Топлофикация София“"}
{"url": "http://www.focus-news.net/news/2019/09/26/2702547/cnn-zhalbata-sreshtu-tramp-e-razsekretena-i-mozhe-da-bade-publikuvana-v-chetvartak.html", "text": "Жалбата на подателя на сигнала за разговора между американския президент Доналд Тръмп и украинския му колега Владимир Зеленски е разсекретена и може да бъде публикувана още в четвъртък, съобщиха трима независими източници пред  CNN . \r\nПървите двама източници говориха пред американския телевизионен канал, след като Крис Стюърт, член на комисията по разузнаването на Камарата на представителите от Републиканската партия заяви в „Туитър“, че жалбата е разсекретена. \r\n„Да, беше декласифицирана с минимални редакции, но все още не е публична“, заяви друг източник, запознат с процеса. „Очакваме това да се случи сутринта (следобед българско време)“. \r\nЖалбата е предадена на Капитолийския хълм в сряда следобед местно време, като дава на законодателите първия шанс да видят по-рано засекретения документ, който подтикна Демократите да започнат официално разследване за импийчмънт. \r\nВече прочелите документа конгресмени от Демократическата партия твърдят, че той подкрепя техния ангажимент за разследване. \r\nТози ход дойде само часове, след като Белият дом пусна стенограма от телефонното обаждане от 25 юли. \r\n \r\nПревод и редакция:", "date": "2019.09.26", "title": "CNN: Жалбата срещу Тръмп е разсекретена и може да бъде публикувана в четвъртък"}
{"url": "http://www.focus-news.net/news/2019/09/26/2702557/obshtina-kazanlak-shte-kandidatstva-po-programa-kulturno-predpriemachestvo-nasledstvo-i-satrudnichestvo.html", "text": "Общинските съветници, на своето последно за мандата заседание, дадоха съгласието си Община Казанлък да кандидатства с проектно предложение по Програма „Културно предприемачество, наследство и сътрудничество” към Финансовия механизъм на Европейското икономическо пространство 2014-2021 г., предаде кореспондент на  Радио „Фокус” . Срокът за подаване на проектите е месец декември 2019 година.  \r\n„Това е една възможност, която искаме да използваме, за да можем да надградим всички събития заложени в проекта „Светът на траките”, в рамките на който ще бъде изграден изцяло нов комплекс, който ще бъде портал към Долината на тракийските царе”, каза заместник-кметът Лилия Цонкова.   \r\nВ рамките на програмата ще бъдат финансирани проекти, които създават ново културно съдържание, чрез организирането на фестивали, представления, пътуващи постановки, изложби, културни маршрути и др., които целят привличането и развитието на нови публики и разширяват обхвата на културната дейност на местно и регионално ниво. \r\nСребра Касева, началник на кабинета на кмета посочи, че към момента е сформирана работна група с представители на културните институти в Казанлък, която  трябва да обсъди предложения относно културни събития, културна инфраструктура и всичко онова, което може да бъде включено в новия проект.  \r\nМежду 50 хиляди и 200 хиляди евро е предвиденото финансиране на проектите по програмата. Продължителността на проекта, с който ще кандидатства Община Казанлък ще бъде между 6 и 24 месеца, като той трябва да приключи месец април 2024 година. \r\nСлавяна ГАЙДАРОВА", "date": "2019.09.26", "title": "Община Казанлък ще кандидатства по Програма „Културно предприемачество, наследство и сътрудничество”"}
{"url": "http://www.focus-news.net/news/2019/09/26/2702562/sergey-lavrov-nato-iska-da-ni-obkrazhi-ako-prieme-gruziya-otnosheniyata-ni-s-vsichki-strani-chlenki-shte-se-vloshat-oshte-poveche.html", "text": "Отношенията между Русия и НАТО ще се влошат още повече, ако Грузия влезе в Алианса. Това заяви министърът на външните работи на Руската Федерация Сергей Лавров в интервю пред вестник „Коммерсанть“, предава  ТАСС . \r\n„Ние няма да започнем война, гарантирам ви. Но нашите отношения със Северноатлантическия алианс и страните, които са си избрали като най-важен приоритет влизането в него, ще бъдат сериозно подкопани“, заяви министърът. \r\nПо думите на Лавров, тези отношения има накъде да се влошат още. „В НАТО има много страни, които не правят от това фетиш и развиват нормални добросъседски отношения с Русия. Но когато НАТО е обсебен от непрекъснато разширение, ние виждаме в това изключително стремеж да се обкръжи Русия с вражески пръстен – ние сме обявени за врагове вътре в Алианса – и да се затрудни развитието на нашата страна. Това е опит да ни наложат ред, основан на тези правила, които САЩ налага вместо международното право“, добави той. \r\nМинистърът отбеляза, че НАТО няма никакви придобивки в сигурността след приемането в Алианса на Черна гора и няма да има такива след влизането на Македония и вкарването на Сърбия. „И от тук следва, че има само една цел – сдържане на Руската Федерация, дори агресивно сдържане“, подчерта първият дипломат на Москва. \r\n \r\nПревод и редакция:", "date": "2019.09.26", "title": "Сергей Лавров: НАТО иска да ни обкръжи, ако приеме Грузия, отношенията ни с всички страни-членки ще се влошат още повече"}
{"url": "http://www.focus-news.net/news/2019/09/26/2702566/chetiri-partii-i-koalitsii-podpisaha-v-sliven-sporazumenie-za-chestna-i-pochtena-izborna-kampaniya-bez-falshivi-novini.html", "text": "Четири партии и коалиции, заявили участие за предстоящите местни избори в Сливен,  подписаха днес споразумение за честна и почтена изборна кампания без фалшиви новини, предаде репортер на  Радио „Фокус“ – Сливен . Споразумението бе подписано от кандидатите за кметове Стефан Радев от ПП ГЕРБ, Антоний Андонов от ПП БАСТА, Румен Бозуков от Местна коалиция „Движение заедно за промяна“ и Момчил Пантелеев от Християндемокартическа партия на България. На церемонията присъстваха и представителите на БСП – Атанас Делибалтов и на „България на гражданите“ д-р Нина Борова, но те не положиха подписи под декларацията с аргумента, че винаги спазват законите и етичните норми, по време и извън предизборна кампания.  \r\nИнициатор за споразумението е кандидатът за втори мандат от ПП ГЕРБ и кмет на Сливен Стефан Радев. Според него подписването на споразумението има символно значение и задава добър тон на кампанията.  \r\nДванайсет са регистрираните кандидати за кмет на Община Сливен в Общинската избирателна комисия. Кандидатите за общински съветници са 351.", "date": "2019.09.26", "title": "Четири партии и коалиции подписаха в Сливен споразумение за честна и почтена изборна кампания без фалшиви новини"}
{"url": "http://www.focus-news.net/news/2019/09/26/2702564/zam-kmetat-na-sofiya-yoana-hristova-shte-dade-nachaloto-na-kampaniyata-moeto-zeleno-uchilishtemoyata-zelena-detska-gradina-na-27-septemvri.html", "text": "На 27 септември от 11.00 часа заместник-кметът на София Йоана Христова ще даде началото на кампанията „Моето зелено училище“/Моята зелена детска градина“. Това съобщиха от пресцентъра на  Столична община . Тя ще засажда заедно с учениците от 56 СУ „Проф. Константин Иречек“ в район „Люлин“ на ул. „Търново“ 37. Начало на събитието е от 11.00 часа в двора на училището.", "date": "2019.09.26", "title": "Зам.-кметът на София Йоана Христова ще даде началото на кампанията „Моето зелено училище“/Моята зелена детска градина“ на 27 септември"}
{"url": "http://www.focus-news.net/news/2019/09/26/2702563/knsb-podkrepi-ivan-portnih-za-nov-mandat-kato-kmet-na-varna.html", "text": "Конфедерацията на независимите синдикати в България подкрепи Иван Портних за нов кметски мандат със споразумение за сътрудничество, което гарантира, че активният социален диалог във Варна ще продължи и занапред. Това съобщиха от пресцентъра на  ПП ГЕРБ . Преди подписването на документа президентът на КНСБ Пламен Димитров мотивира решението с оценката на мнозинството от синдикалните лидери в общината.  \r\n„С кмета Портних сме сключили 8 колективни трудови договора във всички важни сфери като образование, здравеопазване, култура и т.н. Съвсем скоро предстои и подписването на други три”, посочи Димитров в присъствието на областния координатор на КНСБ Анна Ковачева и част от представителите на синдиката във Варна. \r\n„Благодаря за конструктивното сътрудничество и подкрепата. Приемам я като оценка, но и като много сериозен ангажимент да продължим социалното партньорство с все по-добри конкретни резултати. Заедно идентифицираме проблемите, заедно намираме решение и вярвам, че този продуктивен стил на взаимодействие ще продължи”, заяви на свой ред Иван Портних.  \r\nТой изтъкна, че в резултат от постигнатото партньорство е намерена правилната формула, която да гарантира сигурността на работещите в общинското дружество „Градски транспорт”, независимо от всички спекулации по темата. „В момента имаме 85 нови автобуса и 30 нови тролейбуса по улиците на града. Одобрени сме за закупуване на 60 нови електробуса. От една страна, това са мерки за подобряване качеството на атмосферния въздух, но 100-процентовото обновяване на подвижния състав създава и по-добри условия на труд, намалява разходите за ремонт, горива и пр. Днес по мое предложение Общински съвет гласуват нови цени на картите. Това е помощ за различни социални групи – ученици, студенти, пенсионери, хора в неравностойно положение, но и стимул за използването на обществения градски транспорт”, посочи кметът.  \r\nТой допълни, че образованието е приоритет на Община Варна, затова и най-голям процент от средствата в бюджета се насочват към този сектор. „С добър диалог надградихме националната рамка, тъй като за нас младите и образованите хора са този човешки капитал, който е гаранция за бъдещото развитие на града ни. Предприехме обновяване на сградния фонд, но не сградите обучават децата. Затова сме мотивирани да продължим да работим за достойно заплащане на учителите. Те са основата за качественото образование  в града ни”, подчерта още Иван Портних и припомни, че Общината е обезпечила финансово от 1 септември увеличаването на заплатите на здравните специалисти, работещи в училища, ясли и детски градини.  \r\n„Постигнали сме договорености в 9 конкретни точки, които са част от споразумението. Очакваме в партньорството да се институционализира единен общински съвет за тристранно сътрудничество. Диалогът по сектори ще се запази, но смятам, че е важно да бъде и на по-всеобхватно ниво, тъй като бюджетът е единен”, посочи Пламен Димитров. В сферата на социалните дейности той набеляза решимостта с ежегодно споразумение 60% от единните разходни стандарти да отиват за заплати, а останалите 40% - за издръжка.  \r\nЕкатерина Йорданова - председател на Съюза на транспортните синдикати в България, изтъкна, че договореното повишаване на доходите в „Градски транспорт” за следващите три години е базата, върху която ефективният диалог ще продължи. По думите й като собственост на местната власт общественият транспорт на Варна ще може да продължи да се развива със средства по оперативните програми, така че качеството на транспортната услуга да се повишава както за гражданите, така и за работещите. Екатерина Йорданова отчете и ролята на добрия диалог със синдикалните експерти и при вземане на решения и за подобряването на условията на труд на Пристанище Варна.   \r\nВеселин Рашев, председател на СО на СБУ при КНСБ, бе категоричен, че социалният диалог, постигнат в сферата на образованието във Варна, е пример и за другите градове. Той информира, че съвсем скоро ще бъдат подписани още два колективни трудови договора – за общинските  предприятия „Спорт” и  „Инвестиционна политика”.  \r\nД-р Веселина Божилова – председател на Териториален  координационен съвет на Федерацията на синдикатите в здравеопазването към КНСБ – Варна, също декларира ангажимент диалогът да продължи, защото постигането на по-добри условия за здравните специалисти в сферата на детското и училищното здравеопазване е важно и за гражданите.", "date": "2019.09.26", "title": "КНСБ подкрепи Иван Портних за нов мандат като кмет на Варна"}
{"url": "http://www.focus-news.net/news/2019/09/26/2702556/ministar-emil-karanikolov-prez-2018-g-stokoobmenat-mezhdu-balgariya-i-republika-koreya-e-narasnal-s-blizo-48.html", "text": "Стокообменът между България и Република Корея бележи 48% ръст за 2018 г. и достига 286.6 млн. щ. д. Това заяви министърът на икономиката Емил Караниколов по време на българо-корейски бизнес форум в Сеул, съобщиха от  правителствената информационна служба . Програмата на министър Караниколов е част от официалното посещение на министър-председателя Бойко Борисов в Република Корея. \r\nПо време на форума икономическият министър изтъкна, че освен от нарастване в количествено отношение, България е заинтересована и от разнообразяване на стоковата структура на взаимната търговия. По думите му потенциал за увеличаване на нашия износ към Република Корея има на редица  хранителни продукти, зърно, месо, етерични масла, кисело мляко, зеленчуци, химикали, фармацевтични изделия, части за машини, електроника и текстил. \r\nМинистър Караниколов подчерта още, че страната ни е готова да разшири подкрепата си за бъдещи корейски проекти у нас особено в областта на автомобилостроенето, електрониката и електрооборудването, високотехнологичните и иновационни производства. „България се ангажира да развива иновативни производства с висока добавена стойност. Икономическата ни политика е фокусирана върху разширяването на различни сектори като информационни и комуникационни технологии, екологични технологии и иновации“, допълни той.  \r\nКато важен фактор в сътрудничеството между двете страни бе отбелязано, че броят на регистрираните у нас компании с корейско участие вече е 249. Министър Караниколов увери присъстващите, че България ще подкрепи нови бизнес инициативи и ще се стреми да разшири партньорството си с корейски бизнес. „Имаме различни активи като производствена база за корейските компании и като портал за корейски продукти за ЕС, не само заради факта, че сме част от огромен пазар с повече от 500 милиона потребители, но също и заради подобренията в комуникацията и транспортната инфраструктура. Въведохме благоприятен данъчен и инвестиционен режим, който ни прави привлекателна и конкурентна инвестиционна дестинация в Европа“, поясни в заключение той.  \r\nПо време на посещението бяха подписани Меморандум за разбирателство между българската Изпълнителна агенция за насърчаване на малките и средните предприятия (ИАНМСП) и Агенцията за насърчаване на търговията и инвестициите на Република Корея, Меморандум за разбирателство между ИАНМСП и Асоциацията на вносителите на Република Корея, Меморандум за сътрудничество между Българската агенция за инвестиции (БАИ) и Агенцията за насърчаване на търговията и инвестициите на Република Корея, както и Меморандум за разбирателство между Национална компания индустриални зони (НКИЗ) и Корейската корпорация за индустриални комплекси.", "date": "2019.09.26", "title": "Министър Емил Караниколов: През 2018 г. стокообменът между България и Република Корея е нараснал с близо 48%"}
{"url": "http://www.focus-news.net/news/2019/09/26/2702567/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта. Трафикът към този час на деня е слаб. Няма образували се колони от чакащи автомобили. \r\nВенцеслав ИЛЧЕВ", "date": "2019.09.26", "title": "Без проблеми и изчаквания се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/09/26/2702568/ek-eksperti-ot-komisiyata-sadeystvat-za-razvitieto-na-13-balgarski-nauchnoizsledovatelski-i-inovatsionni-tsentara.html", "text": "Експерти на Комисията от Съвместния изследователски център ще предоставят съдействие и насоки на 13 български научноизследователски и иновационни центъра, за да им помогнат да представят новаторските си идеи на пазара, да улеснят предаването и разпространението на знания и да засилят както връзките си с предприятията, така и участието си в европейски и международни проекти за сътрудничество. Експертите ще помагат на 13-те центъра също така да подобряват правната, управленската и оперативната си рамка, да се справят с въпросите на държавните помощи и да откриват възможности за финансиране, в т.ч. със средства на ЕС, съобщават от  пресслужбата на ЕК. \r\nСред 13-те центъра има четири „центъра за върхови постижения“, т.е. институции за фундаментални научни изследвания, и девет „ центъра за компетентност“, чиято основна дейност са приложните научни изследвания с потенциал за внедряване в промишлеността. Става дума за сектори като мехатроника, цифрови технологии, творчески и игрални отрасли и биотехнологии, както и други области, в съответствие с приоритетите, предвидени в стратегията на България за интелигентна специализация – нейната стратегия за промишлеността и иновациите въз основа на местните конкурентни предимства.  \r\nТози проект за съдействие ще се изпълнява до края на юни 2020 г., с допълнителен бюджет от 250 000 евро от Европейския фонд за регионално развитие като добавка към 170-те милиона евро, заделени за научни изследвания и иновации по българската програма „Наука и образование за интелигентен растеж“ за 2014 – 2020 г., финансирана със средства от ЕС. Резултатите от това начинание ще допринесат за съставянето на новите програми по линия на политиката на сближаване за периода 2021 – 2027 г. и ще подпомогнат усилията на България да осъвремени научноизследователската и иновационната си екосистема.", "date": "2019.09.26", "title": "EK: Експерти от Комисията съдействат за развитието на 13 български научноизследователски и иновационни центъра"}
{"url": "http://www.focus-news.net/news/2019/09/26/2702570/po-iskane-na-rayonna-prokuratura-veliko-tarnovo-e-zadarzhan-mazh-obyaven-za-izdirvane-vav-vrazka-sas-zakani-za-ubiystvo.html", "text": "По искане на Районна прокуратура – Велико Търново взеха мярка за неотклонение задържане под стража на мъж, отправил закани за убийство. Това съобщиха от пресцентъра на  Апелативна прокуратура - Велико Търново . Обвинението срещу мъжа с инициали Р. Р. е за това, че в периода от 28 - 29 юли 2018 г. в град Велико Търново при условията на продължавано престъпление се е заканил на жена с инициали С. Ш. с убийство и това заканване възбудило у жената основателен страх от осъществяването му (в рамките на два дни отправил заплахи – че ще я заколи вечерта и на два пъти, че ще я залее с киселина). По същото време в Обединено Кралство Великобритания и Северна Ирландия се заканил на мъжа на пострадалата с убийство на съпругата му с думите „ще убия жена ти, животът ѝ ще свърши, ще я залея с киселина“ и това заканване би могло да възбуди основателен страх от осъществяването му. Той е обвинен и за това, че на 28 юли 2018 г. в град Велико Търново се заканил на бащата на пострадалата с убийство на дъщеря му – че ще я унищожи и това заканване би могло да възбуди основателен страх от осъществяването му. \r\nПреценено е, че от събраните до момента доказателства може да се направи обосновано предположение за авторството на деянието и е налице опасност лицето да се укрие или да извърши престъпление, предвид обстоятелството, че същият  се е укрил след деянието и е бил обявен за общодържавно издирване, поради което съдът уважил искането на Районна прокуратура – Велико Търново и взел мярка за неотклонение задържане под стража по отношение на Р.Р. \r\nРазследването продължава под ръководството на Районната прокуратура.", "date": "2019.09.26", "title": "По искане на Районна прокуратура – Велико Търново е задържан мъж, обявен за издирване във връзка със закани за убийство"}
{"url": "http://www.focus-news.net/news/2019/09/26/2702571/sport-bayern-plashi-s-boykot-bundestima-zaradi-noyer.html", "text": "Германският гранд Байерн е на път да взриви обстановката в националния тим, съобщава „Билд\". В основата на скандала е конфликтът, който се заформи в последните седмици между Мануел Нойер и Марк-Андре Тер Щеген. Както е известно, стражът на Барселона поиска титулярното място от Нойер и това доведе до размяна на реплики по медиите между двата лагера. Вчера президентът на Байерн Ули Хьонес взе отношение по проблема, като заяви, че играчите на тима ще бойкотират Бундестима, ако Тер Шеген стане титуляр за сметка на Нойер. „Много е просто, ако подобно нещо се случи, Байерн никога повече няма да пуска играчите си в националния отбор на Германия. За нашия клуб е недопустимо да има такава промяна на този пост\", каза в прав текст Хьонес. Босът също така обяви, че няма смисъл да се срещаме националния треньор Йоахим Льов за разговор по темата, защото е казал всичко по нея. Директорът на националния отбор Оливер Бирхоф обаче не остана особено впечатлен от думите на Хьонес. \"Не мисля, че това е възможно. Според правилниците на ФИФА клубовете са длъжни да освобождават играчите, които са викани от националните отбори\", лаконично коментира Бирхоф.", "date": "2019.09.26", "title": "Спорт: Байерн плаши с бойкот Бундестима заради Нойер"}
{"url": "http://www.focus-news.net/news/2019/09/26/2702565/reuters-folksvagen-e-na-finala-na-pregovorite-za-nov-zavod-v-turtsiya.html", "text": "Германският автомобилен концерн е близо до взимането на окончателно решение за изграждането на нов завод в Турция. Това заяви пред репортери член на Борда на директорите на компанията, предава  Reuters . \r\n„В момента сме в заключителния етап на разговорите с Турция“, заяви Андреас Тостман, член на Борда, отговарящ за производството. Той допълни, че очаква разговорите да приключат до две седмици, „може би по-рано“. \r\nРазкривайки повече подробности за плановете, източници, близки до компанията, заявиха, че инвестицията ще бъде на стойност над един милиард евро. Според източниците, заводът вероятно ще произвежда 300 000 автомобила годишно, сред които „Пасат“ и „Шкода Супърб“, които ще бъдат предназначени за износ в Източна Европа. „Фолксваген“ ще наеме близо 4000 служители за завода в Маниса, близо до Измир. Строителството може да започне в края на 2020 г., а производството – през 2022 г. \r\nПрипомня се, че германският концерн търсеше дълго време подходяща страна за инвестицията. В списъка на кандидатите е и България. Сделката в Турция може да бъде политически противоречива, като се има предвид притесненията на Европейския съюз по отношение на ограниченията на свободата на изразяване и правата на демонстрации при управлението на президента Реджеп Тайип Ердоган. Аргументът на „Фолксваген“ е, че Турция е кандидат за членство в ЕС, подчертава агенцията. \r\n \r\n Тереза Герова", "date": "2019.09.26", "title": "Reuters: „Фолксваген“ е на финала на преговорите за нов завод в Турция"}
{"url": "http://www.focus-news.net/news/2019/09/26/2702572/okolo-30-ucheni-ot-tsyalata-strana-shte-uchastvat-vav-veliko-tarnovo-v-kragla-masa-i-nauchna-konferentsiya-po-povod-75-godishninata-ot-9-septemvri-1944-g.html", "text": "Градът ще бъде домакин на научна конференция и кръгла маса, свързани със 75-годишнината от 9 септември 1944 година. По този повод в града пристигат над 30 учени, университетски преподаватели, музейни специалисти и общественици от цялата страна, предаде репортер на  Радио „Фокус“ – Велико Търново . Организатор на конференцията „75 години от 9 септември 1944 година“ и кръглата маса на тема „100 години от рождението на Пенчо Кубадински“ е Отечествения съюз, съобщи пред журналисти неговият председател Симеон Симеонов. Събитията ще се случат в рамките на два дни. Началото ще бъде в 11.00 часа утре с приветствени слова в хотел „Панорама“. И в петък, и в събота проявите ще са разделени на две пленарни заседания. „Искаме да реабилитираме в публичното пространство и да представим в една по-обективна дискусия на обществото, след като нещата се изяснят не по един така да го наречем симулативен и предварително дозиран начин, а на базата на научния спор и научната дискусия, онези личности, които безспорно имат принос в новата и най-нова история на България. Според нас тя не трябва да бъдат „хвърляни в кошчето на историята“ с определението „абе тези са там, защото са от комунизма“.  Не е така и във времето на т.нар комунизъм са живели, някои от нас и още живеем хора, които са правили значими неща. Всяко време ражда своите личности и периода, за който говоря, не прави изключение“, обясни Симеон Симеонов.  \r\nСред лекторите в първия ден се срещат имената на историците проф. Андрей Пантев, проф. Искра Баева, проф. д-р Йордан Баев, доц. д-р Лора Дончева, контраадмирал Петър Странчевски и много други.  \r\nВ събота ще се проведе кръглата маса, на която доклади отново ще изнесат редица специалисти от страната, които ще разкажат повече за живота и делото на Пенчо Кубадински. Елена Мачковска, която е един от лекторите, обясни, че той има огромен принос за развитието на града като поставя началото на модерното строителство през 1955 година. По негов проект са изградени редица сгради и паметници, сред които емблематичния монумент на Асеневеци. \r\nВсички представени научни материали ще бъдат събрани в специален сборник. Съпътстващо събитие ще е фотодокументална изложба, подготвена от Националния съвет на Отечествения фронт. \r\nЛуиза ТРАНЧЕВА", "date": "2019.09.26", "title": "Около 30 учени от цялата страна ще участват във Велико Търново в кръгла маса и научна конференция по повод 75-годишнината от 9 септември 1944 г."}
{"url": "http://www.focus-news.net/news/2019/09/26/2702573/ramush-haradinay-glasuvaneto-na-6-oktomvri-e-referendum-za-neprikosnovenostta-na-granitsite.html", "text": "Министър-председателят на Косово в оставка лидер на „Алианс за бъдещето на Косово“ Рамуш Харадинай определи предсрочните парламентарни избори в страната на 6 октомври като „референдум за неприкосновеността на границите“. Съответното той заяви по повод 28-ата годишнина от провеждането на референдума за независимост на Косово, отбелязва скопското електронно издание  „Локално“ . \r\nСпоред Харадинай, изборите на 6 октомври са и референдум за това дали да се променят границите и суверенитета на страната. \r\n„На 26 септември 1991 г. народът на Косово се отзова масово на референдума за обявяване независимостта на страната. Този акт запечата волята на нашия народ да живее в свобода и независимост. Сега, 28 години по-късно, изборите пред нас представляват референдум, за да не допуснем промяна на границите и суверенитета ни, за да се изпълни заветът на поколенията“, написа Харадинай в социалната мрежа „Фейсбук“ . \r\nПредсрочните парламентарни избори в Косово бяха насрочени след оставката на Харадинай от премиерския пост във връзка с призовката му от Хага. Парламентът бе разпуснат миналия месец. Изборната кампания, в която участват 25 политически субекта, започна в сряда, 25 септември, и ще продължи до полунощ на 4 октомври. \r\n \r\n Тереза Герова", "date": "2019.09.26", "title": "Рамуш Харадинай: Гласуването на 6 октомври е референдум за неприкосновеността на границите"}
{"url": "http://www.focus-news.net/news/2019/09/26/2702569/shest-katastrofi-sa-stanali-na-teritoriyata-na-oblast-veliko-tarnovo-ot-nachaloto-na-denya-nyama-postradali.html", "text": "Шест катастрофи са станали на територията на област Велико Търново от началото на деня. При нито един от инцидентите няма пострадали граждани. Това каза за  Радио „Фокус“ – Велико Търново  Марияна Христова, говорител на Областна дирекция на МВР – Велико Търново. Тя уточни, че сутринта е получен сигнал за катастрофа на територията на село Беброво. Същата е с материални щети и е обработена по административен ред. „В района на разклона за село Арбанаси има две катастрофи, които също са с материални щети. В Прохода на Републиката има 3 произшествия, като в района на село Мишеморков хан инцидентите са два. Единият е между два леки автомобила, а другият между кола и ТИР. Същите бяха блокирали пътното платно и преминаването на автомобили от там бе временно преустановено, но към момента се осъществява нормално“, уточни още Христова. \r\nОбърнат товарен автомобил има и в района на село Вонеща вода. Пострадали и там няма. \r\nПо повод Европейския ден без загинали на пътя, който отбелязваме днес, от ОДМВР - Велико Търново посочиха: „Нека всички заедно проявим отговорност към себе си и към останалите участници в движението по пътищата на областта, за да постигнем общата цел – без загинали по пътищата“. \r\nЛуиза ТРАНЧЕВА", "date": "2019.09.26", "title": "Шест катастрофи са станали на територията на област Велико Търново от началото на деня, няма пострадали"}
{"url": "http://www.focus-news.net/news/2019/09/26/2702577/kathimerini-v-otgovor-na-tvardeniyata-na-gratskata-opozitsiya-posolstvoto-na-sasht-v-atina-uveri-che-e-imalo-nasrochena-sreshta-mezhdu-tramp-i-mitsotakis.html", "text": "Говорителят на американското посолство в Атина потвърди, че е имало планирана среща между държавния глава на САЩ Доналд Тръмп и министър-председателя на южната ни съседка Кириакос Мицотакис, съобщава електронното издание на гръцкия вестник  Kathimerini . \r\n„Среща между президента Тръмп и министър-председателя Мицотакис беше насрочена за вторник, 24 септември в Ню Йорк. За съжаление, поради ограниченията за планиране, срещата в крайна сметка беше отменена\", заяви говорителят на американската дипломатическа мисия в Атина. \r\n„САЩ и Гърция имат дългогодишно, стабилно и многостранно партньорство. Предстоящият Стратегически диалог между САЩ и Гърция в Атина подчертава нашия взаимен ангажимент за задълбочаване на сътрудничеството\", добави дипломатът. \r\nСлед като срещата в Ню Йорк беше отменена поради процедурата по импийчмънт срещу Тръмп, опозицията в Гърция постави под въпрос дали изобщо е била насрочена такава, припомня изданието. \r\n \r\n Тереза Герова", "date": "2019.09.26", "title": "Kathimerini: В отговор на твърденията на гръцката опозиция – посолството на САЩ в Атина увери, че е имало насрочена среща между Тръмп и Мицотакис"}
{"url": "http://www.focus-news.net/news/2019/09/26/2702575/dvama-sa-nositelite-na-zvanieto-pocheten-grazhdanin-na-stara-zagora-za-2019-godina.html", "text": "Двама са носителите тази година на званието „Почетен гражданин на Стара Загора“ – общественикът и дарител на сградата, в която ще се помещава Център за даровити деца, Мария Жекова и балетната прима и дългогодишен ръководител на школата за класически танци при НЧ „Родина 1860“ - Снежана Дескова. Това решиха днес общинските съветници в града, съобщиха от пресцентъра на  Община Стара Загора . По време на септемврийското заседание на Общинския съвет бе избрана 5-членна комисия, която да проведе процедурата по тайното гласуване. Неин председател бе Милена Желева, която е и ръководител и на Постоянната комисия по култура, туризъм и вероизповедания. В нормативно определения срок, според Наредбата за наградите и отличията на Община Стара Загора, в деловодството на администрацията постъпиха предложения за удостояване с отличието на три дами - Мария Христова Жекова, Снежана Славова Дескова – Станишева и Мария Нейкова Кънева. \r\nОбщо сесията днес включи над 100 точки. Спряно бе застрояването на имот в кв. „Казански“, казус който бе разгледан при юлското заседание на местния парламент. Тогава бе създадена специална комисия, в която влязоха и 5-ма от старейшините. Нейната цел бе да се намери правилен подход, спиращ строежа, но и удовлетворяващ инвеститора. След проведени три заседания на комисията бе намерен вариант, който да бъде в полза на всяка от страните. \r\nСъветниците гласуваха промяна в инвестиционната програма. Преразпределени бяха средства, за да се осигури финансов ресурс за изграждане на стрийт фитнес в двора на училище „Иван Вазов“ за 17 хил. лева, покупка на климатик за ДГ №11„Загоре“, изграждане на пристройка към читалище в кв. „Кольо Ганчев“ за 90 хил. лева, както и отпускане на 100 хил. на общинското дружество „Комплексен онкологичен център“ за закупуване и подмяна на рентгеновата тръба, за да не бъде спряна цялата лъчетерапевтична и диагностична дейност на центъра. \r\nПо време на последното редовно заседание на старейшините преди провеждането на местните избори през октомври бяха избрани временно изпълняващ длъжността кмет на Стара Загора – инж. Янчо Калоянов, зам.-кмет с ресор „Устройство на територията, строителство и инвестиции“, както и на няколко от селата в общината. Ново временно ръководство имат населените места - Братя Кунчеви, Горно Ботево, Дълбоки, Еленино, Загоре, Змейово, Калитиново, Калояновец, Маджерито, Малка Верея, Могила, Оряховица, Преславен, Хан Аспарухово, Хрищени. \r\nНа първо и второ четене бе приета Наредба за изменение и допълнение на Наредбата за извършване на търговия и услуги в Община Стара Загора. Промените касаят облекчения на условията за работа на лечебните заведения, по смисъла на Закона за лечебните заведения; здравните заведения – аптеки и дрогерии, по смисъла на Закона за лекарствените продукти в хуманната медицина; ветеринарномедицинските заведения и ветеринарномедицинските аптеки, по смисъла на Закона за ветеринарномедицинската дейност. Мотивите на вносителите – Таньо Брайков и Стефан Анков, са продиктувани от еднаквото третиране, по смисъла на наредбата досега, на  удълженото работно време от една страна на болници, центрове за спешна медицинска помощ, аптеки, ветеринарномедицински клиники и ветеринарномедицински аптеки, а от друга – ресторанти, увеселителни и питейни заведения и подобни.   \r\nСъветниците дадоха съгласие за създаване на ново звено в структурата на Общинска администрация, което да обезпечи ползването и поддръжката на новия културен център „Стара Загора“ - напълно обновената зрителна зала в т.нар. Синдикален дом. \r\nПриет бе и годишният отчет на кмета на Стара Загора Живко Тодоров, както и бе избран представител на Община Стара Загора за извънредно общо събрание на акционерите на Индустриална зона „Загоре“.", "date": "2019.09.26", "title": "Двама са носителите на званието „Почетен гражданин на Стара Загора“ за 2019 година"}
{"url": "http://www.focus-news.net/news/2019/09/26/2702576/vitseprezidentat-iliyana-yotova-otkri-v-sofiya-konferentsiya-za-vanshnata-politika-na-evropeyskiya-sayuz.html", "text": "Конференцията „Има ли ЕС потенциал да бъде самостоятелен глобален играч?“ откри вицепрезидентът Илияна Йотова в София. Това съобщиха от  прессекретариата на държавния глава . Събитието бе организирано от Института за икономически и международни отношения и Фондация „Фридрих Еберт“. В изложението си Илияна Йотова върна лентата години назад в историята на европейския проект. 20 години трябват от идеята за европейска конструкция до сътрудничество в областта на дипломацията през 1970 г. и още 20 години, за да порасне това сътрудничество във „външна политика и обща сигурност“ с Договора от Маастрихт през 1992 г. През 2010 г. чак се създава Европейската дипломатическа служба. \r\nВицепрезидентът посочи, че държавите членки имат много резерви по отношение на общи външнополитически решения, които се приемат като компромис, а не като консенсус. Вицепрезидентът Йотова не очаква много и от новия представител на ЕС за външна политика предвид общите послания, отправени от новия председател на Еврокомисията Урсула фон дер Лайен относно неговото портфолио. Илияна Йотова постави въпроса дали не е настъпил моментът за преосмисляне на договорите за ЕС, за да се постигне реална обща външна политика. \r\nВицепрезидентът акцентира и върху начина, по който се взимат решенията в ЕС, като една от причините за трудното постигане на общи позиции. „В речта си за състоянието на Съюза през 2018 г. Жан-Клод Юнкер подчерта силната необходимост от бързи и адекватни решения в областта на външната политика и политиката за сигурност. И начинът за него: квалифицирано мнозинство, а не единодушие при гласуване. Привърженик на тази идея е и предният състав на ЕП“, заяви вицепрезидентът. Йотова посочи, че и новият председател на ЕК Урсула фон дер Лайен също е защитник на тази идея. \r\n„Европа трябва да защитава своите интереси и да има проактивна политика за своите граждани. Ролята на държавите членки остава основна, но ЕС дава рамка и незаменими средства. Трябва да вървим на два крака – да укрепваме европейските средства и инструменти и да се мобилизират държавите членки да действат координирано  заедно на международната сцена“, заяви Илияна Йотова. \r\nАко ЕС иска да действа като силен глобален играч, следва да подреди преди всичко собствената си къща, убедена е Илияна Йотова. Вицепрезидентът посочи примери, че това не е сторено – липсата на Европа при решаването на конфликтите в Близкия изток и последствията от Арабската пролет, мигрантската криза, сигурността на границите и опазването на Шенгенското споразумение, сътрудничеството с трети държави и т.нар. транзитни държави, източник на нелегална миграция. \r\nВицепрезидентът определи ядреното споразумение с Иран от 2015 г. като една от най-успешните външнополитически инициативи на ЕС. \r\nЛипсва и общоевропейска позиция по въпроса с бъдещо разширяване на ЕС, което е в пряка връзка с визията и вариантите за развитие на съюза. „С днешна дата Източното партньорство не може да стане емблема за успешна външна политика на ЕС“, посочи Илияна Йотова. Вицепрезидентът постави въпроса за знаците, които изпраща Европейската комисия по въпроса за разширяването, след като дава ресора на Унгария, която все по-често се изолира от общите европейски политики. „Погледнете европейската карта и ще констатирате че без тясно сътрудничество със Западните Балкани, Европа не може да бъде световен лидер в политическо, в икономическо отношение, в сигурността“, подчерта Илияна Йотова. \r\nВицепрезидентът постави на обсъждане и въпроса за общата европейска отбрана. По думите на Илияна Йотова лидери в този дебат са отново Франция и Германия, а другите страни членки липсват. „С оглед на факта, че сумарно държавите членки заемат второ място след САЩ по разходи за отбрана, с по-голяма важност стои въпросът не колко повече да харчим, а да разпределяме средствата по-умно. Изследване на Европейския парламент показва, че годишно се губят над 26 млрд. евро поради дублиране на способности, както и заради фрагментиране на производството и на пазара на отбранителна продукция. Ако ЕС създаде условия за обединяване на военнопромишления комплекс ще спестяваме 30% от разходите. \r\nИлияна Йотова заяви, че външната политика на ЕС следва да избяга от ограниченията на тесните национални интереси и да бъде адаптивна спрямо динамиката на средата. „Старата традиционна политика на статуквото, заседнала в XX век няма как да носи позитиви. Не може да не отчитаме новата тежест на Русия, на Китай в глобалните дела, особено в района на Близкия изток, в Африка“, посочи вицепрезидентът Йотова. \r\nВицепрезидентът определи все по-често проявяващите се вътрешни разделения като потенциална заплаха за ЕС, с оглед рисковете пред бъдещото му развитие като единна общност. „Необходимо е Европа е да преодолее различията между Севера и Юга, между Изтока и Запада. Европа ще остане твърде малка, ако се дели“, посочи Илияна Йотова.", "date": "2019.09.26", "title": "Вицепрезидентът Илияна Йотова откри в София конференция за външната политика на Европейския съюз"}
{"url": "http://www.focus-news.net/news/2019/09/26/2702580/a1-makedoniya-tri-pati-poveche-migranti-sa-se-opitali-da-vlyazat-nezakonno-v-harvatiya.html", "text": "През първите осем месеца на година хърватската гранична полиция е задържала 11 813 лица, които са се опитали да влязат в страната незаконно, което е с 3609 повече в сравнение с миналата година и с 8019 е в сравнение със същия период на 2017 г., предава скопската електронна медия  A1 On . \r\nДанните са на Министерството на вътрешните работи. Анализът им показва, че средно 49 мигранти са били спирани всеки ден от полицията при опит за незаконно преминаване на границата. \r\nНо общият брой нелегални мигранти, обработени от хърватската полиция през първите осем месеца, е далеч по-голям. През този период словенската полиция е изпратила обратно в страната 6447 нелегални мигранти. Това са лица, които са успели да преминат през Хърватия и да влязат в Словения, където са задържани от полицията и след това върнати в съседната страна в съответствие с международните разпоредби. Така може да се заключи, че между 1 януари и 31 август тази година в Хърватия е имало 18 260 нелегални мигранти. \r\nАко притокът на мигранти продължи с този темп, може да се очаква, че до края на годината хърватската полиция ще задържи над 15 000 мигранти, които искат да влязат незаконно в страната. Това би било най-високото ниво от март 2016 г., когато беше спряна голяма миграционна вълна от Близкия Изток, Азия и Африка към Европа. \r\n \r\n Тереза Герова", "date": "2019.09.26", "title": "A1 (Македония): Три пъти повече мигранти са се опитали да влязат незаконно в Хърватия"}
{"url": "http://www.focus-news.net/news/2019/09/26/2702578/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-dunav-most-gkpp-dunav-most-2-i-gkpp-oryahovo.html", "text": "Интензивен е трафикът за товарни автомобили на изход на ГКПП „Дунав мост“, ГКПП „Дунав мост 2“ и ГКПП „Оряхово“. Това съобщиха от  ГД „Гранична полиция“ . Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. На българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно-строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.26", "title": "ГД „Гранична полиция“: Интензивен е трафикът за товарни автомобили на изход на ГКПП „Дунав мост“, ГКПП „Дунав мост 2“ и ГКПП „Оряхово“"}
{"url": "http://www.focus-news.net/news/2019/09/26/2702581/knsb-podpisa-sporazumenie-za-satrudnichestvo-s-kmeta-dimitar-nikolov.html", "text": "Мисля, че е известно, че КНСБ има особено отношение към местните избори. Това каза пред журналисти президентът на КНСБ Пламен Димитров по време на подписването на споразумение за подкрепа и сътрудничество с Димитър Николов за следващия четиригодишен мандат, предаде репортер на  Радио „Фокус“ – Бургас . „Ние не сме организация, която се бори за власт, където и да било, известно е, че нашата функция е да представляваме и защитаваме правата и интересите на работниците с механизмите, които законът ни е дал и те са без партньорство, диалог, договаряне и колективно трудово договаряне, но не е и чрез пряко участие в изпълнителната и законодателната власт“, добави Димитров. По думите му местната власт е тази власт, която е най-близко до хората. „Тя е всеки ден до нашите членове и нашите членове са всеки ден до нея и поради тази причина имаме особено отношение и сме си позволили да излъчваме и да подкрепяме не само синдикални лидери. Оценката на КНСБ е прагматична и няма партийна окраска, въпреки че на някой може да му се стори, че е така“, уточни Пламен Димитров. Той поясни, че се търси балансът, така че националното и местното финансиране по най-добрия и най-справедливия начин да достигне до всички работещи в отделните сектори и сфери, както и допринасяне за добрата градска среда и за добрите услуги на гражданите. „Партньорството между местната и централната власт е много важно и ние заедно ще продължим да опитваме, като казвам това в контекста на очакваното тристранно споразумение, което синдикати, работодатели и правителство ще договорят най-вероятно в следващите няколко дена. Ще искаме навсякъде увеличение на заплатите“, заяви Димитров. Кметът Димитър Николов сподели, че се радва, че с усилията на синдиката и с възможностите на бюджета на Община Бургас са успели да запълнят съвместната им дейност. „Убеден съм, че за в бъдеще ще успеем да наградим и да бъдем винаги водещи в страната по отношение на новите инициативи и партньорства“, каза Димитър Николов. \r\n \r\nМария КУРТЕВА", "date": "2019.09.26", "title": "КНСБ подписа споразумение за сътрудничество с кмета Димитър Николов"}
{"url": "http://www.focus-news.net/news/2019/09/26/2702574/georgi-mihaylov-mosv-poradi-lipsa-na-evropeysko-zakonodatelstvo-v-oblastta-na-kachestvoto-na-tvardite-goriva-za-bitovo-otoplenie-balgariya-razrabotva-takova-na-natsionalno-nivo.html", "text": "Поради липса на европейско законодателство в областта на качеството на твърдите горива за битово отопление, България разработва такова на национално ниво. Това каза за предаването  „Екологичен резонанс“  на  Радио „Фокус“  експертът Георги Михайлов от дирекция „Качество на въздуха“ в Министерството на околната среда и водите. „Няма европейска регулация за твърди горива, използвани в бита. Няма директива, нито решение в това отношение. Работната група имаше за задача да разработи национален документ, съобразен с нашите изисквания. Това изисква и нотификация на този нормативен документ и след това той може да бъде приет от Министерски съвет и публикуван. Очакванията са това да се случи най-рано в началото на следващата година“, обясни експертът. Според Михайлов много са причините за разработването на такъв нормативен документ у нас. „Сред тях основните са данните от пунктовете за мониторинг на качеството на въздуха, разположени в цялата страна, които показват завишение на нормите на фини прахови частици през зимния сезон в сравнение с летния. Общините имат наднормени нива на даден показател са длъжни да разработят общински програми за подобряване на качеството на въздуха. Анализът на данните показва, че значителните превишения се дължат на употребата на горива през зимния сезон“, обясни още Михайлов. Експертът посочи, че около 57% от населението у нас се отоплява на твърдо гориво, а то е сред основните фактори, които определят наднормените нива на фините прахови частици през зимния сезон. Наредбата ще регулира техническите и качествени изисквания и нормите за съдържание на вредни вещества на твърдите горива. „Под наредбата попадат и оценката на съответствието на тези твърди горива, опаковката и изискванията на контролните органи“, каза още Михайлов. Той уточни, че проектът на наредбата е съгласуван с ведомствата и е преминал обществено обсъждане. \r\nЙоланда ПЕЛОВА", "date": "2019.09.26", "title": "Георги Михайлов, МОСВ: Поради липса на европейско законодателство в областта на качеството на твърдите горива за битово отопление, България разработва такова на национално ниво"}
{"url": "http://www.focus-news.net/news/2019/09/26/2702584/nkiz-i-koreyskata-korporatsiya-za-industrialni-kompleksi-podpisaha-memorandum-za-razbiratelstvo.html", "text": "Национална компания индустриални зони (НКИЗ) и Корейската корпорация за индустриални комплекси подписаха Меморандум за разбирателство в Сеул. Това съобщиха от пресцентъра на  НКИЗ . Владимир Каролев, член на Борда на директорите на НКИЗ , и Су Джун Чой, генерален директор на Корейската корпорация за индустриални комплекси, се обединиха около идеята за създаване на условия за активно развитие на инвестиционния потенциал между двете страни. Владимир Каролев е част от българската делегация, която придружава министър председателят Бойко Борисов по време на официалното му посещение в Република Корея. \r\nНКИЗ и Корейската корпорация за индустриални комплекси ще обменят опит и ще си  сътрудничат в областта на създаване и управление на индустриални и икономически зони. Двете организации ще работят за привличане на инвеститори и ще насърчават компаниите, работещи в техните зони, да изграждат технологични и търговски връзки с чуждестранните си партньори. Те ще подкрепят и проекти за научноизследователска и развойна дейност. \r\nСтокообменът между България и Република Корея бележи 48% ръст за 2018 г. и достига 286.6 млн. щ.д, каза министърът на икономиката на България Емил Караниколов по време на българо-корейския бизнес форум в Сеул. България е заинтересована от разнообразяване на стоковата структура на взаимната търговия, изтъкна още министърът. Емил Караниколов подчерта още, че страната ни е готова да разшири подкрепата си за бъдещи корейски проекти у нас. Според него това може да стане в областите на автомобилостроенето, електрониката и електрооборудването, високотехнологичните и иновационни производства. „България се ангажира да развива иновативни производства с висока добавена стойност. Икономическата ни политика е фокусирана върху разширяването на различни сектори като информационни и комуникационни технологии, екологични технологии и иновации“, допълни той. \r\nБроят на регистрираните у нас компании с корейско участие вече е 249 и това е важен фактор в сътрудничеството между двете страни, стана ясно още на бизнес-форума.  Министър Караниколов увери присъстващите, че България ще подкрепи нови бизнес инициативи и ще се стреми да разшири партньорството си с корейски бизнес.", "date": "2019.09.26", "title": "НКИЗ и Корейската корпорация за индустриални комплекси подписаха Меморандум за разбирателство"}
{"url": "http://www.focus-news.net/news/2019/09/26/2702585/kandidatat-za-kmet-na-gerbsds-za-rayon-poduyane-eva-mitova-i-kandidati-za-obshtinski-savetnitsi-shte-otkriyat-predizbornata-si-kampaniya-na-28-septemvri.html", "text": "Кандидатът за кмет на район „Подуяне“ Ева Митова и кандидати за общински съветници от листата на местната коалиция ГЕРБ/СДС ще открият предизборната си кампания в района на 28 септември от 10.00 часа пред храм „Свети апостол и евангелист Йоан Богослов“ в квартал „Левски – Г“. Това съобщиха от пресцентъра на  ПП ГЕРБ . Кандидати за общински съветници от район „Подуяне“ в листата на коалиция ГЕРБ/СДС ще бъдат Силвия Христова и Милена Янкулова.", "date": "2019.09.26", "title": "Кандидатът за кмет на ГЕРБ/СДС за район „Подуяне“ Ева Митова и кандидати за общински съветници ще открият предизборната си кампания на 28 септември"}
{"url": "http://www.focus-news.net/news/2019/09/26/2702582/aleksandar-andreev-tsik-pravo-da-glasuvat-na-mestnite-izbori-na-27-oktomvri-po-predvaritelnite-spisatsi-imat-6-227-901-izbirateli.html", "text": "Право да гласуват на местните избори на 27 октомври по предварителните списъци имат 6 227 901 избиратели. Това заяви Александър Андреев, говорител на ЦИК, на редовен брифинг, предаде репортер на  Агенция “Фокус” . \"Кандидатите за кмет на кметства с население над 350 жители 1 968,за сравнение с 2015 г. кандидатите са по-малко. Кандидатите за общински съветници са  29 515. Кандидатите за кмет на общини - 1254, кмет на кметства - 5 059. Кандидатите за кмет на райони - 460”,добави Андреев. По думите му, общо кандидатите са 36 288. “За Столична община има подадени 19 кандидатурите, за Пловдив 14. 397 кметства има по един кандидат”, обясни Андреев. \r\nВиолета СИМЕОНОВА", "date": "2019.09.26", "title": "Александър Андреев, ЦИК: Право да гласуват на местните избори на 27 октомври по предварителните списъци имат 6 227 901 избиратели"}
{"url": "http://www.focus-news.net/news/2019/09/26/2702589/postanovkata-zhena-mi-se-kazva-boris-shte-bade-predstavena-na-stsenata-na-dramatichno-kuklen-teatar-konstantin-velichkov-v-pazardzhik.html", "text": "Театралната постановка „Жена ми се казва Борис” ще бъде представена на сцената на Драматично-куклен театър „Константин Величков“ в Пазарджик тази вечер, предаде репортер на  Радио „Фокус“ - Пазарджик . Комедията написана от Рафи Шарт,която разказва за мъж поставен в деликатна ситуация, след като любовницата  му внезапно му заявява, че ще се срещне с жена му, за да ѝ разкаже всичко за тяхната двегодишна интимна връзка. Случайността изпраща на Жорж – спасител, в лицето на артистичния и изобретателен Борис. „Спасителят” обаче забърква такъв вихър от недоразумения, че една провинциална брачна двойка панически бяга от Париж, за да е далеч от столичните безумия, една жена губи мъжа си, друга – любовника си, един мъж през съвсем кратки отрязъци от време се чувства ту като рогоносец, ту като щастлив съпруг, друг вече не е наясно със сексуалната си ориентация. Сценарист на комедията е Петьо Начев,режисьор на постановката Владлен Александров. В главните роли са Станимир Гъмов, Любо Нейков, Стефан Рядков, Ернестина Шинова. Началото на постановката е в 19.00 часа. \r\nАлбена ЖИЛЕКОВА", "date": "2019.09.26", "title": "Постановката „Жена ми се казва Борис” ще бъде представена на сцената на Драматично-куклен театър „Константин Величков“ в Пазарджик"}
{"url": "http://www.focus-news.net/news/2019/09/26/2702586/emsc-zemetresenie-ot-57-po-rihter-e-registrirano-v-zapadna-turtsiya.html", "text": "Земетресение с магнитуд от 5,7 по скалата на Рихтер е регистрирано в Западна Турция в 13:59 часа местно време (съвпада с българското време), показва справка на  официалната интернет страница на Европейския средиземноморски сеизмологичен център (EMSC) . \r\nЕпицентърът на труса е бил на 66 км западно от Истанбул и на 37 км югозападно от Бююкчекмедже, с дълбочина от седем километра под земната кора.  \r\nНе се привеждат данни за материални щети или пострадали. \r\n \r\n Тереза Герова", "date": "2019.09.26", "title": "EMSC: Земетресение от 5,7 по Рихтер е регистрирано в Западна Турция"}
{"url": "http://www.focus-news.net/news/2019/09/26/2702587/nad-100-tabletki-s-dizaynerska-droga-sa-otkriti-v-kolet-za-iztarpyavasht-nakazanie-v-zatvora-v.html", "text": "Вчера в Районно управление на МВР - Бобов дол е постъпил сигнал от служители на затвора, че в колет за изтърпяващ наказание са открити 102 таблетки дизайнерска дрога. Това съобщиха от пресцентъра на  МВР . На място е извършен оглед от дежурна група. Назначени са експертизи. По случая е образувано досъдебно производство, уведомена е прокуратурата.", "date": "2019.09.26", "title": "Над 100 таблетки с дизайнерска дрога са открити в колет за изтърпяващ наказание в затвора в"}
{"url": "http://www.focus-news.net/news/2019/09/26/2702590/gerb-pernik-shte-otkrie-predizbornata-si-kampaniya-na-30-septemvri.html", "text": "ГЕРБ - Перник официално ще открие предизборната си кампания за Местни избори 2019 на 30 септември 2019 г. от 9.00 часа. Това съобщиха от пресцентъра на  ПП ГЕРБ . По традиция кампанията ще започне с молебен за здраве и успех в църквата „Св. Иван Рилски“. \r\nОт 12.00 часа в малък салон в ОК „Дворец на културата“ – ще бъдат официално представени пред медиите кандидатите за кмет на община, за общински съветници и за кметове на населени места. В събитието ще вземат участие областният координатор и кандидат за кмет на община Перник д-р Вяра Церовска, председателят на Жени ГЕРБ и общински ръководител Ирена Соколова, народните представители Красимир Велчев и д-р Александър Александров.", "date": "2019.09.26", "title": "ГЕРБ - Перник ще открие предизборната си кампания на 30 септември"}
{"url": "http://www.focus-news.net/news/2019/09/26/2702588/pp-gerb-otkriva-kampaniyata-v-obshtina-lovech-na-27-septemvri.html", "text": "ПП ГЕРБ - Ловеч ще открие кампанията си за местните избори на 27 септември. Това съобщиха от пресцентъра на  ПП ГЕРБ . От 17.30 часа водосвет ще отслужи Негово Високопреосвещенство Ловчанският Митрополит Гавриил в Катедралния храм \"Св. св. Кирил и Методий\". От 18.00 часа в Ловчанско читалище „Наука - 1870“ ще бъдат представени кандидатите за кметове на населени места, кандидатите за общински съветници и кандидатът за кмет на община Ловеч Корнелия Маринова. След представяне на кандидатите, членовете и симпатизантите на ГЕРБ – Ловеч, ще имат възможност да чуят изказванията на Народните представители от ПГ на ГЕРБ Димитър Главчев, Георги Марков, Калин Василев, Станислав Иванов, политолога Антони Гълъбов и кандидата за кмет на Ловеч Корнелия Маринова.", "date": "2019.09.26", "title": "ПП ГЕРБ открива кампанията в община Ловеч на 27 септември"}
{"url": "http://www.focus-news.net/news/2019/09/26/2702591/obshtogradski-turisticheski-pohod-shte-se-provede-na-28-septemvri.html", "text": "На 28 септември от 9:00 часа в парк „Митрополит Методий Кусев“, паркинга над болница „Тракия“ отново си дават среща любителите на туристическите пешеходни походи. Инициативата е на Туристическо дружество „Сърнена гора“,  съвместно с Община Стара Загора. Маршрутът включва преход в посока Стара Загора, Аязмото, село Пряпорец, Старозагорски бани. Връщане -  с автобус от с. Пряпорец или Старозагорски бани.Това съобщиха от  Община Стара Загора .Водач на групата ще бъде Дияна Енева. Всички желаещи е необходимо да бъдат подходящо облечени.Организаторите напомнят, че при дъждовно време походът няма да се проведе.", "date": "2019.09.26", "title": "Общоградски туристически поход ще се проведе на 28 септември"}
{"url": "http://www.focus-news.net/news/2019/09/26/2702592/gerb-montana-shte-otkrie-predizbornata-si-kampaniya-na-30-septemvri.html", "text": "ГЕРБ - Монтана ще открие предизборната си кампания на 30 септември 2019 година от 18.30 часа в Драматичен театър „Драгомир Асенов“ - Монтана. Това съобщиха от пресцентъра на  ПП ГЕРБ . Там ще бъде представен кандидатът на Местната коалиция „СДС /ГЕРБ, БНД, ВМРО-БНД и ЗНС/” за кмет на Монтана – Златко Живков, както и пълната листата с кандидати за общински съветници.  \r\nОфициални гости на събитието ще са народните представители от ГЕРБ – Монтана Ирена Димова и Дилян Димитров, евродепутатът от ГЕРБ/ЕНП Ева Майдел, а концертът ще бъде открит от Валя Балканска.", "date": "2019.09.26", "title": "ГЕРБ - Монтана ще открие предизборната си кампания на 30 септември"}
{"url": "http://www.focus-news.net/news/2019/09/26/2702579/ekspert-rusiya-impiychmant-hvanaha-tramp-nepodgotven-no-demokratite-nyamat-golemi-shansove.html", "text": "На президентът на САЩ Доналд Тръмп не му провървя, защото неговият втори по сила противник след Байдън – председателят на Палатата на представителите на САЩ Нанси Пелоси отлично разбира как работят и с какво се занимават спецслужбите, защото е работила четвърт век в Комисията по разузнаване на долната палата на Конгреса. Тя се съпротивляваше на исканията на демократите да започнат процедура по импийчмънт срещу държавния глава четири месеца и се реши на това чак сега, когато прецени според собствения си опит, че има шансове да се постигне успех и да се избави Америка от „ужасния“, според мнението на демократите, президент, пише руското официозно списание  „Експерт“  в материал, представен без редакторска намеса. \r\nПелоси и ръководството на Демократическата партия, разбира се, разбират риска от започване на процедура по импийчмънт в предизборна година. В случай не неуспех Доналд Тръмп може да излезе от тази история с още по-висок рейтинг, а по репутацията, авторитета и популярността на демократите ще бъде нанесен тежък удар. \r\nПредседателят Пелоси счита, че натискът, който Тръмп е оказал върху Зеленски с цел да го принуди да разследва семейство Байдън и последвалите опити на президента на скри жалбата на източника от разузнавателните служби, с която започна, може би, най-гръмкият политически скандал в Америка за последните години, са достатъчни, за да се направи опит да се „свали“ Тръмп. \r\nДжо Байдън, между другото, повече акцентира върху личната неприязън. Той, например, нарече „трагедия за тази страна това, че нашият президент поставя личните си дела над свещената клетва“. \r\nАко демократите начело с Нанси Пелоси обвинят Тръмп в нарушение на Конституцията и, като минимум, в злоупотреба с власт и превишаване на пълномощията, то републиканците, на свой ред, могат да обвинят председателя на Камарата на представителите в превишаване на пълномощията в провеждането на процедура по импийчмънт. \r\nАпропо, през 1998 година Пелоси е един от авторите на закона, който защитава така наречените whistleblowers (разобличители), работещи в специалните служби. В момента демократите, освен другото, обвиняват президента в нарушаването на този закон. \r\nКонгресмените в сряда най-накрая видяха жалбата на разобличителя, която се счита за секретна. Възможно е нещо да се изясни от показанията на директора на Националната разузнавателна служба Джоузеф Магуайър, който ще се яви в четвъртък на заседание на Комисията по разузнаване на Палатата на представителите. \r\nВ жалбата се говори не само за телефонния разговор между Тръмп и Зеленски, но и за това, как са правени записите на тази беседа от служителите на Белия Дом. Много демократи считат представената от Тръмп версия за непълна и не изключват възможността помощниците на президента да са записвали само това, което са счели за важно, или, че той е бил „редактиран“ изцяло, преди да бъде публикуван на сайта на Белия Дом. \r\nСъздава се впечатление, че започването на процедура по импийчмънт хваща президента Тръмп неподготвен. Във вторник сутринта по време на телефонен разговор с Пелоси той заяви, че не крие жалбата на служителя на разузнаването и сам е предложил да се публикува запис от телефонния разговор със Зеленски, но това впоследствие не спря председателя на Палатата на представителите и тя обяви започването на процедура по отстраняване на президента. \r\nНа пресконференция Тръмп отхвърли въпросите на журналистите какво мисли за импийчмънта и го нарече „шега“ и „лов на вещици“, но лицето и гласът му показаха, че ако не се страхува, то поне приема сериозно заплахата. \r\nТова бе още по-забележимо по неговия напрегнат и явно недоволен вид на съвместната пресконференция с Владимир Зеленски след срещата им в Ню Йорк в кулоарите на Общото събрание на ООН. \r\n„Лов на вещици“ и „тормоз на президента“ са любимите коментари на президента Тръмп, когато го попитат за постоянните нападки на демократите. \r\nНай-вероятно ще се изясни, че държавният глава действително се е опитал с помощта на украинския си колега да премахне от пътя си основния, както изглежда в момента, противник на президентските избори през 2020 година. Има множество индикации за това, включително и информацията, че той е звънял в Киев буквално три часа след обявяването на резултатите от изборите в Украйна и победата на Зеленски, за да помоли/поиска да разследват семейство Байдън. За това говорят и съобщенията с позовавания на високопоставени украински чиновници, включително един от помощниците на Зеленски, че съгласието на последния да обсъди „проблема с Байдън“ е било задължително условие, за да се съгласи Тръмп да говори с него. \r\nОсновният въпрос сега, разбира се, е колко големи са шансовете на демократите, водени от Пелоси и Джо Байдън, да свалят Тръмп. Разбира се, такива има, иначе Нанси Пелоси не би започнала процедура по импийчмънт сега. И все пак те не изглеждат много високи да се постигне краен успех. Ако в долната камара на Конгреса – Палатата на представителите, където за да бъде признат Тръмп за виновен е нужно просто аритметическо мнозинство, шансовете за победа на демократите са високи, защото те са мнозинство в нея; то в Горната камара – Сената, чието съгласие също е необходимо за свалянето на президента от длъжност, картината е противоположна. Сенаторите републиканци едва ли ще позволят на демократите да свалят техния съпартиец, независимо от това, че има недоволни от Тръмп и в собствената му партия. Това означава, че за запазването на президентското кресло ще му е достатъчно да обезпечи лоялността на по-голямата част от Републиканската партия. Изглежда, че тази задача е изцяло по силите му, особено предвид това, че за да бъде признат президента за виновен е необходимо съгласието на минимум две трети от сенаторите. \r\n \r\nПревод и редакция:", "date": "2019.09.26", "title": "„Експерт“ (Русия): Импийчмънт: Хванаха Тръмп неподготвен, но демократите нямат големи шансове"}
{"url": "http://www.focus-news.net/news/2019/09/26/2702595/ivaylo-gotsev-sotsialno-zveno-simitli-postoyanno-se-stremim-da-nnadgrazhdame-sotsialnite-uslugi-koito-predostavyame.html", "text": "Постоянно се стремим да надграждаме социалните услуги, които предоставяме. Това каза за  Радио „Фокус“ – Пирин  Ивайло Гоцев, ръководител на Социалното звено към Община Симитли. По думите му всичко, което се прави в Община Симитли за развитието на социалните услуги и помощта, която се оказва на всички уязвими деца и лица показва, че това е един от водещите приоритети за тях. „Ние постоянно се стремим да развиваме вече съществуващите социални услуги, но и да ги надграждаме, затова смело мога да кажа, че успяваме да обхванем всички, които имат нужда. Тук е важно да отбележим, че ние не помагаме само на населението в Община Симитли, но и в целия регион. За в бъдеще ще продължим да работим по тази начин, като ще търсим хора, които не сме успели да обхванем чрез вече съществуващите услуги. Целта на последните проекти, които реализираме е точно такава – да обхванем онези райони, които са по-отдалечени“, каза още Гоцев. Той отбеляза, че  благодарение на социалните услуги, които имат разкрити може да кажа, че когато хората попаднат в подобен вид среда – те се подобряват. „Дори бих казал, че така по – лесно биват приети от обществото. Искам да отбележа, че при нас хората не са на затворен, а на отворен режим. Когато има една специализирана помощ и подкрепа, която е адекватна на времето, то резултатът е на лице. Тези хора се чувстват приети, те се чувстват като в своя дом и сред близки“, заяви Гоцев. Според него интересен факт е, че когато лица подават документи за настаняване в центрове от семеен тип и то не само жителите на Община Симитли, посочват като първо желание техните услуги. „Това показва, че ние сме успели да създадем най-добрите условия“, коментира Гоцев. \r\nЛивия НИНОВА", "date": "2019.09.26", "title": "Ивайло Гоцев, Социално звено – Симитли: Постоянно се стремим да ннадграждаме социалните услуги, които предоставяме"}
{"url": "http://www.focus-news.net/news/2019/09/26/2702596/gerb-kardzhali-otkriva-kampaniyata-si-na-29-septemvri-v-park-prostor.html", "text": "ГЕРБ - Кърджали ще открие предизборната си кампания на 29 септември 2019 г., неделя, в емблематичния за града парк „Простор“ от 16.30 часа с детски празник, представяне на кандидатите за кмет и общински съветници и концерт на Тони Димитрова. Това съобщиха от пресцентъра на  ПП ГЕРБ . Мястото на събитието не е избрано случайно. Спасяването на парка от застрояване се превърна в кауза за областния управител Никола Чанев, който партията издига за кмет на Кърджали.  \r\nГЕРБ регистрира и пълна листа с 41 кандидати за общински съветници, както и 22-ма кандидати за кметове на кметства, които ще бъдат представени на откриването на кампанията.", "date": "2019.09.26", "title": "ГЕРБ - Кърджали открива кампанията си на 29 септември в парк „Простор“"}
{"url": "http://www.focus-news.net/news/2019/09/26/2702594/gerb-shte-otkrie-predizbornata-si-kampaniya-v-obshtina-vidin-s-vodosvet-za-zdrave-i-blagodenstvie-na-28-septemvri.html", "text": "По традиция ГЕРБ ще открие предизборната си кампания в oбщина Видин с тържествен водосвет за здраве и благоденствие на 28 септември от 16.00 часа в Катедрален храм „Св. Димитър”. Това съобщиха от пресцентъра на  ПП ГЕРБ . Водосветът ще бъде отслужен от Негово Високопреосвещенство митрополит Даниил. \r\nНа службата ще присъстват кандидатът за кмет на Видин Огнян Ценков, кандидатите за общински съветници и кметовете на кметства от ПП ГЕРБ, членове и симпатизанти на партията.", "date": "2019.09.26", "title": "ГЕРБ ще открие предизборната си кампания в община Видин с водосвет за здраве и благоденствие на 28 септември"}
{"url": "http://www.focus-news.net/news/2019/09/26/2702593/kontsert-shte-se-provede-na-otkrita-stsena-ohlyuva-v-burgas-po-povod-otkrivane-na-novata-uchebna-godina-za-tsentara-za-podkrepa-na-lichnostnoto-razvitie-v-grada-na-27-septemvri.html", "text": "С танци, песни, демонстрации по карате, театрални етюди, забавна викторина и рисунка на асфалт от 17.00 ч. на 27 септември ще започне концерт на открита сцена „Охлюва“ в Бургас по повод откриване на новата учебна година за Центъра за подкрепа на личностното развитие (ЦПЛР) в града. При лоши меторологчни условия събитието ще се проведе в Културен център „Морско Казино“. Това съобщиха от пресцентъра на  Община Бургас . \r\nНай-големият център за деца и ученици в Община Бургас приема в групите си деца и ученици да се обучават безплатно. Можете да запишете Вашето дете на занимания по рисуване, в школа за информационни технологии, в Театрална школа „Детско царство“, на занимания по БЕЛ за 7 клас, в група по лечебна физкултура, в групи по православно образование, краезнание, в Школа по авио и ракетомоделизъм, в Детски фолклорен танцов ансамбъл „Радост“, НХ „Трепетлика и ДФФ „Шарени гайтани“. \r\nКъм ЦПЛР-Бургас ранноезиковото обучение стартира преди четири години  под надслов „Play and talk witх Echo“. Английски език се изучава във всички детски градини и 1 клас в училищата. Група за изучаване на АЕ I-IV клас се сформира в ЦПЛР-Бургас. Адресът на Центъра е: ул. „Райна Княгиня“ 11, в близост до ул. „Богориди“. Заявления се подават по електронен път или на място на 2 етаж при организатори, както и на самото събитие от 17.00 ч.", "date": "2019.09.26", "title": "Концерт ще се проведе на открита сцена „Охлюва“ в Бургас по повод откриване на новата учебна година за Центъра за подкрепа на личностното развитие в града на 27 септември"}
{"url": "http://www.focus-news.net/news/2019/09/26/2702583/the-times-of-israel-rivlin-vazlozhi-na-netanyahu-da-formira-pravitelstvo-sled-kato-pregovorite-za-golyama-koalitsiya-propadnaha.html", "text": "Президентът на Израел Реувен Ривлин възложи на лидера на партия „Ликуд“ Бенямин Нетаняху да формира следващото правителство на страната, след като преговорите за формиране на голяма коалиция между премиера и председателя на „Синьо-бяло“ Бени Ганц не дадоха резултат, пише  The Times of Israel . \r\nЗаставайки редом с Нетаняху в резиденцията на президента в Ерусалим, Ривлин каза, че макар че нито лидерът на Ликуд, нито Ганц имат подкрепата на мнозинството от депутатите, премиерът има по-добри резултати при формирането на правителство. \r\n„За мен единственият въпрос е кой има най-добрата възможност да създаде коалиция. В тази ситуация 55 депутати подкрепиха Нетаняху, а 54 подкрепиха Ганц. Но 10 от тези от Съвместния списък (на арабските партии) заявиха, че няма да седнат с Ганц, докато пълният блок от 55 заявиха, че ще подкрепят Нетаняху “, заяви Ривлин, обобщавайки кръга си от консултации с различните партии в Кнессет. \r\nРивлин призова партиите да спрат бойкотите на „сегменти на обществото“ и отделни законодатели като потенциални коалиционни партньори, като заяви, че такива условия възпрепятстват формирането на правителство и ако не бъдат оттеглени, ще доведат до безпрецедентни трети избори за по-малко от година. \r\n„Няма значение на кого съм възложил първи да се опита да изгради правителство или на кого, ако е необходимо и подходящо, ще възложа втори“, каза Ривлин. „Освен ако не приключи изключването и бойкотирането на цели сегменти от израелското общество, стига да няма мотивация за създаване на нови съюзи между големи и малки партии, докато няма  истинска воля за постигане на споразумения, за компромис, няма да има правителство“. \r\n \r\nПревод и редакция:", "date": "2019.09.26", "title": "The Times of Israel: Ривлин възложи на Нетаняху да формира правителство, след като преговорите за голяма коалиция пропаднаха"}
{"url": "http://www.focus-news.net/news/2019/09/26/2702598/obshtina-burgas-startira-eko-proekt-za-razdelno-sabirane-na-otpadatsi.html", "text": "Паралелно с амбициозната програма на Община Бургас „Първокласно начало“, малчуганите се учат и разделно да изхвърлят отпадъците си в класната стая още от първия учебен ден, съобщиха от пресцентъра на  Общината .За целта всеки кабинет, където се обучават първокласници, освен че е обзаведен с антибактериални настилки, лед осветление, нови шкафчета, нови единични чинове, които могат да се конфигурират по различен начин, нови интерактивни дъски с възможности за използване на електронни учебници и електронен дневник, разполага  и с  кошчета за разделно събиране на хартия, пластмаса и метал. Днес първокласниците от ОУ „Любен Каравелов“ направиха  атрактивна демонстрация какво са научили по програмата за разделно събиране на отпадъци, участваха в забавна викторина и показаха в какви красиви и полезни неща могат да се превърнат ненужните отпадъци.„Радостно е, че сте толкова малки, а вече  сте научили много важни правила  за опазване на околната среда и с такова усърдие ги спазвате“, похвали малчуганите зам.-кметът по образование и култура Йорданка Ананиева, която присъства на демонстрацията.Специален гост бе и представител на Кампанията „Рециклирай Бургас“, които също работят с бургаски училища и помагат за последващото обработването на отпадъците.", "date": "2019.09.26", "title": "Община Бургас стартира еко проект за разделно събиране на отпадъци"}
{"url": "http://www.focus-news.net/news/2019/09/26/2702597/evropeyskata-komisiya-publikuva-obzor-na-obrazovanieto-i-obuchenieto-za-2019-g.html", "text": "Успоредно с втората Европейска среща на върха по въпросите на образованието Европейската комисия публикува днес Обзорa на образованието и обучението за 2019 г., в който се прави анализ на това как образованието и обучението се развиват в ЕС и неговите държави членки. В Обзора за 2019 г. се отбелязва допълнителен напредък по отношение на важни цели на ЕС в областта на образованието и обучението, но също така се подчертава необходимостта да се предостави по-добра подкрепа за учителите и да се повиши привлекателността на учителската професия. Тибор Наврачич, комисар по въпросите на образованието, културата, младежта и спорта, коментира, че \"за да се изгради устойчива, сплотена и справедлива Европа, трябва да инвестираме в образованието\".  \r\nТова означава преди всичко да инвестираме в учителите, добави той — да им предоставим средствата и признанието, които те заслужават. Успехът на всяка образователна реформа зависи от учителите, смята още Наврачич — ето защо за изграждането на истинско европейско пространство за образование до 2025 г. е от ключово значение да отговорим по-добре на потребностите на учителите. Гордея се с постигнатото с държавите членки през последните години, но предстоят още усилия. Обзорът на образованието и обучението играе жизненоважна роля за по-нататъшното реформиране на образователните ни системи, като ни помага да гарантираме, че всеки може да оползотвори своите таланти. Комисията оказва подкрепа на държавите членки при подобряването на образователните им системи посредством сътрудничество по съответната политика, сравнителни проучвания и програми за финансиране, като например „ Еразъм+“.  \r\nОбзорът — ежегодното водещо издание на ЕС в областта на образованието, е неотделна част от тази работа. Като представя богат набор от политики и насърчава диалога, Обзорът помага на държавите членки да сравняват и подобряват своите образователни системи. Тазгодишното — осмо — издание на Обзора е насочено към учителите. То включва и анализира констатациите от обширното проучване сред учителите, проведено от Организацията за икономическо сътрудничество и развитие. В това последно издание на международното проучване в областта на преподаването и ученето се подчертава необходимостта от обучение на учителите за по-добро справяне с належащите проблеми, като например използването на информационни и комуникационни технологии, преподаването на ученици със специални нужди и преподаването в мултикултурни класни стаи. В отговор на това в Обзора се препоръчва да се гарантира подходящ брой учители в системата, по всички предмети, в селските и в градските райони. В същото време се подчертава, че са необходими повече усилия в областта на политиката, за да се привлекат да преподават най-добрите кандидати и се гарантира, че те са подходящо обучени и мотивирани да останат в професията. Що се отнася до инвестициите в образованието, последните данни на Обзора показват, че публичните разходи за образование в ЕС остават като цяло стабилни на равнище ЕС, но държавите членки продължават да инвестират по-малко в образованието, отколкото преди икономическата криза от 2007—2008 г. Последното издание на Обзора показва, че към момента държавите членки почти са постигнали своята цел за намаляване на преждевременното напускане на училище. Въпреки това, макар делът на отпадналите ученици да е намалял от 14,2 % през 2009 г. на 10,6 % през 2018 г., напредъкът се е забавил от 2016 г. насам. Процентът на младите хора, които притежават диплома за висше образование, нарасна от 32,3 % през 2009 г. на 40,7 % през 2018 г. Обзорът показва също, че по-високото образователно равнище съответства на по-високи равнища на заетост сред наскоро дипломиралите се и по-голямо участие в обучението за възрастни. Делът на децата, записани в образование в ранна детска възраст, нарасна от 90,8 % през 2009 г. на 95,4 % през 2017 г. Въпреки че участието в образованието се разраства в Европа, всеки пети 15-годишен ученик все още не може да реши прости задачи, свързани с четенето, математиката и науките, докато твърде много деца продължават да са изложени на риск от образователна бедност, завърши изявлението си Наврачич.", "date": "2019.09.26", "title": "Европейската комисия публикува \"Обзор на образованието и обучението за 2019 г.\""}
{"url": "http://www.focus-news.net/news/2019/09/26/2702599/aleksandar-andreev-tsik-sektsionnite-izbiratelni-komisii-shte-badat-naznacheni-do-30-septemvri.html", "text": "Централната избирателна комисия работи и ще започне да разглежда методически указания за секционните избирателни комисии до 30 септември,когато комисиите ще бъдат назначени. Това заяви Александър Андреев, говорител на ЦИК, на редовен брифинг, предаде репортер на  Агенция “Фокус” . По думите на Андреев, в предходните дни се работи принципни решения, две от които са по-съществени. “Гласуване на избиратели с грешни, непълни или заличени адреси. Както знаем и на предходни избори има населени места, в които такива адреси нямат обхват. Когато има несъответствие с документа за самоличност, и съответно и в данните на секционните комисии. ЦИК прие това решение, с което помага на общинските администрации в случаите, в които има такива непълни или грешни адреси. тези лица имат избирателните права  да бъдат дописани в избирателните списъци”,обясни Андреев. “Да бъде допуснато гласуване от СИК след като се установи, че лицето има избирателни права и не е включен в списъка. И след като попълни декларация, че не е гласувало на друго място”,добави още говорителят на ЦИК. \r\nТой коментира, че другото решение е свързано с реда за предаване на сгрешените протоколи на СИК. “С последните изменения в изборния кодекс се предоставя само един екземпляр от протокол за отчитане на резултата в съответните видове избори. В случай, че грешките не позволяват представянето на записвания резултат, тоест да бъдат променени окончателните резултати на даден избор”,каза още Андреев. “В този случай се предава сгрешения протокол чрез решение на ОИК се предава нов протокол, който да бъде попълнен. Това са основните моменти, на които наблягаме на обучението на СИК”, допълни Александър Андреев. \r\nВиолета СИМЕОНОВА", "date": "2019.09.26", "title": "Александър Андреев, ЦИК: Секционните избирателни комисии ще бъдат назначени до 30 септември"}
{"url": "http://www.focus-news.net/news/2019/09/26/2702604/gerb-veliko-tarnovo-shte-otkrie-predizbornata-si-kampaniya-na-29-septemvri.html", "text": "Кандидатът на ГЕРБ за кмет на Велико Търново Даниел Панов, кандидатите за кметове на кметства в община Велико Търново и кандидатите за общински съветници от ГЕРБ ще дадат старт на предизборната си кампания на 29 септември от 10.00 часа в храма „Св. Възкресение Христово“, където ще бъде отслужен водосвет за здраве. Това съобщиха от пресцентъра на  ПП ГЕРБ .", "date": "2019.09.26", "title": "ГЕРБ - Велико Търново ще открие предизборната си кампания на 29 септември"}
{"url": "http://www.focus-news.net/news/2019/09/26/2702601/zatvaryat-na-chasti-zooparka-vav-varna-po-vreme-na-predstoyasht-remont.html", "text": "Първият етап от предстоящия ремонт във варненския зоопарк ще започне от сектора с хищниците, клетките на лъвовете и тигрите. Това съобщи директорът на атракциона Иванка Стоянов, предаде репортер на  Радио „Фокус“ – Варна . Предстои да стане ясно кога точно ще започнат дейностите. Според нея, след тази реконструкция, която включва премахване на старите бетонни конструкции и привеждане на средата до по-близка до природата обстановка, в зависимост от хода на обществените поръчки, ремонтите ще продължат и в другите сектори. Идеята е зоокътът да не затваря врати, а да работи през цялото време. Ще бъдат затваряни само тези сектори, в които се извършват дейностите, уточни Иванка Стоянова. \r\nДиана СТОЕВА", "date": "2019.09.26", "title": "Затварят на части зоопарка във Варна по време на предстоящ ремонт"}
{"url": "http://www.focus-news.net/news/2019/09/26/2702600/gerb-haskovo-shte-otkrie-predizbornata-si-kampaniya-na-27-septemvri.html", "text": "ГЕРБ - Хасково ще открие предизборната кампания за Местни избори 2019 на 27 септември. Това съобщиха от пресцентъра на  ПП ГЕРБ .  По традиция ГЕРБ ще стартира кампанията си с водосвет за здраве и благоденствие в църквата „Свети Архангел Михаил” в Хасково. Водосветът ще бъде отслужен от отец Златко от 10.30 часа, а за успех и здраве на всички жители на община Хасково ще се помолят кандидатът за кмет на община Хасково Станислав Дечев, областният координатор Делян Добрев, кандидатите за общински съветници от листата на ГЕРБ - Хасково, кандидатите за кметове на населени, симпатизанти и членове на управляващата партия.", "date": "2019.09.26", "title": "ГЕРБ - Хасково ще открие предизборната си кампания на 27 септември"}
{"url": "http://www.focus-news.net/news/2019/09/26/2702602/gerb-vratsa-startira-predizbornata-si-kampaniya-s-moleben-za-zdrave-i-uspeh-na-28-septemvri.html", "text": "ГЕРБ – Враца ще открие предизборната си кампания на 28 септември 2019 г. от 10.30 часа в Етнографско-възрожденски комплекс „Св. Софроний Врачански”. Това съобщиха от пресцентъра на  ПП ГЕРБ . На срещата пред граждани на Враца и съмишленици ще бъдат представени акценти от Управленската програма на Калин Каменов за следващия мандат, кандидатите за общински съветници и кандидатите за кметове на кметства в община Враца. Преди официалното представяне от 10.00 часа в храм „Св. Възнесение“ ще бъде отслужен Църковен молебен за здраве и успех.", "date": "2019.09.26", "title": "ГЕРБ – Враца стартира предизборната си кампания с молебен за здраве и успех на 28 септември"}
{"url": "http://www.focus-news.net/news/2019/09/26/2702605/6-patnotransportni-proizshestviya-sa-registrirani-vav-velikotarnovska-oblast-po-vreme-na-operatsiyata-edward-prez-2018-godina.html", "text": "6 пътнотранспортни произшествия са регистрирани в областта по време на операцията EDWARD през 2018 година. Това съобщи за  Радио „Фокус“ – Велико Търново  Марияна Христова, говорител на Областна дирекция на МВР в старата столица. Тя припомни, че основната цел на инициативата, която се реализира за четвърта поредна, е в този ден да няма загинали при пътни инциденти. Статистиката показва още, че през 2017-та година по време на операцията в района са отчетени две катастрофи, а през 2016-та година те са били девет, като и в трите години назад не е имало пострадали и ранени. Данните за страната сочат, че преди година катастрофите са били 14, със 17 ранени и без загинали, преди две години инцидентите са били 19, с  един загинал и 25 ранени, а през 2016-та – 11 ПТП, с 14 ранени и без загинали. \r\nЗа страни-членки на ТИСПОЛ и други, присъединили се към операция EDWARD, статистиката отчита за 2018-та – участвали 30 държави – 48 загинали, за 2017-та – 31 държави – 34-ма загинали и за 2016-та – отново 31 държави с 43 загинали. \r\n \r\nЛуиза ТРАНЧЕВА", "date": "2019.09.26", "title": "6 пътнотранспортни произшествия са регистрирани във Великотърновска област по време на операцията EDWARD  през 2018 година"}
{"url": "http://www.focus-news.net/news/2019/09/26/2702606/gerb-pazardzhik-shte-otkrie-predizbornata-si-kampaniya-na-29-septemvri.html", "text": "ГЕРБ  ще открие предизборната кампания в Пазарджик на 29 септември 2019 г. от 11.00 часа с водосвет в предизборния щаб, който се намира на адрес Площад „Възраждане“ 1. Това съобщиха от пресцентъра на  ПП ГЕРБ .", "date": "2019.09.26", "title": "ГЕРБ - Пазарджик ще открие предизборната си кампания на 29 септември"}
{"url": "http://www.focus-news.net/news/2019/09/26/2702609/shofyor-e-osaden-uslovno-za-podkup-na-politseyski-sluzhiteli-v-grad-dalgopol.html", "text": "39-годишният Иблямен А., който беше предаден на съд от Окръжната прокуратура във Варна за даден подкуп на полицейски служители, за да не бъде тестван за алкохол, получи наказание 1 година лишаване от свобода с тригодишен изпитателен срок. Това съобщиха от пресцентъра на  Апелативна прокуратура - Варна .  С присъдата, постановена при условията на съкратено съдебно следствие, му бе наложена и глоба от 1000 лева. Престъплението е извършено на 30 януари тази година в град Дългопол.  \r\nПодсъдимият управлявал автомобила си от Айтос към Провадия. Около 4,27 часа сутринта полицейски служители го спрели за проверка. 39-годишният Иблямен бил поканен да отиде до служебния автомобил, за да бъде тестван за наличие на алкохол с дрегер, но отказал. След отказа единият служител на реда започнал да подготвя талон за медицинско изследване, а  колегата му – разпореждане водачът да не управлява МПС под въздействието на алкохол. Подсъдимият заявил няколко пъти, че  няма да даде кръв за изследване, вадел пари от портфейла си и ги предлагал на служителите, за да не изпълнят  служебните си задължения.  \r\nБил предупреден, че действията му се записват от монтираната камера в полицейската кола. Въпреки това Иблямен успял да остави две банкноти по 20 лева на прага на лявата врата на служебния автомобил, след това отишъл до дясната и хвърлил пред седалката още 2 банкноти по 10 лева. „Айде, готово!“, казал на полицейските служители и тръгнал към колата си. Настигнат бил от полицаите, които му поставили белезници и уведомили дежурната част за случилото се.  \r\nПрисъдата на Варненския окръжен съд подлежи на обжалване пред Апелативния съд.", "date": "2019.09.26", "title": "Шофьор е осъден условно за подкуп на полицейски служители в град Дългопол"}
{"url": "http://www.focus-news.net/news/2019/09/26/2702607/kompleksniyat-onkologichen-tsentar-v-burgas-organizira-bezplatni-profilaktichni-pregledi-za-rak-na-gardata-ot-1-do-31-oktomvri.html", "text": "Комплексният онкологичен център (КОЦ) в Бургас организира от следващия месец безплатни профилактични прегледи за рак на гърдата. Това съобщиха от пресцентъра на  Община Бургас . Традиционната кампания „Бяла лястовица“ е ориентирана за жени от 35 до 50 години, които имат близки – баби, майки и лели, диагностицирани със заболяването. \r\nПрегледите ще се извършват от 1 до 31 октомври всеки ден от 12.30 ч. до 13.00 часа в хирургичният кабинет № 204 на Диагностично-консултативен блок в КОЦ-Бургас . Прегледите включват ултразвуково сканиране на млечните жлези. \r\nЗаписването се извършва предварително на телефон 056/82 01 42 или на място: Бургас, поликлиниката на „КОЦ-Бургас“ ЕООД – регистратура. \r\nОфициалният старт на кампанията „Бяла лястовица“ ще бъде даден на 2 октомври в Културен център „Морско казино“. Тогава ще бъде представен специализираният екип, който ще извършва профилактичните прегледи за рак на гърдата. Амбицията на КОЦ-Бургас е да създаде първият в страната реално функциониращ постоянен екип, който да работи за ранно откриване на заболяването и да организира специфичното лечение и проследяване на пациентите. \r\n„Ракът на гърдата не една болест, а съвкупност от различни процеси, започващи в гърдата, но с много различно поведение според биологията на тумора. Това налага обширно познание и опит, който не може да бъде придобит за няколко месеца. Работим за създаването на този екип над година и вече виждаме промяна“, казват специалистите от КОЦ – Бургас. \r\nСъорганизатор на кампанията е сдружение „Онкоболни и приятели“.", "date": "2019.09.26", "title": "Комплексният онкологичен център в Бургас организира безплатни профилактични прегледи за рак на гърдата от 1 до 31 октомври"}
{"url": "http://www.focus-news.net/news/2019/09/26/2702608/s-moleben-gerb-plovdiv-zapochva-predizbornata-si-kampaniya-na-27-septemvri.html", "text": "С молебен за здраве и успехи на кандидата на ГЕРБ за кмет на Пловдив Здравко Димитров и неговия екип ще започне кампанията на партията за местните избори в града. Това съобщиха от пресцентъра на  ПП ГЕРБ . Той ще бъде отслужен от Негово Високопреосвещенство Пловдивския Митрополит Николай на 27-ми септември от 11.00 часа в храма „Света Марина“.", "date": "2019.09.26", "title": "С молебен ГЕРБ - Пловдив започва предизборната си кампания на 27 септември"}
{"url": "http://www.focus-news.net/news/2019/09/26/2702610/predstaviteli-na-12-zooparka-v-stranata-i-edin-spasitelen-tsentar-se-sabraha-na-rabotna-sreshta-vav-varna.html", "text": "Представители на 12 зоопарка от страната, два от които частни, както и на един спасителен център се събраха на тридневна работна среща във Варна. Основната част от форума се провежда в рамките на днешния ден, като сред присъстващите са и участници от Института по рибни ресурси и аквариума, както и представители на Министерството на околната среда и водите, предаде репортер на  Радио „Фокус“ – Варна . Основните теми на форума са „Организация и работа на Българската асоциация на зоопарковете и аквариумите (БАЗА)“, „Лицензиране на зоопарковете – нормативна уредба, обмен на диви животни“, „Партньорства със зоопарковете от Европа, тенденции и виждания за развитието на зоопарковете“ и Представяне дейността на Спасителния център „Защита на костенурки“в Баня , с лектор Иво Иванчев. „Българската асоциация на зоопарковете и аквариумите в България съществува от 2014 година, но към този момент нямаме дейност. Оказа се, че повечето членове на управителния съвет вече не са директори на зоопаркове. Така че трябва да има събрание, на което да променим управителния съвет. Възникна въпросът дали сме готови да работим, но вчера всички бяхме категорични, че трябва да се направи пререгистрация на Асоциацията“, обясни Иванка Стоянова, директор на варненския зоокът. По думите й, подобна среща е правена преди четири години, отново в морския град. \r\nДиана СТОЕВА", "date": "2019.09.26", "title": "Представители на 12 зоопарка в страната и един спасителен център се събраха на работна среща във Варна"}
{"url": "http://www.focus-news.net/news/2019/09/26/2702611/obshtinskiyat-rakovoditel-na-gerb-svishtov-vnese-v-prokuraturata-signal-za-zloupotrebi-pri-sabiraneto-na-podpisi-za-izdigane-na-nezavisim-kandidat.html", "text": "Сигнал до Районна прокуратура – Свищов изпрати общинският ръководител на ПП ГЕРБ д-р Кристиян Кирилов. Това съобщиха от пресцентъра на  ПП ГЕРБ . Сигналът е във връзка с подадени в Общинската избирателна комисия документи за регистрация на независим кандидат за кмет и получена информация за злоупотреби, извършени при събиране на подписката за издигането му.  \r\nНарушенията, за които сигнализира д-р Кирилов се състоят в подправяне на данни в списъците с избиратели, подкрепящи независимия кандидат. Манипулираните списъци са били предоставени на ОИК от инициативния комитет, който организира издигане на кандидатурата на Никола Терзиев. \r\nСъгласно изборните правила, право да посочват и регистрират независим кандидат за кмет в градовете с до 50 000 жители, какъвто е Свищов, имат най-малко 500 избиратели от общината. На основание чл.418, ал.2 от Изборния кодекс и Решение № 645-МИ/22.08.2019г. на Централната избирателна комисия, Териториалното звено на ГРАО е извършило проверка на данните от списък на избиратели, подкрепящи  регистрацията в ОИК  на независимия кандидат за кмет на Община Свищов.  \r\nОт проверката се установява, че от представените в списъка общо 737 броя избиратели, коректните записи, установени от ГРАО, са едва 491. Поради недостигът на 9 гласа е депозиран нов списък с 19 лица, за които няма данни как са събирани и дали това са действителни гласове.  \r\nВносителят на сигнала д-р Кирилов обаче съобщава за достигнали до него сведения за подправяни данни /подписи/ на лица от списъка с избиратели, подкрепящи регистрацията в ОИК.  \r\nЕдно от тези лица е жител на с. Ореш, който фигурира в подписката, но твърди, че не се е подписвал. В допълнение, в списъка с избиратели, подкрепящи кандидатурата, депозиран от инициативния комитет, има подписани починали хора, информация за които вносителят на сигнала е предоставил на прокуратурата.  \r\nЕдин от вписаните покойници например е жена, която о години живее в Гърция, като неотдавна е починала там, без изобщо да се е прибирала в България.  \r\nСпоред вносителя на сигнала, очевидно са налице множество злоупотреби с данните на хора.  \r\n„Като общински ръководител на ПП ГЕРБ – Свищов съм загрижен за законосъобразното провеждане на местните избори в нашата община, като именно тези фалшификации в изборните списъци сриват доверието на съгражданите ни в изборния процес“, се посочва в в сигнала. В него д-р Кирилов моли компетентните органи да извършат подробна проверка по случая, за да не се допусне провеждането на незаконосъобразни избори.", "date": "2019.09.26", "title": "Общинският ръководител на ГЕРБ – Свищов внесе в прокуратурата сигнал за злоупотреби при събирането на подписи за издигане на независим кандидат"}
{"url": "http://www.focus-news.net/news/2019/09/26/2702612/sastavite-na-sektsionnite-izbiratelni-komisii-v-kardzhali-shte-badat-naznacheni-s-reshenie-na-oik-na-27-septemvri.html", "text": "Съставите на секционните избирателни комисии за местните избори през октомври предстои да бъдат назначени с решение на ОИК - Кърджали утре вечер към шест часа и ще бъдат публикувани на сайта на РИК по съответния ред. Това съобщи за  Радио „Фокус“  Величка Георгиева, зам.-председател на Общинска избирателна комисия - Кърджали. Тя допълни още, че това назначение ще бъде на база  предложение от общинска администрация и по съгласие на всички политически сили, които са се споразумели съответно за девет и седем членни състави. Този поименен списък с всички данни данни ще бъдат публикуван и на сайта на ОИК - Кърджали.  \r\nРегистрираните партии и коалиции на брой общо са 10, като девет са партии и коалиции и един инициативен комитет. Тегленето на жребия за поредността на участниците в публичните дебати е осъществено от зам.-председателя на ОИК Величка Георгиева в присъствието лидера на БСП в Кърджали Георги Кючуков и кандидатът за кмет на СДС - Иван Коларов. „Имаме решение от снощи. Първи са Коалиция „Демократична България“; втори - ПП ГЕРБ, трети - Коалиция БСП „За България“, четрвърти е ПП Движение„България за гражданите”; пети - ПП Дост, 6-ти ПП Атака, 7-ма е политическа партия СДС; 8-ми е Инициативен комитет за издигане на Селвер Сефер за независим кандидат на кметство Велешани, 9-та е ДПС и 10-та по ред е Партия „Воля“. \r\nКандидатите за кметове на Кърджали са осем, като за: ДПС е Хасан Азис; за ГЕРБ - Никола Чанев, за БСП - Милко Багдасаров; на „Движение България на гражданите“ - Стоян Георгиев; Съюз на демократичните сили - Иван Коларов; за „Воля“ - Иван Кадънков;  за коалиция „Демократична България“ -  Радослав Милев; за партия ДОСТ - Мехмед Ходжа; и Севим Салиф - независим кандидат за кметство с Велешани. 41 ще бъдат новите общински съветници в общината. ДПС имат пълна листа  - 41, ГЕРБ също има 41 кандидати в листата си, „Движение България на гражданите“ – 8, Коалиция БСП „За България“ с 22;  СДС - 8 кандидата; „Демократична България“ – 13. \r\nДарина ДЕЕНИЧИНА", "date": "2019.09.26", "title": "Съставите на секционните избирателни комисии в Кърджали ще бъдат назначени с решение на ОИК на 27 септември"}
{"url": "http://www.focus-news.net/news/2019/09/26/2702614/gerb-sliven-otkriva-predizbornata-si-kampaniya-na-30-septemvri.html", "text": "ГЕРБ - Сливен ще даде официално начало на предизборната си кампания със специално събитие, представящо основните приоритети в програмата за управление на общината. Това съобщиха от пресцентъра на  ПП ГЕРБ . На 30 септември от 18.30 часа в Драматичен театър „Стефан Киров“ Стефан Радев и кандидатите за общински съветници ще разкрият какъв е планът за обновяване на градската среда; как ще се работи за икономическото развитие на Сливен и  какво се предвижда за подобряване на техническата инфраструктура. \r\n„Повече за хората тук“ е специално събитие, на което ще се разкрие още и от приоритетите на кандидатите под номер 43 в бюлетината по отношение на сигурността, образованието, туризма, здравеопазването и социалната политика. Сливналии ще имат възможността да научат повече и за постигнатото от екипа на Стефан Радев през изминалия четиригодишен мандат. \r\nГостите в театъра ще имат възможността да се запознаят и с кандидатите за кметове на ГЕРБ в населените места в общината.", "date": "2019.09.26", "title": "ГЕРБ - Сливен открива предизборната си кампания на 30 септември"}
{"url": "http://www.focus-news.net/news/2019/09/26/2702616/ekaterina-borisova-bchk-obuchenieto-po-bezopasno-povedenie-po-patishtata-tryabva-da-zapochva-ot-nay-ranna-vazrast.html", "text": "Обучението по безопасно поведение по пътищата трябва да започва от най-ранна възраст. Това каза за дневният информационен блок „Добър ден“ на  Радио „Фокус“  Екатерина Борисова  от Българския червен кръст (БЧК) по повод европейският ден  „Без загинали на пътя“, който отбелязваме днес. БЧК е провел открит урок по пътна безопасност на деца от 1-ви до 4-ти клас. До 31 октомври продължава кампанията на БЧК, чиято цел е подпомагане на деца, пострадали при пътни инциденти, каза Борисова. „Всеки ден разбираме, че някъде в страната се е случил пътен инцидент. За съжаление в тях не рядко пострадват и загиват пътници. Най-лошо е, когато тези жертви са деца. Децата жертви на ПТП, които нашия фонд ежегодно подпомага в по-голямата си част са били пътници в колата, но често са пострадали на пешеходна пътека. Искрено се надяваме и призоваваме към отговорно отношение на шофьорите“, каза тя.  Екатерина Борисова припомни, че според статистика през 2018 г са пострадали 1132 деца при ПТП, а 35 са загинали. За сега в сравнение с миналата година инцидентите на пътя с деца са по-малко. Всеки, който желае да подкрепи дете пострадало при катастрофа може да изпрати SMS на номер 1255 на цената на 1 лев. \r\nЕвелина БРАНИМИРОВА", "date": "2019.09.26", "title": "Екатерина Борисова, БЧК: Обучението по безопасно поведение по пътищата трябва да започва от най-ранна възраст"}
{"url": "http://www.focus-news.net/news/2019/09/26/2702618/aleksandar-andreev-tsik-v-tsentralnata-izbiratelna-komisiya-sa-postapili-5-signala-i-32-zhalbi-sreshtu-reshenie-na-obshtinskite-izbiratelni-komisii.html", "text": "В Централната избирателна комисия (ЦИК) са постъпили 5 сигнала и 32 жалби срещу решение на общинските избирателни комисии. Това съобщи говорителят на ЦИК Александър Андреев на редовен брифинг, предаде репортер на  Агенция \"Фокус\" . \"22 от жалбите са свързани с регистрации на партии и коалиции. Жалби срещу решения на ЦИК са постъпили - 14 от тях, висящи са две жалби, които са в Административен съд София-град\", обясни Андреев. \"Това са жалби, свързани с решението, с което ЦИК определи три пункта за вземане на протоколите в общинските избирателни комисии в столични общини\", добави говорителят на ЦИК.  \r\n\"Основните срокове, които предстоят в работата, както на изборната администрация, така и свързана с права на избирателите - до днешния ден, ако до 17.00 часа някой от кандидатите се откаже, партията, коалицията може да предложи друг кандидат на негово място. Ако имаме отказ от регистрация, партията може да предложи друг кандидат\", допълни още Александър Андреев.  \r\nВиолета СИМЕОНОВА", "date": "2019.09.26", "title": "Александър Андреев, ЦИК: В Централната избирателна комисия са постъпили 5 сигнала и 32 жалби срещу решение на общинските избирателни комисии"}
{"url": "http://www.focus-news.net/news/2019/09/26/2702619/ivan-tachev-kmet-na-belozem-kato-evropeysko-selo-na-shtarkelite-imame-investitsii-no-i-ne-malko-otgovornosti.html", "text": "Като европейско село на щъркелите Белозем има инвестиции, но и не малко отговорности. Това каза за предаването  „Екологичен резонанс“  на  Радио „Фокус“  кметът на селото Иван Тачев. Той коментира новооткрития Информационен Център за белия щъркел, който според кмета ще допринесе за туризма в Белозем, но на първо място ползите от него са възпитателни. „Най-голямата инвестиция са нашите деца. Ние акцентираме върху възпитанието на подрастващите. От 2005 година, от когато селото е в Мрежата на Европейските села на белия щъркел, се наблюдава израстване на хората. Идеята за откриването на Центъра е от 2014 г. и е на читалище ,,Просвета 1909“, кметството и Община Раковски, с подкрепата на Зелени Балкани“, коментира Тачев. Той благодари на фондация ЕвроНатур, която е финансирала идеята, както и на Община Раковски, предоставила помещението, в което сега се намира Информационния Център на белия щъркел и е спонсорирала изграждането на необходимите съоръжения. Кметът Иван Тачев каза още, че през тази и миналата година Лихтенщайн, Швейцария и Германия са финансирали проект на стойност близо 60 000 евро за изграждане на две влажни ливади в Белозем. Резултатът не е закъснял, коментира кметът. „Влажните ливади биват окосявани, за да няма висока растителност. До сега в този край не е имало жерави, но миналия месец бяха забелязани 8 в една от новоизградените ливади. Други водолюбиви животни и птици също намират дом там“, добави Тачев. Кметът отбеляза, че щъркелът и наличието на различни птици в Белозем са индикатор на добрата околна среда. \r\n \r\nЙоланда ПЕЛОВА", "date": "2019.09.26", "title": "Иван Тачев, кмет на Белозем: Като европейско село на щъркелите имаме инвестиции, но и не малко отговорности"}
{"url": "http://www.focus-news.net/news/2019/09/26/2702617/apelativniyat-spetsializiran-nakazatelen-sad-ostavi-v-aresta-marinela-arabadzhieva.html", "text": "Апелативният специализиран наказателен съд отмени определението на Специализирания наказателен съд от 18 септември \r\n2019 г., с което мярката за неотклонение „Задържане под стража“ на обвиняемата Маринела Арабаджиева бе изменена в „Домашен арест“ заради влошено здраве.Това съобщиха от  Специализираната прокуратура . Съдът се съобрази с протеста на прокуратурата срещу изменението на наложената й най-тежка мярка за процесуална принуда, като взе предвид представената в съдебното заседание актуална експертна медицинска справка за здравословното състояние на Арабаджиева. Според документа тя е без значими оплаквания и задоволително общо здравословно състояние. Съдебният състав определи, че условията за престой в помещенията за арест, включително тези за стационарно наблюдение и лечение, са подходящи и относими към актуалното здравословно състояние на обвинената за участие в организирана престъпна група за данъчни престъпления и пране на пари.Определението на Апелативния специализиран наказателен съд не подлежи на обжалване.", "date": "2019.09.26", "title": "Апелативният специализиран наказателен съд остави в ареста Маринела Арабаджиева"}
{"url": "http://www.focus-news.net/news/2019/09/26/2702615/nyama-polucheni-signali-za-shteti-ili-postradali-na-teritoriyata-na-oblastta-sled-usetenoto-v-burgas-zemetresenie.html", "text": "Няма получени сигнали за щети или пострадали на територията на областта, след усетеното в Бургас земетресение, което бе регистрирано в Западна Турция. Това потвърдиха за  Радио \"Фокус\" - Бургас  от Областна администрация - Бургас. По данни на Европейския средиземноморски сеизмологичен център (EMSC) земетресение с магнитуд от 5,7 по скалата на Рихтер бе регистрирано в Западна Турция в 13:59 часа местно време (съвпада с българското време). Епицентърът на труса е бил на 66 км западно от Истанбул и на 37 км югозападно от Бююкчекмедже, с дълбочина от седем километра под земната кора.", "date": "2019.09.26", "title": "Няма получени сигнали за щети или пострадали на територията на областта, след усетеното в Бургас земетресение"}
{"url": "http://www.focus-news.net/news/2019/09/26/2702620/obshtina-dobrich-s-yubileyna-nagrada-za-tsyalosten-prinos-za-sotsialnoto-razvitie-na-balgariya.html", "text": "Председателят на Националния алианс за социална отговорност Георги Георгиев връчи днес на зам.–кмета д-р Емилия Баева юбилейна награда на Община Добрич за активни отговорни политики и цялостен принос за социалното развитие на България. Индивидуални награди на Алианса получиха зам.–кметът на Община Добрич д-р Емилия Баева, народният представител д-р Хасан Адемов и директорът на Центъра за социални услуги в Добрич Албена Донева. Наградите се присъждат по повод 10–години от създаването на Националния алианс. Те бяха връчени в рамките на Националния форум „Социални услуги, социално предприемачество и заетост“, който се провежда днес и утре в курортното селище Кранево. Това съобщиха от  Община Добрич . Организатори на националния форум са Министерството на труда и социалната политика, Агенцията за социално подпомагане, Националният алианс за социална отговорност и Община град Добрич. В рамките на събитието се дебатират пресечните точки и ще се обединят ресурсите между социалните услуги, социалната икономика, социалното предприемачество и формите на подкрепа за заетост на хората с увреждания с цел по – ефективно социално включване и развитие. Д-р Емилия Баева представи социалните услуги на Община град Добрич.  В следобедния панел на форума председателят на Управителния съвет на Фондация „Св. Николай Чудотворец“ Мария Методиева ще разкаже историята на социалното предприятие „Чудната градина“. То е първото социално предприятие в град Добрич, в което работят младежи с интелектуални затруднения. Те произвеждат разсад за цветя, плодове и зеленчуци на 4 дка площ.  Съоснователят на Социалната чайна – Варна и ръководител на менторската програма в ЦСНТДБУ в Добрич Стояна Стоева ще запознае участниците с   добри социални практики.\tВъв форума ще участва и генералният директор на „Есетере България“ Пламен Николов, който ще представи успешното сътрудничество между местната власт и социално отговорния бизнес.", "date": "2019.09.26", "title": "Община Добрич с юбилейна награда за цялостен принос за социалното развитие на България"}
{"url": "http://www.focus-news.net/news/2019/09/26/2702613/afp-ali-hameney-nareche-evropa-neblagonadezhdna-i-osadi-agresiyata-sreshtu-teheran.html", "text": "Иранският върховен водач аятолах Али Хаменей обвини европейските правителства в агресия срещу Техеран и заяви, че на Европа не може да се вярва, предава  AFP . \r\n„Европейците се представят като медиатори и казват много неща, но всички те са празни“, заяви Хаменей в изявление на официалният си сайт. \r\n„На страните, които се държат агтресивно към ислямската система не може да се вярва, като принципно това е САЩ, но също и някои от тези европейски страни, тъй като те се държат агресивно към иранската нация“, добави върховният лидер. \r\n \r\n  Теодор Пенев", "date": "2019.09.26", "title": "AFP: Али Хаменей нарече Европа „неблагонадеждна“ и осъди агресията срещу Техеран"}
{"url": "http://www.focus-news.net/news/2019/09/26/2702624/nimh-s-19-sm-se-e-povishilo-nivoto-na-reka-pirinska-bistritsa-pri-selo-gorno-spanchevo.html", "text": "През изминалото денонощие в резултат на валежи са повишавали нивата във водосбора на река Струма, по-съществено при село Горно Спанчево на река Пиринска Бистрица с до 19 см и при село Полена на река Сушицка с до 17 см. Това показва справка на сайта на  Националния институт по метеорология и хидрология  (НИМХ). Регистрираните колебания на речните нива за водосбора на река Места са от -7 см до +6 см, а за водосбора на река Струма от -18 см до +19 см. Водните количества на реките в басейна са под праговете за средни води, с изключение на река Пиринска Бистрица при с. Спанчево, която е с водно количество около прага за високи води. Днес и през следващите три дни речните нива в Западнобеломорския басейн ще останат без съществени изменения. Водните количества ще бъдат под праговете за внимание.", "date": "2019.09.26", "title": "НИМХ: С 19 см се е повишило нивото на река Пиринска Бистрица при село Горно Спанчево"}
{"url": "http://www.focus-news.net/news/2019/09/26/2702622/filial-na-detska-mlechna-kuhnya-shte-bade-razkrit-v-selo-gorno-cherkovishte-obshtina-kazanlak.html", "text": "Казанлък: В село Горно Черковище ще бъде разкрит филиал на Детска млечна кухня. Това бе едно от решенията, взети на последното за мандата заседание на Общинския съвет (ОбС)в Казанлък, предаде кореспондент на  Радио „Фокус” . Решението е във връзка с постъпило искане от кмета на Горно Черковище и желаещи майки на деца до 3-годишна възраст от населеното място, които искат да ползват услугите на Детска млечна кухня. „Там няма разкрит филиал, а процедурата изискква решение на ОбС и осигуряване на подходящо помещение, което вече е направено. Самата кухня има капацитета да поддържа още един филиал. Разкриваме този филиал за удобство на всички млади родители в Горно Черковище”, каза заместник – кметът Лилия Цонкова. Тя поясни, че средно дневно броят на децата, които изхранва Детска млечна кухня за времето от началото на 2019 година до края на месец август е 207, а средно месечно – 4 339 деца. Издръжката на Кухнята е подпомагана със средства от бюджета на Община Казанлък, а родителите заплащат минимална такса. \r\nЗаедно с разкриването на филиал на Детска млечна кухня кметството на Горно Черковище работи по съвместен проект със Сдружение „Бъдеще за децата” - „Шанс за всяко дете”, който е насочен към децата до 6 години и техните семейства. За целите на проекта Община Казанлък е предоставила специално, което е с обща площ от близо 23 квадратни метра и се намира в бившата детска ясла на селото.  \r\nВ Горно Черковище Сдружението предлага интегрирани услуги – социални грижи, здравеопазване, образование за възрастни, общностно развитие.  \r\nС реализацията на проект „Шанс за всяко дете“ в община Казанлък се въвежда и програмата „Сигурен старт“. Целта на тази услуга е подкрепа и овластяване на родители, семейства и общности за намаляване случаите на неглижиране, недобра грижа и осигуряване на възможност за пълноценно ранно развитие на деца от малките населени места и от рискови общности. Проектът се финансира по програма „Силата на семейството и общността“ на фондация „Лале“и фондация „Оук“. За целите на проекта са осигурени 67 хил. лв. за срок от три години. \r\nСлавяна ГАЙДАРОВА", "date": "2019.09.26", "title": "Филиал на Детска млечна кухня ще бъде разкрит в село Горно Черковище, община Казанлък"}
{"url": "http://www.focus-news.net/news/2019/09/26/2702623/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. Във връзка със Световния ден на туризма –27 септември, ОП „Туризъм” в Асеновград организира пешеходен преход. Той ще се проведе на 29 септември (неделя), а тази година избраната дестинация е красивият водопад „Лястовичи вир“, намиращ се над село Долнослав. Повече подробности за маршрута, през който ще преминат любителите на природата ще ни предостави Димитър Кирков, директор на ОП „Туризъм“. От него ще научим и колко души са посетили пещерата „Добростански бисер“ през последния сезон. \r\nГрадската библиотека ”Паисий Хилендарски” в Асеновград получи одобрение на проекта си по програма „Българските библиотеки – съвременни центрове за четене и информираност“ за 2019 г. Общата стойност на проекта е близо 10 000 лв. В проекта са включени 770 библиотечни документа на 92 издателства. Предстои подписване на договор с Министерство на културата, набавяне на заглавията, техническа обработка  и включването им във фондовете на библиотеката. Наш събеседник по темата ще бъде Милена Марковска, директор на Градската библиотека. \r\nВ предаването днес ще ви поканим да посетите изложбата „Четири поколения живопис“. Тя показва част от творчеството на четири поколения творци – на Теодор Пеев – общественик, краевед, богослов, художник-реставратор, на неговата леля доц. Антония Пеева, на баба му – Добра Пеева, и на дъщеря му Пламена Пеева. Повече за изложбата и за това как възникна идеята за представянето й пред жителите и гостите на Асеновград ще ни разкаже самият Теодор Пеев. \r\n \r\n Предаването „Асеновград – Богоизбран пред портите на Родопите“ се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.09.26", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/09/26/2702626/zemetresenieto-v-turtsiya-be-useteno-vav-varna.html", "text": "Земетресението в Турция бе усетено във Варна, предаде репортер на  Радио „Фокус“ – Варна . Стотици варненци са усетили труса в Турция. Най-силно земетресението е усетено по високите етажи на жилищните кооперации в града. \r\nПо-рано днес в Турция е регистрирано земетресение с магнитуд 5.7 по Рихтер. \r\nДесислава ВАСИЛЕВА", "date": "2019.09.26", "title": "Земетресението в Турция бе усетено във Варна"}
{"url": "http://www.focus-news.net/news/2019/09/26/2702628/dimitar-petrov-spetsializirana-prokuratura-rabotata-po-razsledvaneto-na-hakerskata-ataka-sreshtu-nap-prodalzhava-s-nestihvasht-ustrem.html", "text": "Работата по разследването на хакерската атака срещу НАП продължава с нестихващ устрем. Това каза административният ръковдител на Специализираната прокуратура Димитър Петров по време на изслушване във Временната анкетна комисия за хакерската атака срещу НАП, предаде репортер на  Агенция „Фокус“ . „Към настоящия момент не може да твърдим, че досъдебното производство е в своя начален етап. Може би сме в средата. Към настоящия момент се анализират всички събрани до момента доказателства, чрез извършваните претърсвания и свързаните с тях изземвания. Назначени са множество технически експертизи“, каза той. По думите му е изискана информация от държавни институции, които са били жертва на този тип атака на тази група лица. „Работата продължава с нестихващ устрем, проверяват се различни тези, свързани с изнесените от свидетелите по делото обстоятелства. Свидетелите, които са били жертва на дейтвията на групата. Това е, което мога да ви кажа към настоящия момент“, допълни още Петров.  \r\nДеница КИТАНОВА", "date": "2019.09.26", "title": "Димитър Петров, Специализирана прокуратура: Работата по разследването на хакерската атака срещу НАП продължава с нестихващ устрем"}
{"url": "http://www.focus-news.net/news/2019/09/26/2702630/bansko-e-pred-praga-na-nay-obichanata-sedmitsa-v-godinata.html", "text": "Наред с фестивалите, събитията, концертите и изложбите през годината, Банско има своя ден - денят в които празнува обявяването на свободата си. И защото събитията, които Общината е подготвила за жителите и гостите си, не могат да се съберат в един ден, Банско ще празнува повече от седмица. Това съобщиха от пресцентъра на  Общината . Началото поставя известният творец Константин Икономов, който чества своя 80 годишен юбилей с представяне и рецитал по най-новата си книга- „Въглени”. Тържеството на опита и таланта, ще е съпътствано с изложба на пластики от камък и дърво, които авторът е изработил през лятото на 2019-а. Константин Икономов кани своите приятели и ценители на творчеството му, на 28-и септември (събота), в тържествената зала на читалището от 18.00 часа да споделят с него личния му и на родния му град празници. \r\nНа 30-и септември (понеделник) в „Дом на изкуствата”, към Музеен комплекс Банско в 17.00 часа ще бъде открита изложба на оръжия, а от 17.30 часа ще бъдат наградени победителите в конкурса „Красивите градини на Банско”, в който участваха грижовни собственици на градини, подчертаващи красотата на планинския град. \r\nВ първия ден от новия месец (вторник), в Големия салон на читалището, ви каним на театър. Трупата е местна и е събрана по желание на Георги Икономов, който възроди театралните традиции в Банско. По време на летния фестивал „На публиката с любов”, пиесата „Има ли смисъл да утепваме мечка” се радва на най-многобройна посещаемост и едва побра желаещите в залата. Второто представление е в чест на празника на Банско. Началото е 18.00 часа, входът е свободен, а забавлението – гарантирано. \r\nНа 2-ри октомври, предстои награждаване на децата, участници в конкурса под егидата на Георги Икономов – „Имало едно време – през детските очи”. Малки, големи и още по-големи момичета и момчета, се състезават за големите награди в три категории – рисунка, художествен текст и фотография. Изложбата от творбите им, ще бъде подредена във фоайето на читалището, а награждаването на победителите в сряда от 17.00 часа \r\nНа 3-ти октомври от 10.30 часа, каним на образователно куклено шоу най-малките зрители на спектакъла от турнето на ЕКОПАК - „Нахрани ме разделно”. Посещението е за децата от детските градини и е в Големия салон на читалище „Никола Вапцаров” Банско. \r\nВечерта , празникът на града ще се усети с пълна сила под стъпките на един от съставите, съхраняващи традициите и фолклорния дух на Банско. Юбилейният концерт на „Бански фукли”,  ще започне точно в 18.00 часа отново в Големия салон. Входът е свободен. \r\n4-ти октомври е ден за движение на открито. На язовир „Белизмата” от 10.00 до 12.00 часа ще се проведе традиционното състезание \"Детето риболовец- без дрога\". От  14.00 на градския стадион „Св. Петър”, ви каним на спортен празник с надслов „Игрите от вчера и днес”, където децата ще имат възможност да участват в организирани игри от времето на техните баби и дядовци - забравени , но така ценни в днешно време.  \r\nВ 18.00 часа в Посетителски-информационен център ще бъде прожекцията на филма на Валери Яков. Участието на професор Михаил Неделчев и Георги Икономов, прави „Подвигът и другите обикновени неща”, достойна част от празника на града и невъзможен за изпускане. \r\n5-ти октомври е наситен на събития още от 9.00 часа, когато в църквата „Света Троица ще се отслужи Тържествена литургия,  а в 10.00 часа на паметниците и паметните плочи ще бъдат положени венци и цветя в памет на загиналите. \r\nВ 10.30 часа е Възпоменателното тържество с откриване на бюст-паметник на Гоце Делчев на едноименната улица, превърната в любимо място и еталон за града.  \r\nВечерния концерт на местни фолклорни състави към читалище „Никола Вапцаров” и специалното участие на ансамбъл „Българе” ще постави край на тържествата по повод празника на Банско. Спектакълът „Духът на България” започва в 18.00 часа на площада и завършва с внушителна заря.", "date": "2019.09.26", "title": "Банско е пред прага на най-обичаната седмица в годината"}
{"url": "http://www.focus-news.net/news/2019/09/26/2702629/zemetresenieto-v-turtsiya-e-useteno-po-visokite-etazhi-v-sliven.html", "text": "Земетресението в Турция е усетено в Сливен. Най-силно трусът е усетен по високите етажи на жилищните сгради. „Сигнали за нанесени материални щети до момента няма“, съобщи  инж. Снежана Кънева, началник на отдел началник отдел „Сигурност и управление при кризи“ в Община Сливен . \r\nЗеметресението с магнитуд 5.7 по скалата на Рихтер е регистрирано в 13.59 часа в Западна Турция, сочат данните на Европейския сеизмологичен център. Освен в Сливен трусът е усетен в Ямбол, Свиленград и Бургас. \r\n \r\nЕпицентърът е на дълбочина 12 км и е установен на 67 км западно от Истанбул.", "date": "2019.09.26", "title": "Земетресението в Турция е усетено по високите етажи в Сливен"}
{"url": "http://www.focus-news.net/news/2019/09/26/2702627/87-proverki-e-izvarshila-inspektsiyata-po-truda-v-kardzhali-za-mesets-avgust-i-e-sastavila-16-nakazatelni-postanovleniya-za-10-500-lv.html", "text": "87 проверки е извършила Инспекцията по труда в Кърджали за месец август и е съставила 16 наказателни постановления за 10 500 лв. , съобщи на брифинг Ангелина Бабунска, директор на Дирекция \"Инспекция по труда\" в Кърджали, предаде кореспондент на   Радио „Фокус“  . Повечето всички издадени предписания са свързани с нарушения по трудовите правоотношения и изплащането на заплатите и обезщетенията. „В тази връзка забавените трудови възнаграждения и обезщетения са за обща стойност 34 хиляди лв. и са само в едно предприятие. Установили сме, че там на работниците се дължат заплати и обезщетения за около два месеца“, допълни още Ангелина Бабунска. Освен наложените принудителни административни мерки на работодателите, търсена е и административно-наказателна отговорност, затова са съставени 21 бр. актове за установяване на административно наказание, като 20 от тях са за нарушение на трудовото законодателство. В това число влизат 6 за работа без сключени трудови договори, договори един ден, за работа на непълнолетни лица без разрешение от Инспекция по труда и 4 акта за нарушение на междудневната и седмичната почивка. Издадени са също 16 бр. наказателни постановления и тяхната обща стойност е 10 500 лв., като от тях са връчени 12 броя редовно връчени, като средният размер на глобата за месец август 2019 година е 1500 лв. \r\nДарина ДЕЕНИЧИНА", "date": "2019.09.26", "title": "87 проверки е извършила Инспекцията по труда в Кърджали за месец август и е съставила 16 наказателни постановления за 10 500 лв."}
{"url": "http://www.focus-news.net/news/2019/09/26/2702631/yeni-safak-turskata-pokupka-na-s-400-ne-bi-tryabvalo-da-narushava-vzaimootnosheniyata-sas-sasht-smyata-erdogan.html", "text": "Президентът на Турция Реджеп Тайип Ердоган заяви, че решението на Анкара да закупи руските системи за противовъздушна отбрана не би трябвало да нарушава взаимоотношенията между неговата страна и Белия дом, пише турският вестник  Yeni Safak , като се позовава на американски медии. \r\n„За нас проблема с С-400 определено не трябва да ощетява връзките между САЩ и Турция“, заяви Ердоган в интервю, като добави, че сделката за зенитно-ракетните системи е въпрос за турската национална сигурност. \r\nТой добави, че други страни от НАТО като България, Гърция и Словакия също ползват руски установки за противовъздушна система. \r\nПрезидента наблегна на това, че взаимоотношенията между Анкара и Вашингтон са добри от много дълго време и са построени на базата на много силни връзки. \r\n„Нашата крайна цел е да разширим нашите икономически взаимоотношения между Турция и САЩ и да увеличим търговските връзки между двете страни така, че (печалбите) да достигнат до сто милиарда“, добави президента. \r\nПо-рано Белия дом изключи Анакара от проекта по създаването и произвеждането на изтребителя Ф-35, като заяви, че покупката на руските системи за ПВО може да поставят под риск самолета, твърдение което Турция продължава да отрича. \r\nПо-късно на съвместна среща в Осака, президента Ердоган и Тръмп се срещнаха и американският лидер заяви, че Турция е била третирана несправедливо за решението си да закупи системите. Тогава той хвърли вината за цялата „каша“ на администрацията на бившия президент на САЩ Барак Обама. \r\n \r\n  Теодор Пенев", "date": "2019.09.26", "title": "Yeni Safak: Турската покупка на С-400 не би трябвало да нарушава взаимоотношенията със САЩ, смята Ердоган."}
{"url": "http://www.focus-news.net/news/2019/09/26/2702632/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването „Дупница – ключът към Рила“ на  Радио „Фокус“  ще поставим акцент върху провелата се в града обща трудова борса. Инициативата е на Дирекция „Бюро по труда” – Дупница. Основна цел на борсата е осъществяване на контакти и обмяна на информация между търсещи работа лица и работодатели, както и възможност за директен подбор от страна на работодателите. По темата ще разговаряме с Наташа Илиева, директор на дирекцията. Ще обърнем внимание и на дейността на библиотеката към най-голямото дупнишко читалище – „Зора”. Причината е спечелен проект пред Министерство на културата, благодарение на който в библиотечния фонд ще постъпят нови книги. Наш събеседник ще бъде главният библиотекар Валентина Алексиева. Конкурс за рисунка на тема „Моят свят в моя град“ организират Община Дупница и Местната комисия за борба срещу противообществените прояви на малолетните и непълнолетните. Поводът е предстоящия празник на Дупница – 19 октомври. По темата ще разговаряме с Ани Пепелджийска, експерт в отдел „Култура” към Община Дупница. В рамките на предаването ще ви запознаем и с по-важните и интересни новини от общинска администрация за изминалите седем дни. \r\n \r\nПредаването „Дупница – ключът към Рила “ се излъчва на честотите на  Радио „Фокус“ – Пирин  всеки четвъртък от 16.00 до 17.00 часа с водещ Венцеслав Илчев.", "date": "2019.09.26", "title": "Акценти в предаването „Дупница – ключът към Рила “ по Радио „Фокус“ – Пирин"}
{"url": "http://www.focus-news.net/news/2019/09/26/2702621/tass-zapisat-na-razgovora-na-tramp-sas-zelenski-pokaza-che-nyama-osnovaniya-za-impiychmant.html", "text": "Стенограмата от разговора между президентите на САЩ и Украйна Доналд Тръмп и Владимир Зеленски показа, че американският лидер не изнудва украинския си колега, като изисква той да съдейства за разследването срещу сина на бившия вицепрезидент Джо Байдън в замяна на военна помощ и затова няма причина за импийчмънт, предава  TACC .  \r\nToва мнение изрази Димитри Суслов, заместник-директор на Центъра за европейски и международни изследвания в Руския национален икономически университет. \r\nТвърденията, че Тръмп е оказал натиск над Зеленски предизвикаха голям скандал във Вашингтон. По-рано Камарата на представителите на САЩ, начело с Демократическата партия, обяви началото на процедурата по импийчмънт срещу републиканския президент Тръмп. Демократът Байдън сега е най-вероятният съперник на Тръмп на предстоящите президентски избори в САЩ през 2020 година. \r\n\"Първо, Тръмп изобщо не каза какво ще се случи, ако Зеленски не проведе тези разследвания или не им помогне, като по този начин напълно елиминира варианта за изнудване. Второ, както следва от този препис (стенограмата), самият Зеленски е решен да направи тези разследвания\", каза Суслов. \r\n„Този препис е мощен аргумент в полза на факта, че обвиненията на демократите са несъстоятелни\", добави той. \r\nВ същото време Суслов обърна внимание на това, че въпреки всички доказателства, демократите няма да променят гледната си точка и е вероятно да обвинят ръководителя на Белия дом в \"косвено изнудване\". \r\nОсвен това експертът очаква, че по време на предизборната кампания на Байдън, демократите отново ще повдигнат темата за руската „намеса“. \r\n„Обвиненията срещу Тръмп ще продължат, но те няма да могат сериозно да повлияят на резултата от импийчмънта“, добави той. \r\n \r\n  Теодор Пенев", "date": "2019.09.26", "title": "ТАСС: Записът на разговора на Тръмп със Зеленски показа, че няма основания за импийчмънт"}
{"url": "http://www.focus-news.net/news/2019/09/26/2702634/prof-violeta-yotova-minalata-godina-za-parvi-pat-v-balgariya-e-diagnostitsiran-patsient-s-redkiyat-leopard-sindrom.html", "text": "Миналата година за първи път в България е диагностициран пациент с редкият Leopard синдром. Това стана ясно на пресконференция, по повод отчитане на окончателните резултати от кампанията за оценка и диагностициране на деца с отклонения в растежа, предаде репортер на  Радио „Фокус“ – Варна . Характерното за този вид синдром е, кожата на човек е покрита с петна. По думи на началника на Първа детска клиника с ДОИЛНН проф. д-р Виолета Йотова, повече от 300 деца са диагностицирани и се лекуват заради здравословен проблем, свързан със синдроми на растежа в страната. За шеста поредна година по инициатива на “Magic Foundation” по целия свят третата седмица на септември е обявена за седмица на децата с отклонения в растежа. Целта е навреме да се открият децата с проблемен растеж, да се диагностицира заболяването, което е причина за нисък ръст, както и да се подкрепят семействата на деца със заболявания и синдроми, свързани с него. \r\nКъм момента близо 240 деца са прегледани в Клиниката на колела в страната. Децата, чиито родители са потърсили помощ са на средна възраст 6,7 години. 97 от тях са насочени за последващи изследвания, 67 са получили лечение, 27 от тях са се възползвали от лечение с хормона на растежа, а за 47 продължават наблюденията. Прави впечатление, че все по-рано родителите започват да обръщат внимание на това, че детето им изостава с растежа. До този момент близо 250 деца са диагностицирани със синдроми на растежа през 2018 г, като по всяка вероятност броят им е двойно по-голям. Проф. Виолета Йотова добави, че през 2017 г. средната възраст на дете, доведено за преглед е била 8,2 г., то през 2018 г. възрастта пада на 7,2 години. 6% от всички консултирани деца са се оказали с крайна диагноза, свързана със синдроми на растежа. През миналата година е диагностицирано първото  в България дете с Leopard синдром. 9 деца са преминали днес в рамките на два часа през безплатните профилактични прегледи в ДКЦ „Св. Марина“. Шест от тях са клинично здрави, а три са насочени към последващи изследвания и наблюдение. \r\nДесислава ВАСИЛЕВА", "date": "2019.09.26", "title": "Проф. Виолета Йотова: Миналата година за първи път в България е диагностициран пациент с редкият Leopard синдром"}
{"url": "http://www.focus-news.net/news/2019/09/26/2702633/fokus-se-obrashta-kam-svoite-chitateli-i-slushateli-da-ni-razkazhat-dali-i-kak-sa-usetili-zemetresenieto-v-turtsiya.html", "text": "Агенция и Радио \"Фокус\"  се обръщат към своите читатели и слушатели да ни разкажат как и дали са усетили земетресението в Турция Може да се свържете с нас на телефон: 0882 802 802 или да ни изпратите мейл на адрес focus@focus-news.net. Информация може да дадете и на \"Фейсбук\" страницата на Агенция \"Фокус\".", "date": "2019.09.26", "title": "\"Фокус\" се обръща към своите читатели и слушатели да ни разкажат дали и как са усетили земетресението в Турция"}
{"url": "http://www.focus-news.net/news/2019/09/26/2702635/nikolay-naydenov-apelativna-spetsializirana-prokuratura-dosega-ne-e-imalo-kompromentatsiya-na-elektronen-podpis.html", "text": "Досега не е имало компроментация на електронен подпис. Това каза административният ръководител на Апелативна специализирана прокуратура Николай Найденов по време на изслушване във Временната анкетна комисия за НАП и в отговор на въпрос на председателя на комисията Красимир Ципов, предаде репортер на  Агенция „Фокус“ . По думите му това в България го няма и не се наблюдава. „НАП е реагирала и е взела много бързо мерки“, допълни още Найденов. Той поясни, че са разпитани са множество длъжностни лица във връзка с хакерската атака срещу НАП. „Свидетелите, които биха могли да бъдат пострадали или са пострадали са в различни сектори, включително банковия, включително застрахователния. Така че тези лица, които аз ви казах, че разследването продължава активно и динамично“, допълни той. По думите му благодарение на техните показания пъзелът, който съществува се гради и се надгражда.  \r\nДеница КИТАНОВА", "date": "2019.09.26", "title": "Николай Найденов, Апелативна специализирана прокуратура: Досега не е имало компроментация на електронен подпис"}
{"url": "http://www.focus-news.net/news/2019/09/26/2702625/reuters-netanyahu-nastoyava-izslushvaneto-mu-v-sada-v-deloto-za-koruptsiya-da-bade-izlachvano-na-zhivo.html", "text": "Министър-председателят на Израел Бенямин Нетаняху настоя за това изслушването му преди началото на делото за корупция срещу него да бъде излъчвано на живо, за да може „хората да чуят всичко, включително моята гледна точка“, предава  Reuters . \r\nСлед като изборите на 17 септември доведоха до сложна политическа ситуация, Нетаняху се бори да запази ръководният си пост, който ще му осигури и имунитет срещу съдебно преследване. Срещу него са заведени общо три дела, които той смята за политически мотивирани.  \r\n„След три години, в които бяхме наводнени от тенденциозни и частични изтичания на информация в медиите, дойде време хората да чуят всичко, включително моята гледна точка“, заяви премиера във видео, публикувано в социалните мрежи. \r\n„И в такъв случай официално моля да бъде делото отворено за изслушване и предаване на живо. Знаете, че прозрачността носи истината“, добави той. \r\nСъдебните власти в Израел не коментираха темата. \r\nНа Нетаняху беше възложено да се опита да формира ново коалиционно правителство след като събра повече подкрепа от депутатите от своя главен опонент Бени Ганц. Въпреки това никой от двамата не разполага все още с ясно парламентарно мнозинство.  \r\n \r\n  Теодор Пенев", "date": "2019.09.26", "title": "Reuters: Нетаняху настоява изслушването му в съда в делото за корупция да бъде излъчвано на живо"}
{"url": "http://www.focus-news.net/news/2019/09/26/2702637/vremenno-dvizhenieto-pri-km-23-na-am-hemus-v-posoka-varna-se-osashtestvyava-v-avariynata-lenta.html", "text": "Временно движението при км 23 на АМ „Хемус“ в посока Варна се осъществява в аварийната лента поради катастрофирал ТИР. Това съобщиха от пресцентъра на  Агенция \"Пътна инфраструктура\" . Шофьорите е необходимо да карат с повишено внимание, като спазват указанията на \"Пътна полиция\". \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.09.26", "title": "Временно движението при км 23 на АМ „Хемус“ в посока Варна се осъществява в аварийната лента"}
{"url": "http://www.focus-news.net/news/2019/09/26/2702638/vezhdi-rashidov-za-konchinata-na-poeta-lyubomir-levchev-bate-lyubo-nyama-da-prisastvam-na-taya-razlaka-zashtoto-ne-iskam-da-se-razdelyam-s-teb.html", "text": "Не зная защо пожела да се сбогуваме. И слава богу, че ми се налага да бъда далеч от България, когато ти се разделяш с досадното човешко битие и поемаш по пътя към небитието. Аз, бате Любо, няма да присъствам на тая разлъка, защото не искам да се разделям с теб! Това се посочва в писмо \"вместо сбогом\" от председателя на Комисията по културата и медиите в 44-то Народно събрание Вежди Рашидов по повод кончината на поета Любомир Левчев, изпратено от  комисията . \r\n\"Скъпи бате Любо, \r\nВчера рано сутринта ми се обади по телефона дъщеря ти Марта. Изненада ме с думите , че тази сутрин ти ме каниш да се сбогуваме. Коленете ми омекнаха и седнах на перваза на една ограда. У мен рязко се върнаха ранните ми момчешки години и си припомних как още ненавършил 28 години седях в Клуба на писателите на „Ангел Кънчев” на една маса с големия Иван Кожухаров, с Георги Трифонов, Дончо Цончев, Васил Попов. Тогава в клуба влезе ти с цялото си величие на голям артист и настъпи тишина. Това беше онази паметна тишина, в която ти ми каза, че ме познаваш задочно и си чувал изключително добри оценки за мен като художник. \r\nОт този момент моят живот се промени. Като младо селско момче, докоснало се до големи творци като теб, които са ме приели в своето пространство, аз попивах всеки божи ден  от твоя опит, от твоите безпримерно мъдри вечери. Учех се от теб как трябва да се носят отговорности, как трябва талантът да живее и да твори. Много бързо поглъщах истините за живота, които ти и другите като теб вече познавахте. Като урок за цял живот ми останаха дългите ни разговори за приятелството,  за предателите и за предателството в живота. От теб разбрах, че предателите се раждат винаги между тези, които са твои ученици или  които са били най-близко до теб и  на които най-много си вярвал и затова в тях си инвестирал част от живота си, от чувствата си, от обичта и доверието си. \r\nЗа всички тези уроци, които си ми давал, през годините съм се борил и съм се опитвал да не бъда предател, да не бъда завистник, а чрез труда си да се докажа като талантлив и предан човек със самочувствие. И за тези уроци днес ти благодаря. \r\nТака живея своята съзнателна част от живота, подготвен да се предпазвам благодарение на твоите житейски уроци. Няма  да забравя /при жалките ми опити да емигрирам в Париж/ как ти ми се обади, как в онези вечери пеехме и рисувахме върху салфетки в бистрата на Латинския квартал. \r\nБях с теб в паметния момент, когато се роди твоята внучка и ти изгаряше от щастие, че родът продължава. Ти ми показа лицето на радостта от живота. Бях с тебе на всичките ни празници, бях с тебе когато се радвахме и тъгувахме. Бях с теб, когато бяхме в две епохи, преглъщайки радостите и горчилките и на едната, и на другата. Просто бях с теб. \r\nНе зная защо пожела да се сбогуваме. И слава богу, че ми се налага да бъда далеч от България, когато ти се разделяш с досадното човешко битие и поемаш по пътя към небитието. Аз, бате Любо, няма да присъствам на тая разлъка, защото не искам да се разделям с теб! \r\nАз ще бъда с теб дори когато ти искаш да отсъстваш за останалите. Още имам нужда от твоята мъдрост, от твоя респектиращ талант и от онова бащинско чувство, с което си ме удостоявал през всичките тези години. Не мога да напусна часовете, в които ти ме учеше как трябва да се живее тоя странен живот. \r\nОтново е хубава златна есен. Не искам да е тъжна. Затова ще си позволя да изпия чаша вино за твоя вечен дух, с който ще продължавам да бъда заедно. До края на моя живот аз ще бъда с теб, затова не си вземам сбогом, а по-скоро те моля за прошка. Ти си по-големият и по-малкият винаги трябва да поиска това. И аз те моля да ми простиш. А иначе след вчерашното обаждане разбрах нещо много просто – че  през всичките тези години, докато гонехме съдбата си,  аз просто съм те обичал!   \r\nБъди! \r\nТвой Вежди\", посочва Вежди Рашидов.", "date": "2019.09.26", "title": "Вежди Рашидов за кончината на поета Любомир Левчев: Бате Любо, няма да присъствам на тая разлъка, защото не искам да се разделям с теб"}
{"url": "http://www.focus-news.net/news/2019/09/26/2702640/irena-aleksandrova-ban-nad-deset-vtorichni-trusa-mezhdu-3-i-45-po-skalata-na-rihter-sa-registrirani-sled-zemetresenieto-v-zapadna-turtsiya.html", "text": "Над десет вторични труса между 3 и 4.5 по скалата на Рихтер са  са регистрирани земетресения след земетресението в Западна Турция. Това каза за дневния информационен блок  „Добър ден“  на  Радио „Фокус“  Ирена Александрова – дежурен сеизмолог в Национален институт по геофизика, геодезия и география към БАН.  Тя добави, че земетресението  с магнитут 5.7 в Западна Турция е усетено от широк периметър от югоизточната част на страната ни. „Бургас, Варна, Хасково, Ямбол, Малко Търново, Царево, Кърджали – доста широк периметър. Основният шок е в 14:00 и след имаме сеизмичност, която гравитира от 3 до 4 магнитудни интервала, много земетресения с под 2, но над 10 са тези, които са регистрирани с магнитуд от 3 до 4,5-4,7“, обясни сеизмологът.  Ирена Александрова заяви, че тъй като земетресението е станало извън сеизмогенната област на България, трудно може да се каже какъв тип е то. \r\nЕвелина БРАНИМИРОВА", "date": "2019.09.26", "title": "Ирена Александрова, БАН: Над десет вторични труса между 3 и 4.5 по скалата на Рихтер са  регистрирани след земетресението в Западна Турция"}
{"url": "http://www.focus-news.net/news/2019/09/26/2702636/dvete-izdirvani-sestri-obitavashti-tsentar-za-nastanyavane-ot-semeen-tip-v-zhk-meden-rudnik-v-burgas-sa-otkriti-v-dobro-fizichesko-i-psihichesko-sastoyanie.html", "text": "Двете издирвани сестри, обитаващи Център за настаняване от семеен тип в ж.к. „Меден рудник“ в Бургас, са открити в добро физическо и психическо състояние в две жилища в кв. „Ветрен“ и Айтос в резултат на проведените оперативно-издирвателни действия на служителите от четвърто Районно управление на МВР-Бургас. Това съобщи за  Радио „Фокус“-Бургас  Цветелина Рандева, говорител на ОДМВР-Бургас. Към момента няма данни за упражнено насилие спрямо тях. Образувана е преписка, която при приключването си ще бъде докладвана в районна прокуратура Бургас по компетентност.", "date": "2019.09.26", "title": "Двете издирвани сестри, обитаващи Център за настаняване от семеен тип в ж.к. „Меден рудник“ в Бургас, са открити в добро физическо и психическо състояние"}
{"url": "http://www.focus-news.net/news/2019/09/26/2702647/d-r-stefan-todorov-akusher-ginekolog-namalyava-broyat-na-novorodenite-bebeta-v-smolyan-sredata-vazrast-na-rodilkite-e-30-32-godini.html", "text": "Намалява броят на новородените бебета в Смолян. Това каза за  Радио „Фокус“ – Смолян  д-р Стефан Тодоров – началник на Родилното отделение в МБАЛ – Смолян. От началото на годината до 26 септември са се родили 300 бебета, а за същия период на 2018 г. те са били 324. За цялата 2018 г в Смолянската болница има 437 раждания, а за 2017 г. те са били 492. Това означава, че в Смолян средно с 50 бебета по-малко се раждат всяка година, сравни д-р Тодоров. „Населението на града и областта намалява, млади хора няма, градът се обезлюди, има повече стари хора. Контингентът на нашето отделение е между 20 и 50-годишна възраст. Тенденцията е да намалява раждаемостта в региона, но това е тенденция и в цялата страна. Всяка година в България ражданията намаляват с 10-11 000“, поясни д-р Тодоров. \r\nТой уточни, че средната възраст на родилките в Смолян е 30-32 години. По думите му, няма много непълнолетни майки, които да са по на 15-16 години, а ако има, те са от малцинствата. „Ромите в Смолян вече се социализираха и не искат да раждат по 10 деца. Средно на възраст до 38-40 години раждат жените в Смолян. По-възрастните най-често раждат след инвитро манипулации. Част от тях, които са забременели с асистирана репродукция, често раждат и в клиниките, в които е направена манипулацията“, посочи д-р Тодоров. Той припомни, че миналата година в Смолян е имало един случай на родилка на 51-годишна възраст, която е забременяла инвитро след 20-годишен стерилитет. Най-често жените раждат на възраст между 25 и 30 години и рядко над 40 години, тъй като и възможността за зачеване тогава е по-малка, допълни д-р Тодоров. \r\nТой отбеляза, че от години в Смолян най-често се среща модела на еднодетно семейство. „Много рядко жените раждат 2 или 3 деца. Всяко младо семейство, което иска да има дете, иска първо да има финансова стабилност – работа, покрив над главата и кой да им помага. След като учат и се реализират, раждат дете и нямат време за второ. Искат семействата им да са добре осигурени, за да отглеждат детето и това е нормално, защото отглеждането на децата е доста скъпо“, каза още д-р Тодоров. \r\nНели ГЕРГЬОВСКА", "date": "2019.09.26", "title": "Д-р Стефан Тодоров, акушер-гинеколог: Намалява броят на новородените бебета в Смолян, средата възраст на родилките е 30-32 години"}
{"url": "http://www.focus-news.net/news/2019/09/26/2702644/krasimir-tsipov-gerb-tryabva-da-otpravim-preporaki-i-da-predpriemem-zakonodatelni-initsiativi-s-tsel-preventsiya-sreshtu-hakerski-ataki.html", "text": "Трябва да отправим препоръки като народни представители към компетентните органи да предприемем законодателни инициативи с цел превенция срещу хакерски атаки. Това каза председателят на Временната анкетна комисия за НАП и депутат от ГЕРБ Красимир Ципов по време на заседанието на комисията, предаде репортер на  Агенция \"Фокус\" .  \r\n\"И от предишни изслушвания на компетентни органи станахме свидетели, че сме изправени пред доста усложнена ситуация. В международен мащаб стават по-чести такива явления. Трябва да подходим сериозно и отговорно и да отправим препоръки и като народни представители към компетентните органи и да предприемем съответните законодателни инициативи именно с цел превенция. Да не се стига до такива сложни казуси\", заяви още Ципов във връзка с изслушването на ръководителите на Апелативната специализирана прокуратура и на Специализираната прокуратура \r\nДеница КИТАНОВА", "date": "2019.09.26", "title": "Красимир Ципов, ГЕРБ: Трябва да отправим препоръки  и да предприемем законодателни инициативи с цел превенция срещу хакерски атаки"}
{"url": "http://www.focus-news.net/news/2019/09/26/2702641/korneliya-ninova-bsp-v-mestnite-izbori-e-vazhna-politikata-koyato-shte-se-sledva.html", "text": "В местните избори е важна политиката, която ще се следва. Това каза лидерът на БСП Корнелия Нинова в \"Плюс минус\" по  Нова телевизия . \"Много се изговори за това, че едва ли не БСП няма кадри. желанието да подкрепим Мая Манолова идва от това, че чрез нея освен БСП можем да привлечем други граждани на София, които не са членове на БСП, да получи по-широка подкрепа и да реализираме целта, която имаме\", каза Нинова. \"За нас кои неща са важни. Говоря от името на БСП, не мога от името на други партии. Градската организация номинира Манолова еднозначно, Националният съвет на БСП подкрепи нейната кандидатура също еднозначно. Оттук нататък важно е предизборното споразумение\", каза още Нинова. Тя посочи, че то е озаглавено \"Заедно за коренна промяна\" в управлението на Столична община. По думите й то е подписано от лидера на Градската организация на БСП Калоян Паргов и кандидата за кмет Мая Манолова. \"В тези избори, изобщо в изборите, важна е политиката, която ще се следва и на второ място личностите. В тази платформа е написано какво държи БСП в София град. Ние бихме искали това да се изпълнява. Нашите общински съветници в Общинския съвет на София ще гласуват за тези мерки\", изтъкна още лидерът на БСП. На въпрос дали БСП е воденичен камък за Мая Манолова, Нинова отговори: \"Ако някой смята, че БСП е воденичен камък, нямаше да направим споразумение с Мая Манолова - очевидно това е воля на двете страни\", допълни още Нинова. Попитана дали е заровила томахавките с Мая Манолова, лидерът на БСП посочи, че са имали своите спорове около Истанбулската конвенция. В отговор на въпрос дали БСП е единна, Корнелия Нинова поясни, че времето може да бъде най-големия приятел или най-големия враг на политика. \"Решението за Варна е взето със 70 гласа \"за\" в Националния съвет, двама \"против\" и 5 \"въздържали се\". Въпросът кой е го е правил, как го е правил - Националният съвет е взел това решение. Какво имам предвид като казвам времето? Едни от най-силните говорители в защита на Борислав Гуцанов след като не видяха техните хора начело на листите излязоха с пбличен призив към варненци - \"Не гласувайте за БСП\". Значи имаш личен интерес да си непременно начело в листите за общински съветници\", допълни Нинова. По думите й същите хора искат трети път да се играе тази ситуация, а не да се опита с други хора. \"Щом не сме ние в листите - варненци, не гласувайте за БСП\". Няма партия, няма идеи, няма спор с политически опонент\", каза Нинова във връзка със ситуацията във Варна.", "date": "2019.09.26", "title": "Корнелия Нинова, БСП: В местните избори е важна политиката, която ще се следва"}
{"url": "http://www.focus-news.net/news/2019/09/26/2702643/kmetat-na-sadovo-dimitar-zdravkov-planat-ni-e-do-kraya-na-godinata-da-asfaltirame-mnogo-poveche-ulitsi-ot-zaplanuvanoto-blizo-9-km.html", "text": "Общо 9 км общинска пътна мрежа асфалтират в Садовско до края на годината. Това съобщи в интервю за  Радио „Фокус” - Пловдив  кметът на Садово Димитър Здравков. До момента в населените места в общината е асфалтирана 6 км улична мрежа, при запланувани 7 км. „Планът ни е до края на годината да свършим много повече от заплануваното и да направим 9 км. Говорим за улици вътре в селата”, уточни Здравков. По думите му Садовска община е може би единствената в България, която сама си подготвя и си асфалтира улиците. „За съжаление и през този, и през изминалия мандат, това е един от най-големите проблеми, които основно решаваме. Този проблем остава и за в бъдеще”, добави кметът. Той уточни, че става въпрос за населени места, където улици се асфалтират и въпреки това все още не се усеща, тъй като голяма част от  мрежата е дори на пръст. „Има някои населени места, които са по-добре от другите, но в други работата ще продължава активно. В село Болярци, което е най-голямото село в общината, тази година са направени две улици, а до края на година трябва да се направят още две. Друго такова село е Милево. Село Богданци също има проблем с инфраструктурата. Голяма част от селата са взе още зле, затова работата в това направление ще продължи”, добави Димитър Здравков. \r\n„Оценката от направеното през този мандат ще я получим на 27 октомври, когато са изборите. Но в лично качество и като ръководител на Общината смея да твърдя, че доста неща сме свършили, най-вече в инфраструктурата и също и в ремонта на детски градини”, каза още кметът на Садово Димитър Здравков. \r\nЦветана ТОНЧЕВА", "date": "2019.09.26", "title": "Кметът на Садово Димитър Здравков: Планът ни е до края на годината да асфалтираме много повече улици от заплануваното – близо 9 км"}
{"url": "http://www.focus-news.net/news/2019/09/26/2702645/ot-svishtov-startira-tazgodishniyat-svetoven-probeg-na-mira-v-balgariya.html", "text": "От Свищов стартира тазгодишният Световен пробег на мира в България, съобщиха от пресцентъра на  Общината . Целта на инициативата е да насърчи съпричастността между народите и да спомогне за изграждането на един обединен в усилията си за развитие свят. Провеждан вече две десетилетия, пробегът е най-мащабната и най-продължителна масова проява, посветена на мира. \r\nВ България той се провежда от 1999 година, а през 2019-та стартира от град Свищов. Маратонците бяха посрещнати пред административната сградата на Общината и приветствани от директора на Дирекция „Култура и културно наследство“ Росен Маринов. Тук те символично си предадоха щафетата на мира. Росен Маринов поздрави ентусиастите за участието им в благородната кауза и пожела успех на международната щафета. От своя страна организаторите подариха на Община Свищов сертификат за признателност към участието  в Световния пробег на мира. \r\nОсновател на глобалната щафета  е индийският философ, поет, музикант и спортист Шри Чинмой, чиято кауза е световният мир и приятелството между народите.", "date": "2019.09.26", "title": "От Свищов стартира тазгодишният Световен пробег на мира в България"}
{"url": "http://www.focus-news.net/news/2019/09/26/2702650/tass-moskva-shte-raboti-za-vazobnovyavaneto-na-pregovorite-mezhdu-sasht-i-talibanite.html", "text": "Москва ще работи за гарантиране на възможно най-бързото възобновяване на преговорите между американските представители и талибанското радикално движенеи на талибаните, заяви Замир Кабулов, специален представител на руския президент в Афганистан пред репортери, предава  TACC . \r\nОтговаряйки на въпрос относно възможните дати за започване на подобни преговори, дипломатът отбеляза, че засега \"няма информация за времето и датата\".  \r\n„Но има желание за възобновяване на преговорите,“ подчерта той,  \r\n„Ще работим заедно, за да се подсигурим, че това да ще случи възможно най-скоро.“ \r\n \r\n  Теодор Пенев", "date": "2019.09.26", "title": "ТАСС: Москва ще работи за възобновяването на преговорите между САЩ и талибаните"}
{"url": "http://www.focus-news.net/news/2019/09/26/2702649/nyama-postradali-i-shteti-pri-dneshnoto-zemetresenie-useteno-v-tri-obshtini-v-oblast-kardzhali.html", "text": "Слабо земетресение е било усетено в Кърджали, Момчилград и Крумовград по високите етажи на сградите малко след 15.00 часа. Това съобщиха от  ОДМВР-Кърджали . В оперативните дежурни части на ОДМВР-Кърджали и РДПБЗН няма постъпили сигнали за пострадали граждани и нанесени материални щети.", "date": "2019.09.26", "title": "Няма пострадали и щети при днешното земетресение, усетено в три общини в област Кърджали"}
{"url": "http://www.focus-news.net/news/2019/09/26/2702651/merki-za-uskoryavane-na-obrabotkata-na-tovarni-avtomobili-dogovoriha-na-sreshta-balgarskite-i-turskite-mitnicheski-i-granichni-vlasti.html", "text": "Да се предприемат мерки както от българска, така и от турска страна за максимално увеличаване на пропускателната възможност на граничните пунктове  Капитан Андреево - Капъкуле и  Лесово - Хамзабейли, без да се отстъпва от нивото на граничен и митнически контрол – за това се договориха на съвместна среща на турския пункт Капъкуле българските и турски гранични и митнически власти, съобщиха от пресцентъра на  Агенция „Митници“ .  Срещата бе по повод изключително интензивния трафик и струпването на товарни автомобили през последната седмица. От българска страна в срещата участваха  Георги Костов - директор на Агенция „Митници“, главен комисар Светлан Кичиков - директор на ГД „Гранична полиция“, Бойка Гашева - директор на ТД  Южна морска и Тихомир Георгиев, зам.-директор на ТД Южна морска на Агенция „Митници“, Марин Иванов - началник на Гранично полицейско управление-Свиленград и Емил Гочев - началник на ГКПП „Капитан Андреево“, а от турска страна - Яшар Оджак - директор на Регионална дирекция на митници и търговия за регион Тракия, и Халил Гюземер - директор на лекия и тежкия трафик на граничен пункт Капъкуле. \r\nКонструктивно и делово граничните и митнически власти на двете държави обсъдиха в детайли обективните обстоятелства и спецификите, които водят до образуването на колони от камиони пред пунктовете. Бяха набелязаха спешни мерки и от двете страни бе поет ангажимент обработката да се извършва на максимални обороти. \r\nПовишаване двойно на товарния трафик през настоящата година спрямо 2015 г. и 20% повишение спрямо 2018 г. отчете директорът на Агенция „Митници“ Георги Костов, който подчерта, че вече са постигнати договореностите, приети при предишни двустранни срещи. \r\nМежду българските и турските гранични власти има добра координация, подчерта по време на срещата главен комисар Светлан Кичиков. \r\nБългарската и турската страна се обединиха  около становището, че на база на договорките при проведената среща ще бъдат положени максимални усилия от всички контролни органи от двете страни на границата, които ще доведат до преодоляване на създалата се обстановка.", "date": "2019.09.26", "title": "Мерки за ускоряване на обработката на товарни автомобили договориха на среща българските и турските митнически и гранични власти"}
{"url": "http://www.focus-news.net/news/2019/09/26/2702652/obshtina-kazanlak-i-sdruzhenie-badeshte-za-detsata-shte-si-satrudnichat-v-sazdavaneto-na-sotsialno-predpriyatie-za-mladezhi-s-uvrezhdaniya.html", "text": "Споразумение за сътрудничество между Община Казанлък и Сдружение „Бъдеще за децата” за създаване на възможности за социално включване на младежи с увреждания в трудова среда да бъде подписано. Tова реши Общинският съвет, предаде кореспондент на  Радио  \r\n„Фокус” . Заместник – кметът Лилия Цонкова поясни, че от много години Община Казанлък си сътрудничи с Мария Гинева и нейното сдружение в социалната сфера. „Тук идеята е да направим така, че да осигурим на младежите с увреждания възможности да придобият трудови умения и да имат трудова заетост, защото това е нещо, което до момента не сме успели да направим като Община. Съвместно, освен изпълнението на проекта, който е изцяло на сдружение „Бъдеще за децата”, искаме да дадем възможност да се създаде социално предприятие, с което да осигурим работни места за младежите и хората с увреждания, но това ще бъде вече след самото изпълнение на този проект. В момента се разработван основните идеи и търсим източници за финансиране\", заяви тя. Цонкова поясни още, че самото споразумение обхваща и много други възможности за сътрудничество, не само по отношение на социалното предприятие. В рамките на три години ще има възможност да бъде използван капацитетът на Общината и Сдружението, за да бъдат създавани възможности за хората с увреждания.Сключването на споразумение е наложено от факта, че Сдружение „Бъдеще за децата“ започва реализацията на проект „Социално включване чрез заетост“, финансиран по Оперативна програма „Развитие на човешките ресурси“ 2014 - 2020, по приоритетна ос „Намаляване на бедността и насърчаване на социалното включване“. Основната цел на проекта е да се предоставят условия и подкрепяща среда за включване на пазара на труда на млади хора с увреждане и създаване на предпоставки за тяхната социализация и реализация в обществото. В тази връзка предстои да бъде създаден Център за трудова адаптация и социализация, където хора с увреждания и техните семейства ще могат да получават социално – правни консултации, психологическа подкрепа, оценка на възможностите, изготвяне, осъществяване на индивидуални програми за социално включване, подкрепа при търсене на работа и други. Дейностите в проекта ще бъдат реализирани в три направления. Първото е пряко свързано с формиране на трудови умения и навици, мотивация за включване и на сързаване  за развитие и личностно планиране. В рамките на тази дейност ще бъдат създадени три работилници, в които младежите ще усвояват определени умения съобразени с техните възможности, ще се извършват дейности свързани с провеждане на социално – правни консултации, психологическа подкрепа, оценка на възможностите, изготвяне и осъществяване на индивидуални програми за социално включване, подкрепа при търсене на работа и други. Втората дейност е свързана с осигуряване на подкрепа за младежите с увреждания в работна среда, чрез настойници, които ги придружават в периода им на адаптация. Те ще отговарят за организацията на работната среда с цел осигуряване на защита, безопасност, достъпност, материална база, ресурси и предоставяне на подкрепа за изпълнение на трудовите задачи и максимално разгръщане на силните му страни.Като страна в споразумението Община Казанлък се ангажира да осигури подходящо помещение за изпълнение на дейностите. За целта на Сдружение „Бъдеще за децата” ще бъде предоставен приземният етаж на филиала на детска градина „Звънче”. Освен това Общината ще търси партньорства и с други заинтересовани по темата институции като Бюдо по труда, Дирекция „Социално подпомагане”, Министерство на труда и социалната политика, бизнес организации и др. Сдружението и Общината ще си сътрудничат за реализиране на съвместни дейности с образователни институции и социални услуги и др. \r\nСлавяна ГАЙДАРОВА", "date": "2019.09.26", "title": "Община Казанлък и Сдружение „Бъдеще за децата” ще си сътрудничат в създаването на социално предприятие за младежи с увреждания"}
{"url": "http://www.focus-news.net/news/2019/09/26/2702603/predstavyat-filma-kakav-tsvyat-ima-tozi-svyat-v-burgas.html", "text": "Филмът „Какъв цвят има този свят“ припомня трагичната съдба на поетесата Данила Стоянова. Стихосбирката й е преиздавана у нас и в САЩ, а едно нейно стихотворение е изписано на стена в холандския град Лайден, наред с произведенията на други големи световни поети. Това съобщиха от пресцентъра на  Общината . Лентата ще бъде излъчена тази вечер на 26-ти септември от 18.30 в зала „Петя Дубарова“, Културен център „Морско казино“. Приятелите й – добре познати в българския културен пейзаж, като художничката Марта Левчева, кинорежисьорът Димитър Петков, поетът Владимир Левчев, драматурзите Хермина Азарян и Роза Радичкова, физикът Деян Гочев, актрисата Жана Караиванова, фотографката Иглена Русева и др. – припомнят образа й и усещането си за човека, белязал не само младостта им, но и по-нататъшния им живот. Сценарист и режисьор на „Какъв цвят има този свят“ е Ралица Димитрова.Това е третият филм, включен в мини фестивала „Лято с документално кино“. Темата на проявата е: „Личности, които вдъхновяват“. В България има много личности, свързани с образование, изкуство, култура, и духовност, които могат да мотивират със своя пример. Целите на мини фестивала „Лято с документално кино“ са: културна и образователна. Те са в унисон с мисията на СУ „Св. Климент Охридски“ и Община Бургас.Ралица Димитрова е завършила българска филология в СУ „Климент Охридски“ и кинорежисура във ВГИК, Москва. Работи като сценаристка, режисьорка и асистент-режисьорка. Има зад гърба си над 100 документални, научнопопулярни, детски, музикални филми и телевизионни предавания. Носителка е на редица награди, сред които Диплом от Фестивала за документално кино „Златен ритон“ в Пловдив за филма „Трима мъже край водата“. \r\n \r\nПрожекцията е с вход свободен.", "date": "2019.09.26", "title": "Представят филма „Какъв цвят има този свят“ в Бургас"}
{"url": "http://www.focus-news.net/news/2019/09/26/2702653/8-e-bezrabotitsata-v-obshtina-sadovo-koeto-e-malko-nad-srednata-za-stranata.html", "text": "8% е безработицата в Община Садово, което е малко над средната за страната. Това съобщи в интервю за  Радио „Фокус”- Пловдив  кметът на Садово Димитър Здравков. В момента болшинството от хората, регистрирани в Бюрото по труда не са там, за да търсят постоянна работа, а заради помощите, които получават”, каза кметът. През този мандат в общината са били построени доста малки предприятия – месокомбинат, мандра и други, по Програмата за развитие на селските райони. По думите на Здравков всяко друго предприятие в общината си е увеличило мощностите, има и други малки инвеститори.Според настоящия кмет това, което привлича инвеститорите в Садово, е добрата комуникация с местната власт и пълното съдействие за реализиране на инвестиционните им намерения. \r\nЦветана ТОНЧЕВА", "date": "2019.09.26", "title": "8% е безработицата в Община Садово, което е малко над средната за страната"}
{"url": "http://www.focus-news.net/news/2019/09/26/2702642/afp-beliyat-dom-se-e-namesil-vednaga-sled-provezhdaneto-na-razgovora-mezhdu-tramp-i-zelenski-za-da-skrie-sadarzhanieto-mu.html", "text": "Президентът Доналд Тръмп е подкрепил намесата от страна на Украйна в изборите за президент през 2020 г. в САЩ, а Белият дом се е намесил за да „заключи“ стенограмата от разговора, заяви служител в разузнаването във Вашингтон, пожелал да остане анонимен, предава  AFP . \r\n“Получих информация от различни държавни служители за това, че САЩ използва политическата си сила за да стимулира намесата на чужда страна в изборите за президент през 2020 г.“, заяви източникът в съобщение, показано от Конгреса. \r\nТой е заявил още, че служители в Белия дом са изразили своето притеснение за сериозността на разговора между Тръмп и президента на Украйна Владимир Зеленски и са информирали източника, че са „станали свидетели на злоупотреба на президентската позиция за лична облага“. \r\n \r\n  Теодор Пенев", "date": "2019.09.26", "title": "AFP: Белият дом се е намесил веднага след провеждането на разговора между Тръмп и Зеленски, за да скрие съдържанието му"}
{"url": "http://www.focus-news.net/news/2019/09/26/2702639/london-evening-standard-kakvo-sledva-sled-kato-deputatite-se-varnaha-v-parlamenta-na-velikobritaniyai.html", "text": "Британските депутати се върнаха в парламента, след като Върховният съд в страната обяви, че решението на премиера Борис Джонсън да прекрати временно заседанията на парламента на Обединеното кралство е било незаконно, пише британското издание  London Evening Standard . Какво следва сега? \r\nНе се очакваше депутатите да се завърнат в пленарната зала до 14 октомври според вече отмнененото решение на премиера, така че не са насрочени никакви конкретни дебати.  \r\nЗа момента те водят преговори за да решеат как ще процедират сега с местната политика и осъществяването на Брекзит до 31 октомври, но снощните караници в парламента показват, че дебатите в парламента няма да са гладки. \r\nПарламента усети някои от най-горещите сцени в последно време, след като при първият си дебат откакто дейността му  беше подновена, след като Джонсън заяви, че съда е „сгрешил“ като се е произнесъл по политически въпрос. \r\nТой още осъди депутатите и ги обвини в „саботирането“ на Брекзит и призова опозиционните партии или да гласуват вот на недоверие или да се съгласят на провеждането на общи избори и да се изправят пред „деня на равносметката“. \r\nДепутата на лейбъристите Паула Шериф призова представителите в камарата да се опитат да обуздаят тона и реториката на премиера, преди да му напомни какво се е случило с нейната убита приятелка и бивш министър Джо Кокс.  \r\n„Много от нас са понасяли смъртни заплахи и оскърбления всеки един ден. Те често цитират неговите думи – „акт на предаване“, „предателство“, „предател“ и на мен ми писна от това“. \r\n„Трябва да обуздаем реториката си и това трябва да започне с министър-председателят ни“, добави тя. \r\nДжонсън отхвърли обвиненията и нарече коментарите й я нарече „шарлатанин“, след което предизвика допълнителни критики срещу себе си. Той заяви, че най-добрият начин да бъде почетена паметта на Кокс, застъпваща се за оставане в ЕС, която беше убита точно преди референдума за напускане, е като „бъде осъществен Брекзит“. \r\nПравителството също така заяви, че ако опозиционните парти не внесат предложение за вот на недоверие, то това означава, че премиерът се ползва с доверието на парламента. \r\nТова означава, че той разполага с мандат да натисне за осъществяването на Брекзит на 31 октомври. \r\nОпозицията обаче продължава да поддържа позицията, че няма да подкрепи нови избори преди да е ясно, че Великобритания няма да напусне ЕС без сделка. \r\n \r\n Означава ли това, че Обединеното кралство ще напусне ЕС на 31 октомври, дори ако премиера не постигне сделка с Брюксел? \r\n \r\nСпоред специфичен указ, премиера е задължен да се върне в европейската столица и да иска допълнително удължаване на процеса по Брекзит, ако не може да се споразумее със съюза навреме. \r\nДжонсън заяви, че ще се придържа към закона, като в същото време изведе страната от ЕС на 31 октомври при всякакви обстоятелства. \r\nТой все още не издаде детайли как това ще се случи ако той все пак не постигне споразумение с Общността. \r\n \r\n Какво се случва след това? \r\n \r\nДепутатите ще бъдат запитани от правителството дали ще подкрепят  прекъсване на дебатите в парламента за още три дни, за да бъде проведена конференцията на консервативната партия в Манчестър.  \r\nНо настроенията в парламента показват, че съвсем не е сигурно дали те ще се съгласят на такова предложение. \r\nОчаква се скоро да бъде проведен дебат за „генералните принципи на демокрацията и правата на електората“. \r\nВъпреки това министрите от кабинета на Джонсън ще бъдат внимателни за други удари от страна на депутатите срещу тях, и за това те отново да поемат контрол над дейността на Камарата на общините. \r\n \r\n  Теодор Пенев", "date": "2019.09.26", "title": "London Evening Standard: Какво следва, след като депутатите се върнаха в парламента на Великобритания?"}
{"url": "http://www.focus-news.net/news/2019/09/26/2702656/neutralizirana-e-prestapna-grupa-za-trafik-na-golemi-kolichestva-heroin-ot-turtsiya-prez-balgariya-za-holantsiya.html", "text": "На 20 септември 2019 г., при неотложни действия по разследването  на Специализираната прокуратура и ТСБОП-Сливен срещу организирана престъпна група за трафик на големи количества хероин от Турция през България към Холандия, бе задържан ръководителят на групата – български гражданин. Това съобщиха от  Специализираната прокуратура . \r\nПричина за непланираните действия, в т.ч. претърсвания, изземвания и разпити на свидетели, е че ден преди това – на 19 септември 2019 г., в граничния град Комотини са задържани от гръцката полиция тримата участници в престъпната група (всичките жители на Сливен). \r\nТе са заловени пред магазин на популярна търговска верига с 42 килограма хероин, непосредствено след като получили наркотика от албански трафиканти. Дрогата е трябвало да пристигне в България, след което да бъде доставена с автомобили в Холандия. \r\nДействията на тримата трафиканти в Гърция били следени от българските власти и били очаквани на ГКПП „Кулата“. Гръцките полицаи, които от своя страна следили албанците, задържали и тях, и българите. \r\nЧетиричленната престъпна група за трафик на наркотики е била наблюдавана от служители на ГДБОП от май 2019 г.,  когато е образувано и досъдебното производство на Специализираната прокуратура срещу тях. \r\nРазследването е установило до момента, че групата се е занимавала с трафик на големи количества хероин от Турция през България за Холандия, като за пренасянето на наркотика през границите е използвала различни марки автомобили, предимно ванове и миниванове, оборудвани с тайници. От Турция в България наркотиците били прекарвани най-често през ГКПП „Лесово“. \r\nЗадържаният в България ръководител на групата е привлечен към наказателна отговорност. На 23 септември 2019 г., по искане на прокуратурата, е задържан под стража с определение на Специализирания наказателен съд. \r\nСпециализираната прокуратура подготвя издаването на Европейска заповед за разследване на територията на Гърция, във връзка с българското досъдебно производство срещу участниците в престъпната група.", "date": "2019.09.26", "title": "Неутрализирана е престъпна група за трафик на големи количества хероин от Турция през България за Холанция"}
{"url": "http://www.focus-news.net/news/2019/09/26/2702654/anadolu-agency-uchilishta-i-zhilishtni-sgradi-v-istanbul-sa-evakuirani-sled-zemetresenieto.html", "text": "Местните власти в турският град Истанбул заявиха, че дейността на училищата в града е била временно преустановена и призова хората, които живеят в сгради, понесли някакви щети след силният трус да ги напуснат, предава  Anadolu Agency .  \r\nПо-рано серия от земетресения с различен магнитуд разтърсиха турският град, най-силното от които беше 5.8 и се беше усетено и в България.  \r\nТо беше последвано от няколко вторични труса. Според първоначалните данни все още няма информация за ранени или за сериозни материални щети.  \r\nСпоред ръководителя на турския клон на Червения кръст, Керем Кънък гражданите трябва да напуснат сградите, които са построени преди 1999 г., понеже те са уязвими на земетресения.  \r\n \r\n  Теодор Пенев", "date": "2019.09.26", "title": "Anadolu Agency: Училища и жилищни сгради в Истанбул са евакуирани след земетресението"}
{"url": "http://www.focus-news.net/news/2019/09/26/2702660/bezplaten-obyad-za-vsichki-nuzhdaeshti-se-osiguryava-obshtina-svishtov-za-praznika-na-grada-svishtovski-loznitsi.html", "text": "Безплатен обяд за всички нуждаещи се осигурява Община Свищов за празника на града „Свищовски лозници“. Инициативата, насочена към социално слаби и възрастни хора, се провежда за четвърта поредна година, съобщиха за  Радио „Фокус“ – Велико Търново  от Общината. Храната ще се раздава утре – на 27 септември (петък), от 12.00 часа, до православния храм „Св. Троица“. По – рано през деня в църквата ще бъде отслужен молебен за здраве и благоденствие. Топлият обяд ще включва свинска супа, кюфте, кебапче, ориз със зеленчуци – за гарнитура и четвърт хляб. \r\nВсички възрастни и социално слаби жители, които желаят да се възползват от благородния жест, трябва да си носят съдове, в които да им бъде сервирано. \r\nЛуиза ТРАНЧЕВА", "date": "2019.09.26", "title": "Безплатен обяд за всички нуждаещи се осигурява Община Свищов за празника на града „Свищовски лозници“"}
{"url": "http://www.focus-news.net/news/2019/09/26/2702655/efektivno-nakazanie-za-opit-za-grabezh-na-55-000-leva-firmen-oborot.html", "text": "Една година и шест месеца „лишаване от свобода“ е наказанието, наложено на М.М. за извършено от него престъпление по чл. 199, ал. 1, т. 1, вр. чл. 198, ал. 1, вр. чл. 18, ал. 1, вр. чл. 20, ал. 2 от Наказателния кодекс. Това съобщиха от  пресцентъра на Апелативна прокуратура София  . Подсъдимият се е признал за виновен и е сключил споразумение с Окръжна прокуратура – Монтана за това, че на 16 ноември 2018 г., на паркинга на магазин „Технополис“ в гр. Монтана, в съучастие с П.И., направил опит да отнеме парични средства, подготвени за инкасо. Той нанесъл удар по главата на мъжа, който носещ торбата с 55 000 лева, представляващи оборот на търговското дружество. Опитът за присвояване на пари чрез използване на сила останал недовършен поради оказана съпротива. Съдът е одобрил постигнатото между страните по делото споразумение, което има последиците на влязла в сила присъда. Наказанието ще се изтърпява от подсъдимия М.М. при първоначален „строг“ режим.", "date": "2019.09.26", "title": "Ефективно наказание за опит за грабеж на 55 000 лева фирмен оборот"}
{"url": "http://www.focus-news.net/news/2019/09/26/2702659/ministar-temenuzhka-petkova-zapazvaneto-na-vagledobiva-i-prodalzhavane-rabotata-na-toploelektricheskite-tsentrali-e-osnovna-tsel-za-nas.html", "text": "Запазването на въгледобива и продължаване работата на топлоелектрическите централи от комплекса „Марица изток“ е основна цел и приоритет в нашата работа. Това каза министърът на енергетиката Теменужка Петкова на среща в Раднево с представители на енергийните дружества и на синдикалните организации КТ „Подкрепа“ и Конфедерацията на независимите синдикати в България, съобщиха от  Министерство на енергетиката . Министър Петкова запозна председателите на двата синдиката Димитър Манолов и Пламен Димитров с напредъка на предприетите мерки за осигуряване работата на комплекса \"Марица-изток\". В срещата участваха и ръководителите на „Български енергиен холдинг“ ЕАД, „Електоенергиен системен оператор“ ЕАД, „Национална електрическа компания“ ЕАД, ТЕЦ „Марица-изток 2“ ЕАД, „Мини Марица изток“ ЕАД и фонд „Сигурност на електроенергийната система“. \"Основна цел за нас е запазване на въгледобива и продължаване работата на топлоелектрическите централи за гарантиране на енергийната сигурност в България. В проекта на Интегриран план в областта на енергетиката и климата сме заложили работа на комплекса \"Марица-изток\" до 2030 г. с хоризонт до 2050 г.\", припомни Петкова. Тя акцентира върху ясната и категорична заявка на правителството, че централите, които произвеждат електроенергия от въглища, ще останат основна базова мощност в българската енергетика. Причината е, че България разполага с местни лигнитни въглища, а няма нищо по-сигурно за диверсификацията на енергийните източници от местния ресурс, допълни министър Петкова.  \r\nИзползването на механизма за капацитет като възможност за подпомагане на въглищните централи в страната също бе сред темите на дискусията. Енергийният министър информира за подписано днес от нея писмо до Европейската комисия, с което страната ни уведомява ЕК, че ще изпозлва механизма за капацитет, за да гарантира енергийната сигурност и ликвидността на пазара на електроенергия.  \r\nВ момента международен консултант извършва възложен от БЕХ анализ на адекватността на системата, който ще бъде изпратен в комисията до края на месеца. Близо 50% от разходите на ТЕЦ \"Марица-изток 2\" се дължат на високите цени на емисиите CO2, които централата трябва да закупува, за да работи. По думите на министър Петкова, към настоящия момент се търси възможност за минимизиране на риска като емисиите бъдат закупени по-рано.  \r\nМинистър Петкова се спря и на въпроса за увеличаване на капитала на държавната топлоелектрическа централа като една от мерките за стабилизиране на финансовото й състояние. В момента тече комуникация с представители на Европейската комисия по тази тема и се надявам тя да приключи успешно, подчерта Петкова \r\nНапредъкът на процеса на пълна либерализация на електроенергийния пазар също бе сред темите на разговор. По думите на министър Петкова, в момента се обсъжда възможността в новия регулаторен период малките стопански потребители, присъединени към мрежи ниско напрежение, също да излязат на свободния пазар.", "date": "2019.09.26", "title": "Министър Теменужка Петкова: Запазването на въгледобива и продължаване работата на топлоелектрическите централи е основна цел за нас"}
{"url": "http://www.focus-news.net/news/2019/09/26/2702657/vazstanoveno-e-dvizhenieto-pri-km-23-na-am-hemus-v-posoka-varna.html", "text": "Възстановено е движението при км 23 на АМ \"Хемус\" в посока Варна. Това съобщиха от пресцентъра на  Агенция \"Пътна инфраструктура\" . Всички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.09.26", "title": "Възстановено е движението при км 23 на АМ \"Хемус\" в посока Варна"}
{"url": "http://www.focus-news.net/news/2019/09/26/2702648/nyama-postradali-pri-intsidenta-pri-km-23-na-am-hemus-v-posoka-varna.html", "text": "Няма пострадали при инцидента при км 23 на АМ „Хемус“ в посока Варна. Това съобщиха за  Агенция \"Фокус\"  от  ОДМВР - София . Сигнал за инцидента е подаден в 5.24 часа. При катастрофата ТИР е самокатастрофирал в ляво в мантинелата. При катастрофата автомобилът се е усукал и е заел две от платната. На място има екип ма \"Пътна полиция\", който регулира движението. Заради преместването на автомобила движението се осъществява през аварийната лента. \r\nВиолета СИМЕОНОВА", "date": "2019.09.26", "title": "Няма пострадали при инцидента при км 23 на АМ „Хемус“ в посока Варна"}
{"url": "http://www.focus-news.net/news/2019/09/26/2702658/predsedatelyat-na-obshtinskiya-savet-v-kazanlak-nikolay-zlatanov-dade-otlichna-otsenka-za-rabotata-na-mestniya-zakonodatelen-organ-prez-mandata.html", "text": "Един от акцентите по време на последното за мандата заседание на Общинския съвет в Казанлък бе отчетът на председателя Николай Златанов за дейността на местния законодателен орган през изминалите четири години, предаде кореспондент на  Радио „Фокус” . Златанов даде отлична оценка на работата на постоянните комисии в Общинския съвет за периода, както и на групите общински съветници. \r\nСред важните взети решения председателят на Общинския съвет отбеляза няколко. За асфалтиране само през този мандат Общината е вложила 14 милиона лева собствени средства и 4 милиона и 400 хиляди от Правителството. Асфалтирани са повече от 136 улици в града и близо 222 улици в населените места. \r\nЗлатанов подчерта, че последната програма, по която са работили Община и Общински съвет е „Обновяване на градската среда” за близо 5 милиона и 500 хиляди лева, с които е променен изцяло облика на ж.к. „Изток”, подменен е изцяло водопроводът и канализацията, асфалтирано е, направени са спортни игрища и градинки.  \r\nПо националната програма за саниране са санирани 19 жилищни сгради. В момента и до края на тази година в община Казанлък няма да има нито една детска градина, училище и ясла, които да не са санирани.  \r\n„В този мандат трябва да подчертаем, че Казанлък се нареди сред 39-те големи общини – отличници. Тези общини се сдобиха с възможността директно да получават средства по европейските програми, без да се конкурират с другите общини. През този мандат получихме 19 милиона лева общо по програмата за обновяване на градската среда”, подчерта председателят на Общинския съвет.  \r\nКато успешно реализиран проект той определи и разкриването на Техническия колеж, в Казанлък, като поясни, че много мандати се е работило върху тази тема и накрая тя е реализирана успешно. „При всички разговори с бизнеса, с бъдещи инвеститори, всеки един когато започне да слага на канатар плюсовете и минусите, основният плюс е наличието на колежа, който ще им осигури техническите кадри, от които те имат нужда. Появи се и голям италиански инвеститор, като първите въпроси бяха свързани с кадрите.”, заяви Златанов  \r\nНиколай Златанов обърна внимание и на опазването на културно – историческото наследство в Долината на тракийските царе, където в настоящия мандат са реставрирани, консервирани и социализирани могилите „Хелвеция” и „Грифони”. Предстои реализацията на проекта „Светът на траките”, по който ще бъдат получени между 6 и 8 милиона лева.  \r\nЗлатанов поясни още, че по проекта за интегриран градски транспорт са осигурени близо 3 милиона 700 хиляди лева. Това включва закупуването на 7 електробуса, изграждане на няколко спирки, информационна система, която ще указва до колко минути предстои да пристигне автобусът от всяка една от линиите. Ще бъдат асфалтирани и пътища. Част от проекта е асфалтиране на бул. „Розова долина” от централния светофар до околовръстния път, в посока военния завод.  \r\nЗлатанов заяви, че взетите решения през настоящия мандат на Общинския съвет са многобройни и е трудно да бъдат разграничени първия от втория мандат, тъй като много от нещата по европейските проекти са започнати в края на първия, а са довеждани до край във втория мандат. „Но всеки един от жителите на община Казанлък може да се докосне до парковете „Розариум” и „Тюлбе”, които бяха обновени, до велоалеята, която беше изградена между Казанлък и Енина. Бизнесът може да каже какво важно значение имат съоръженията свързани с европейските директиви за опазване на околната среда. Никой бизнес не може да съществува, без да има създадена среда, визирам пречиствателната станция, претоварната станция, които да позволят развитието на един голям бизнес. В този смисъл, може би десетките градинки, които Общината изгради са също значимо постижение.”, отбеляза Николай Златанов. \r\nСлавяна ГАЙДАРОВА", "date": "2019.09.26", "title": "Председателят на Общинския съвет в Казанлък Николай Златанов даде отлична оценка за работата на местния законодателен орган през мандата"}
{"url": "http://www.focus-news.net/news/2019/09/26/2702662/knsb-podkrepi-daniel-panov-za-treti-mandat.html", "text": "Споразумение за сътрудничество подписаха Регионалният съвет на Конфедерацията на независимите синдикати в България (КНСБ) и кандидатът за трети управленски мандат като кмет на Велико Търново Даниел Панов, издигнат от ГЕРБ. Решението на организацията е подкрепено от Координационния съвет и е израз на натрупания положителен опит, на изграденото взаимно доверие, на положителната посока, в която се развиват Велико Търново и общината.Това съобщиха от пресцентъра на  ПП ГЕРБ .Подписите си под споразумението положиха Даниел Панов и Иванина Янкова – областен координатор на КНСБ за Старата столица, а своята подкрепа даде и вицепрезидентът на КНСБ Пламен Нанков. Същото сториха Антоанета Андреева – председател на местната структура на Съюза на българските училите, д-р Мая Попова, ръководеща Териториалния координационен съвет на Федерацията на синдикатите в здравеопазването.  \r\nПо време на работната среща бяха набелязани и конкретни стъпки. Една от тях е създаването на общински съвет за тристранно сътрудничество, което ще бъде много ползотворно във всички обществени сфери – икономически ръст и привличане на инвестиции, повишаване на доходите, развитие на социалния диалог. Подобряването на транспортната инфраструктура и на достъпността й бяха друг от поставените приоритети в бъдещата работа между Панов и синдикалните организации.Даниел Панов представи още една конкретна мярка, одобрена от Националното сдружение на общините, която ще има силен положителен ефект и върху пазара на труда, и върху демографските процеси. Идеята на сдружението е изоставените къщи в по-малките населени места край градовете да бъдат предоставени за ползване на българи от чужбина, а държавата да финансира необходимите ремонтни дейности. „Провели сме разговори със собствениците на подобни къщи, има конкретен интерес сред нашите сънародници от Украйна, Молдова, Бесарабската област да се завърнат в България“, обясни Панов. Представителите на КНСБ също подкрепиха идеята.  \r\nСпоразумението дава точно определени и ясно дефинирани модели за сътрудничество в социалната сфера, образованието, здравеопазването, административното обслужване, икономиката и пазара на труда. От Регионалния съвет на КНСБ дават висока оценка на ефективния диалог, изграден през последните осем години с Община Велико Търново. Сред примерите за успешно партньорство, подобрило качеството на живот на гражданите, са колективните трудови договори в сферата на образованието и здравеопазването.", "date": "2019.09.26", "title": "КНСБ подкрепи Даниел Панов за трети мандат"}
{"url": "http://www.focus-news.net/news/2019/09/26/2702661/erdogan-ima-raneni-sled-silnoto-zemetresenie-v-istanbul-mozhe-da-posledvat-i-oshte-vtorichni-trusove.html", "text": "Няма информация за жертви, но осем души са понесли леки наранявания в следствие от земетресението в Истанбул, твърди президентът на Турция Реджеп Тайип Ердоган, пише вестник  Yeni Safak . Той е заявил това пред журналисти на летището в града.  \r\nОбщо 28 вторични земетресения са били усетени и се очаква да бъдат регистрирани и още, добави още президента след като Истанбул беше разлюлян от трус от 5,7 по скалата на Рихтер. \r\nПо-рано властите в страната обявиха, че са евакуирали училищата в града и призоваха хората, които живеят в сгради, които са понесли щети да се евакуират от тях.  \r\n \r\n  Теодор Пенев", "date": "2019.09.26", "title": "Ердоган: Има ранени след силното земетресение в Истанбул, може да последват и още вторични трусове"}
{"url": "http://www.focus-news.net/news/2019/09/26/2702671/oblastniyat-predsedatel-na-sds-veliko-tarnovo-miroslav-trifonov-podkrepyame-daniel-panov-za-treti-mandat-zashtoto-e-uspeshen-kmet.html", "text": "Даниел Панов беше успешен кмет, Велико Търново върви в правилната посока, затова СДС подкрепя кандидатурата му за трети мандат и в община Велико Търново се явяваме ГЕРБ и СДС с обща листа за общински съветници. Това сподели пред журналисти Мирослав Трифонов – областен председател на СДС, който е осми в листата с номер 43, съобщиха от пресцентъра на  ПП ГЕРБ .  \r\nМирослав Трифонов се кандидатира за четвърти мандат в местния парламент в старата столица. „И в трите мандата работихме много добре с партия ГЕРБ. С нея извървяхме години на близък път, но не заедно. Политическото споразумение между ГЕРБ и СДС преди европейските избори показа, че форматът е успешен. Надявам се след местните да го развием и надградим”, коментира Мирослав Трифонов.  \r\nТой припомни, че преди четири години СДС беше част от Реформаторския блок. Независимо, че е била в друг формат, кметът Даниел Панов и екипът му са приели голяма част от направените инвестиционни предложения. Над 60 процента от тях са изпълнени, защото са добри за Велико Търново и общината.   \r\n„Убеден съм в победата на десните и свободомислещите хора, на ГЕРБ – СДС. Изборна битка ще е интересна, а победата е ясна”, обобщи Трифонов.", "date": "2019.09.26", "title": "Областният председател на СДС – Велико Търново Мирослав Трифонов: Подкрепяме Даниел Панов за трети мандат, защото е успешен кмет"}
{"url": "http://www.focus-news.net/news/2019/09/26/2702666/mvnr-nyama-postradali-balgarski-grazhdani-pri-zemetresenieto-v-istanbul.html", "text": "Няма пострадали български граждани по време на земетресението в Истанбул, регистрирано около 14:00 часа, с магнитуд 5.8 по скалата на Рихтер, както и по време на последвалия вторичен трус с магнитуд 4.0. Епицентърът на земетресението е в Мраморно море, на територията на община Силиври. Това съобщиха от пресцентъра на  Министерството на външните работи  (МВнР). \r\nПо официални данни на кмета на Истанбул и Дирекцията по бедствия и аварии – AFAD, няма пострадали или ранени граждани. Земетресението е причинило незначителни материални щети.  \r\nВластите са предприели незабавни превантивни мерки чрез спиране на газоподаването в рискови сгради и райони, осигуряване на храна, напитки и стоки от първа необходимост на хора, които се страхуват да се приберат в жилищата си. Допълнителни екипи на Гражданска защита са изпратени в Истанбул от други градове.  \r\nПри необходимост от съдействие българските граждани могат да се свържат с Генералното ни консулство в Истанбул на следните телефони: +90 212 281 01 14, +90 212 281 01 15, +90 212 281 01 16.", "date": "2019.09.26", "title": "МВнР: Няма пострадали български граждани при земетресението в Истанбул"}
{"url": "http://www.focus-news.net/news/2019/09/26/2702670/yambolskiyat-kameren-orkestar-otkriva-s-noviya-si-sezon-s-kontsert-i-predstavyane-na-parviya-si-album-reministsentsii.html", "text": "Ямболският Камерен оркестър „Дианополис“ открива новия си, 52-ри по ред, творчески сезон на 29 септември, неделя с концерт в залата на Безистена. Това съобщиха от пресцентъра на  Общината . В програмата ямболските музиканти с диригент маестро Константин Илиевски ще изпълнят „Четирите годишни времена“ на Антонио Вивалди с гост-солист Елин Колев, както и други класически творби.  \r\nКонцертът е с начало 11:30 часа, като тогава ще бъде представен и първият компакт диск със записи на „Дианополис“, озаглавен „Реминисценции“. Албумът включва четири емблематични и в същото време разнообразни по стил класически произведения: безсмъртното Адажио  на Томасо Албинони, музикалната класика „Севдана” на Георги Златев – Черкин с цигулковото соло на концертмайстора Красимира Султанова, невероятната „Фантазия за един благородник” на испанския композитор Хоакин Родриго и солото на дългогодишния приятел на оркестъра китариста Цветан Недялков, също и Сюита ІІІ от Антични арии и танци на италианския композитор Оторино Респиги.", "date": "2019.09.26", "title": "Ямболският камерен оркестър открива с новия си сезон с концерт и представяне на първия си албум „Реминисценции“"}
{"url": "http://www.focus-news.net/news/2019/09/26/2702664/the-independent-deputatite-glasuvaha-protiv-noviyat-opit-na-boris-dzhonsan-da-prekrati-za-tri-dni-zasedaniyata-v-parlamenta.html", "text": "Камарата на общините на Великобритания гласува против искането на правителството за кратко прекратяване на заседанията в парламента, за да бъде проведена през това време годишната конференция на Косервативната партия, пише  The Independent . \r\nДепутатите гласуваха с 306 против и 289 за искането на правителството на премира Борис Джонсън. \r\nОтказът да бъдат прекратени заседанията означава, че те ще продължат по време на конференцията на консерваторите, която започва в Манчестър на 29 септември. На нея Борис Джонсън ще трябва изнесе първата си реч като лидер на торите, като в същият ден ще трябва да присъства и на дебатите в Лондон.  \r\nВеднага след решението на камарата, председателя на парламента Джейкъб Рийс-Мог обяви какво ще бъде обсъждано следващата седмица и това включва второто четене на закона за домашното насилие, което беше отложено по време на предишното прекъсване. \r\nМог също така предложи на опозиционните партии възможността да внесат вот на недоверие срещу Джонсън през следващата седмица и да предизвикат избори, нещо което те отказват да направят, поради страха, че това ще накара Джонсън да изведе страната от Европейския съюз без сделка на 31 октомври. \r\nИскането на правителството за нова почивка идва два дни след като депутатите се върнаха в парламента, след като съда реши, че Джонсън е прекратил заседанията за общо пет седмици незаконно. Решението му трябваше да предизвика преустановяването на дебатите в пленарната зала до 14 октомври. \r\nНезависимият депутат Ник Болс, който напусна консерваторите заради Брекзит, заяви, че е бил от тези, гласували против, макар в началото да е смятал да се въздържи да гласува. \r\n„Планирах да се въздържа в днешното гласуване за кратка почивка за конференцията на Консервативната партия. Не съм сигурен какъв ефект целеше премиера, но след поведението му вчера, смятам че е от основно значение да бъде държан отговорен на следващото заседание. Затова ще гласувам против“, заяви той.  \r\nНа следващото заседание се очаква депутатите да задават въпроси на премира, което е практика в британският парламент и се провежда всеки четвъртък.  \r\n \r\n  Теодор Пенев", "date": "2019.09.26", "title": "The Independent: Депутатите гласуваха против новият опит на Борис Джонсън да прекрати за три дни заседанията в парламента"}
{"url": "http://www.focus-news.net/news/2019/09/26/2702669/bsp-sofiya-shte-predstavi-listata-s-kandidati-za-obshtinski-savetnitsi-za-rayonni-kmetove-i-za-kmetove-na-kmetstva-na-27-septemvri.html", "text": "БСП - София ще представи листата с кандидати за общински съветници за районни кметове и за кметове на кметства на 27 септември. Това съобщиха от пресцентъра на  Градския съвет на партията . \r\nСъбитието ще се състои от 17.30 часа, в Градската градина от страната на пл. „Княз Александър Батенберг“ (до площадката на разрушения Мавзолей).", "date": "2019.09.26", "title": "БСП - София ще представи листата с кандидати за общински съветници за районни кметове и за кметове на кметства на 27 септември"}
{"url": "http://www.focus-news.net/news/2019/09/26/2702665/vremenno-e-ogranicheno-dvizhenieto-po-pat-i-3-zlatna-panega-lukovit-pri-s-rumyantsevo-poradi-katastrofa.html", "text": "Временно е ограничено движението по път I-3 Златна Панега - Луковит при с. Румянцево поради катастрофа. Това съобщиха от пресцентъра на  Агенция \"Пътна инфраструктура\" . Водачите изчакват на място.", "date": "2019.09.26", "title": "Временно е ограничено движението по път I-3 Златна Панега - Луковит при с. Румянцево поради катастрофа"}
{"url": "http://www.focus-news.net/news/2019/09/26/2702676/ministar-boil-banov-ministerstvoto-na-kulturata-shte-podkrepi-fond-za-maystorski-klasove-s-golemi-balgarski-artisti-v-uchilishtata-po-izkustvata.html", "text": "Ще подкрепя идеята на директорите на училищата по изкуствата Министерството на културата да създаде фонд, чрез който да се подпомагат проекти, под формата на майсторски класове, в които големи български артисти и звезди да предават опита си на учениците. Това каза министърът на културата Боил Банов в Държавен културен институт \"Двореца\" в Балчик, след среща с директори на училищата по изкуствата, които функционират под ръководството на министерството, предаде репортер на  Радио \"Фокус\" - Варна . \"Чрез нормативната база и проекти ще дадем ясен сигнал, че имаме желание да повишим качеството на образованието и, че  тези имена имат място да обучават нашите деца\", обясни министърът. Той посочи, че на срещата е взето и друго важно решение. Всички директори поемат отговорност така да пригодят програмите си, че когато изтъкнат творец изяви желание да преподава в училище, фокусът  да е върху неговите качества, биография и възможностите да се вземе максималното от него, защото учениците заслужават това.  \r\nМинистър Банов допълни, че не случайно Министерството получава запитвания за това как се създават творци в българските училища по изкуствата, които са на много високо световно ниво. Министърът призна, че темата на срещата днес е била провокирана от случая с оперната прима Дарина Такова, който привлече общественото внимание преди месеци. Според него българските училища трябва да улеснят достъпа на големи творци до класните стаи и обясни, че правилата за наемане на такива изтъкнати преподаватели се разработват от самите учебни заведения. Нормативната база е еднаква за всички, но всеки директор изготвя правилата индивидуално, посочи той. \"В прерогативите на самите директори е да променят  правилата, а не да очакват от твореца изява по време на кандидатстването\", каза той. Според него именно случаят с Дарина Такова е отключил този разговор, тъй като това е много рядка хипотеза - човек от такова ниво да се върне да преподава в училище. \"Почти не сме имали такива случаи досега. Трябва да търсим този потенциал и да го използваме. Този единичен случай ни насърчи да търсим такива хора, но и да пригодим нашите правила. Важно е какви качества имат тези творци да бъдат педагози, да общуват с деца. А досега в нашите училища правилата са били такива в желанието за перфекционизъм. Но пък в това желание станахме много взискателни. Затова взехме решение да прецизираме правилата и да не третираме по този начин качествени хора, които имат желание да преподават\", каза още министър Банов. \r\nДиана СТОЕВА", "date": "2019.09.26", "title": "Министър Боил Банов: Министерството на културата ще подкрепи фонд за майсторски класове с големи български артисти в училищата по изкуствата"}
{"url": "http://www.focus-news.net/news/2019/09/26/2702674/ria-novosti-v-krim-narekoha-obeshtanieto-da-bade-varnat-poluostrova-na-ukrayna-bezsmisleno.html", "text": "Ръководителят на комисията по международни отношения на парламента на Крим Юрий Хемпел заяви, че всякакви обещания за връщане на Крим в Украйна, включително тези, идващи от президента на САЩ Доналд Тръмп, са безсмислени и загуба на време, предава  РИА Новости . \r\nПо-рано президента на Украйна Владимир Зеленски заяви, че президентът на САЩ обеща помощ за \"връщането\" на Крим. Украинският президент добави, че е казал на Тръмп за това \"какво красиво място е Крим\". \r\n\"Тръмп може да обещава колкото иска, но в този случай, ако тези обещания наистина са били дадени, те могат да бъдат наречени празни думи. Крим е част от Русия, а не на САЩ, следователно обещаването да бъде върната чужда територия е безсмислено и загуба на време\", каза Хемпел пред РИА Новости. \r\n \r\n  Теодор Пенев", "date": "2019.09.26", "title": "РИА Новости: В Крим нарекоха обещанието да бъде върнат полуострова на Украйна безсмислено"}
{"url": "http://www.focus-news.net/news/2019/09/26/2702678/pregled-na-mezhdunarodnite-novini-do-1800-chasa-agentsiya-fokus.html", "text": "Ръководителят на комисията по международни отношения на парламента на Крим Юрий Хемпел заяви, че всякакви обещания за връщане на Крим в Украйна, включително тези, идващи от президента на САЩ Доналд Тръмп, са безсмислени и загуба на време, предава  РИА Новости . \r\nПо-рано президента на Украйна Владимир Зеленски заяви, че президентът на САЩ обеща помощ за \"връщането\" на Крим. Украинският президент добави, че е казал на Тръмп за това \"какво красиво място е Крим\". \r\n\"Тръмп може да обещава колкото иска, но в този случай, ако тези обещания наистина са били дадени, те могат да бъдат наречени празни думи. Крим е част от Русия, а не на САЩ, следователно обещаването да бъде върната чужда територия е безсмислено и загуба на време\", каза Хемпел пред РИА Новости. \r\n \r\n*** \r\n \r\n  Белият дом се зарече да се противопостави на „истерията“ и на „фалшивата“ информация, че президентът на САЩ Доналд Тръмп е опитал да принуди Украйна да му помогне да бъде преизбран, предава  AFP . \r\n“Нищо не се е променило след излизането на тези оплаквания, които не са нищо повече от колекция от треторазредни отчети на събития и сбрани прессъобщения“, заяви говорителят на Тръмп Стефани Гришъм.  \r\n„Белият дом ще продължи да се противопоставя на истерията фалшивите разкази, които ни пробутват Демократите и много от популярните медии“, добави тя в изявлението си. \r\n \r\n*** \r\n \r\n  Камарата на общините на Великобритания гласува против искането на правителството за кратко прекратяване на заседанията в парламента, за да бъде проведена през това време годишната конференция на Косервативната партия, пише  The Independent . \r\nДепутатите гласуваха с 306 против и 289 за искането на правителството на премира Борис Джонсън. \r\nОтказът да бъдат прекратени заседанията означава, че те ще продължат по време на конференцията на консерваторите, която започва в Манчестър на 29 септември. На нея Борис Джонсън ще трябва изнесе първата си реч като лидер на торите, като в същият ден ще трябва да присъства и на дебатите в Лондон.  \r\nВеднага след решението на камарата, председателя на парламента Джейкъб Рийс-Мог обяви какво ще бъде обсъждано следващата седмица и това включва второто четене на закона за домашното насилие, което беше отложено по време на предишното прекъсване. \r\nМог също така предложи на опозиционните партии възможността да внесат вот на недоверие срещу Джонсън през следващата седмица и да предизвикат избори, нещо което те отказват да направят, поради страха, че това ще накара Джонсън да изведе страната от Европейския съюз без сделка на 31 октомври. \r\nИскането на правителството за нова почивка идва два дни след като депутатите се върнаха в парламента, след като съда реши, че Джонсън е прекратил заседанията за общо пет седмици незаконно. Решението му трябваше да предизвика преустановяването на дебатите в пленарната зала до 14 октомври. \r\nНезависимият депутат Ник Болс, който напусна консерваторите заради Брекзит, заяви, че е бил от тези, гласували против, макар в началото да е смятал да се въздържи да гласува. \r\n„Планирах да се въздържа в днешното гласуване за кратка почивка за конференцията на Консервативната партия. Не съм сигурен какъв ефект целеше премиера, но след поведението му вчера, смятам че е от основно значение да бъде държан отговорен на следващото заседание. Затова ще гласувам против“, заяви той.  \r\nНа следващото заседание се очаква депутатите да задават въпроси на премира, което е практика в британският парламент и се провежда всеки четвъртък.  \r\n \r\n*** \r\n \r\n  Няма информация за жертви, но осем души са понесли леки наранявания в следствие от земетресението в Истанбул, твърди президентът на Турция Реджеп Тайип Ердоган, пише вестник  Yeni Safak . Той е заявил това пред журналисти на летището в града.  \r\nОбщо 28 вторични земетресения са били усетени и се очаква да бъдат регистрирани и още, добави още президента след като Истанбул беше разлюлян от трус от 5,7 по скалата на Рихтер. \r\nПо-рано властите в страната обявиха, че са евакуирали училищата в града и призоваха хората, които живеят в сгради, които са понесли щети да се евакуират от тях.  \r\n \r\n*** \r\n \r\n  Земетресение с магнитуд от 5,7 по скалата на Рихтер е регистрирано в Западна Турция в 13:59 часа местно време (съвпада с българското време), показва справка на  официалната интернет страница на Европейския средиземноморски сеизмологичен център (EMSC) . \r\nЕпицентърът на труса е бил на 66 км западно от Истанбул и на 37 км югозападно от Бююкчекмедже, с дълбочина от седем километра под земната кора.  \r\nНе се привеждат данни за материални щети или пострадали. \r\n \r\n***", "date": "2019.09.26", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/09/26/2702667/afp-beliyat-dom-se-zareche-da-se-protivopostavi-na-isteriyata-na-demokratite.html", "text": "Белият дом се зарече да се противопостави на „истерията“ и на „фалшивата“ информация, че президентът на САЩ Доналд Тръмп е опитал да принуди Украйна да му помогне да бъде преизбран, предава  AFP . \r\n“Нищо не се е променило след излизането на тези оплаквания, които не са нищо повече от колекция от треторазредни отчети на събития и сбрани прессъобщения“, заяви говорителят на Тръмп Стефани Гришъм.  \r\n„Белият дом ще продължи да се противопоставя на истерията фалшивите разкази, които ни пробутват Демократите и много от популярните медии“, добави тя в изявлението си. \r\n \r\n  Теодор Пенев", "date": "2019.09.26", "title": "AFP: Белият дом се зарече да се противопостави на „истерията“ на демократите"}
{"url": "http://www.focus-news.net/news/2019/09/26/2702682/bsp-sofiya-iska-otstranyavane-na-opasnite-darveta-v-stolitsata.html", "text": "Вчера сухо дърво падна и унищожи автомобил на ул. „Стара планина“ в центъра на София. За щастие и късмет няма пострадали хора, въпреки че падналата бреза, която е с внушителни размери и тегло, бе препречила цялата ширина на улицата и тротоара. Това се посочва в  позиция на БСП – София . \r\n\"В Наредбата за изграждане, поддържане и опазване на зелената система на Столична община ясно е посочено, че кметът ръководи, координира цялостната дейност по опазване, изграждане и поддържане на зелената система и организира изпълнението на бюджета по дейност „Озеленяване“.  \r\nЗа съжаление през 3-те мандата на кмета г-жа Фандъкова липсва системна грижа за зеленото богатство на София – градските паркове и дърветата в междублоковите пространства и уличното озеленяване. В резултат от паднали сухи дървета в града за последните пет години има два смъртни случая и голям брой инциденти с пострадали хора и материални щети. Въпреки многократно увеличения бюджет за озеленяване - от 8 мил. лв през 2009 на 30 мил. лв. за 2019 г., с години не се отстраняват загинали едроразмерни дървета от уличното озеленяване и в градските паркове, а броят на новозасадените дървета е крайно недостатъчен за мащабите на София. \r\nБСП - София настоява кметът на Столична община да възложи незабавно проверка за сухи и опасни дървета по уличната мрежа на София, както и в дворовете на училищата и детските градини. В най-кратки срокове да се даде публична информация за установените дървета и те да бъдат отстранени, за да се гарантира живота и здравето на жителите и гостите на София\", се казва още в позицията.", "date": "2019.09.26", "title": "БСП – София иска отстраняване на опасните дървета в столицата"}
{"url": "http://www.focus-news.net/news/2019/09/26/2702673/ministar-nikolina-angelkova-provede-rabotna-sreshta-s-n-pr-machey-shimanski-poslanik-na-polsha-u-nas.html", "text": "Министърът на туризма Николина Ангелкова проведе работна среща с посланика на Полша у нас Н. Пр. Мачей Шимански по нейна покана. Това съобщиха от пресцентъра на  Министерството . Основен фокус на разговора беше прекратяването на дейността на туроператора „Томас Кук“ и неговите дъщерни компании, част от които е и „Некерман Полска“, но бяха обсъдени и възможности за развитие на туризма между двете страни.  \r\nПолша е много важен пазар за входящ туризъм у нас, ще съдействаме изцяло за преодоляване на ситуацията след фалита на „Томас Кук“ , както и за насърчаване на пътуванията на туристите от Полша. В момента има 92 полски туристи, които са в България през „Томас Кук“, стана ясно на срещата.   \r\nПосланик Мачей Шимански коментира, че те също със съжаление са приели новината за фалита на „Томас Кук“. Той посочи, че компаниите имат застраховка, освен това съществува и гаранционен фонд, така че може да се организира не само връщането на полските туристи при нужда, но и за продължаване на услугите за тях през фонда. Посланик Шимански отбеляза и факта, че към момента в посолството няма обаждане за искане на съдействие от полски туристи в България, което значи, че не са срещали проблеми.  \r\nМинистър Ангелкова обсъди с Н. Пр. Шимански възможностите нашите хотелиери да се обърнат към гаранционния фонд на Полша, както и евентуалното им конституиране като длъжници при завеждане на общ иск. Като правителство работим максимално да бъдат минимизирани щетите за българския бизнес и за благополучното завръщане на всички туристи след спирането на дейността на големия туроператор, каза българският министър. Много е важно заради имиджа на България като дестинация за организиран туризъм да работим заедно да разрешим  ситуацията по най-добрия начин. Затова нашите екипи са на място в хотелите и съдействат на тях и на туристите, коментира министърът.", "date": "2019.09.26", "title": "Министър Николина Ангелкова проведе работна среща с Н. Пр. Мачей Шимански, посланик на Полша у нас"}
{"url": "http://www.focus-news.net/news/2019/09/26/2702679/obshtina-blagoevgrad-razrabotva-ideyno-predlozhenie-za-realizirane-na-proekt-podobren-dostap-do-izkustva-i-kultura.html", "text": "Община Благоевград разработва идейно предложение за реализиране на проект „Подобрен достъп до изкуства и култура“ по Програма PA14 „Културно предприемачество, наследство и сътрудничество“. Това съобщиха от пресцентъра на  Общината . Идеята е да бъда създаден фестивал за авторска рок музика, в партньорство с Исландски културен център на Рейкявик. Целта е да се насърчи творчеството в посока създаване на текстове и музика при местни артисти. Освен това в събитието, което ще бъде превърнато в традиционно, своето място ще имат и творци, работещи в различни аспекти. Ще има възможност за създаване на графити, арт инсталации и др. Намерението на Община Благоевград е да реализира фестивала в парк „Бачиново“, като артисти ще бъдат разположени и по цялото продължение на Алеята на здравето. Предвижда се изграждането на художествено осветление около езерото в парка, което ще допълва атмосферата по време на фестивала.  \r\nВ тази връзка днес бе проведен информационен ден по Резултат 2 „Подобрен достъп до култура и изкуства“ от Програма PA 14 „Културно предприемачество, наследство и сътрудничество“, финансирана от Финансовия механизъм на Европейското икономическо пространство 2014-2021 г. в Благоевград, където участие взеха представители на културни институции от цяла Югозападна България.  \r\nСъбитието се организира от Министерство на културата с логистичното съдействие на Областен информационен център – Благоевград. Освен културните институции, в срещата участваха още представители на общински администрации, читалища, неправителствени организации и медии. Благоевград е един от 10-те центъра, в които се провежда информационната кампания за популяризиране на тази възможност за финансиране на различни видове изкуства и културни събития.", "date": "2019.09.26", "title": "Община Благоевград разработва идейно предложение за реализиране на проект „Подобрен достъп до изкуства и култура“"}
{"url": "http://www.focus-news.net/news/2019/09/26/2702675/prezidentat-rumen-radev-ot-tribunata-na-obshtoto-sabranie-na-oon-balgariya-podkrepya-evropeyskata-integratsiya-na-zapadnite-balkani-kato-investitsiya-v-stabilnostta.html", "text": "Днес повече от всякога трябва да защитим основаната на правила система на многостранната дипломация, в центъра на която е Организацията на обединените нации. Това заяви президентът Румен Радев в изказването си днес пред Общото събрание на ООН, съобщиха от  прессекретариата на държавния глава .  \r\nПрезидентът изрази подкрепата на България за „значимата и навременна инициатива на Германия и Франция за създаване на Алианс за мултилатерализъм – мрежа от сходно мислещи нации, работещи за засилване на ефективните многостранни подходи към глобалните въпроси чрез ООН“. Според Румен Радев тази инициатива цели постигане на устойчиво развитие навсякъде в света.  \r\nПо думите на президента ООН разполага с уникално разнообразие от инструменти за посредничество, предотвратяване на конфликти, мироопазване и укрепване на мира. Затова България приветства ангажимента на генералния секретар за развиване на дипломация за мир и има готовност да подкрепя неговите усилия за засилване на ролята на посредничеството при предотвратяване на конфликти, както е заложено в инициативата Действие за мироопазване.  \r\nДържавният глава открои международния тероризъм и насилствения екстремизъм като фактори, които продължават да оказват значителна заплаха за международния мир и сигурност, човешките права и устойчивото развитие. „Международната общност следва да увеличи усилията за засилване на сътрудничеството в областта на контратероризма чрез подкрепа за ООН като ключов фактор в тази сфера“, призова Румен Радев. И добави, че за съжаление, през последната година международната общност не е постигнала пробив при разрешаването на нито един значим конфликт по света.  \r\n„Обявената военна победа над т.нар. халифат на „Ислямска държава“ миналия март не бе достатъчна, за да донесе мир на раздирания от войни регион на Близкия Изток. Международната общност трябва да остане бдителна, тъй като заплахата от тероризъм под различни форми все още съществува“, заяви президентът.  \r\nРумен Радев подчерта, че намирането на политическо решение на конфликта в Сирия е от особено значение за стабилността и сигурността в региона и отвъд него и призова за всеобщо прекратяване на сраженията и защита на цивилното население. По думите му това изисква да бъде осигурен достъп на хуманитарна помощ до всички части на страната, както и да се положи началото на политически процес под егидата на ООН за постигането на мирен и всеобхватен политически преход. Устойчиво политическо решение трябва да бъде намерено само чрез ръководен от сирийския народ политически процес.    \r\nДържавният глава заяви, че кризата в Либия няма военно решение и България ще продължи да подкрепя подновяването на водения от ООН процес на посредничество и подготовка на парламентарни и президентски избори. Стабилизирането на Либия е от огромно значение както за регионалната сигурност, така и за справянето с потока от бежанци в Средиземноморския регион.   \r\nВ изказването си на форума президентът Радев потвърди подкрепата на България за усилията за възстановяване на диалога за мир между Израел и Палестина, включително усилията на Квартета за Близкоизточния мирен процес. „Разрешаване на въпроса посредством съществуването на две държави е единственият път към устойчив мир. Хуманитарната ситуация в Газа предизвиква голямо безпокойство. Този въпрос трябва да продължи да бъде приоритет на ООН и международната общност“, заяви държавният глава.  \r\n„Вече повече от пет години изминаха от началото на конфликта в Украйна. Въпреки спорадичните примирия, ситуацията в Източна Украйна остава крайно несигурна“, заяви Румен Радев и призова за мирно разрешаване на кризата. Президентът определи като знак на надежда взаимната размяна на задържани и подчерта необходимостта от изпълнение в пълна степен на взаимно одобрения Пакет от мерки, приет с резолюция 2202 (2015) на Съвета за сигурност на ООН, както и зачитане на примирието, оттегляне на тежкото въоръжение и осигуряването на безпрепятствен достъп на Специалната наблюдателна мисия на ОССЕ до всички обекти на двете страни в конфликта.    \r\nРешението на Иран да прекрати изпълнението на някои свои задължения, произтичащи от Съвместния всеобхватен план за действие по иранската ядрена програма, е причина за дълбока загриженост, отбеляза държавният глава и призова за зачитане на тази договореност и дипломатически контакти за намаляване на напрежението. „Ролята на Иран в региона, както и неговата балистична програма, следва да се разглеждат отделно от Съвместния всеобхватен план за действие по иранската ядрена програма“, заяви президентът. Румен Радев открои и повишаването на напрежението в Персийския залив, което изисква да бъде даден приоритет на мерките за намаляване на напрежението с оглед предотвратяване на по-нататъшни инциденти.    \r\nПрезидентът припомни и че през 2020 г. ще бъде отбелязана 50-ата годишнина от влизането в сила на Договора за неразпространение на ядреното оръжие, като международната общност следва да препотвърди своя ангажимент към него като крайъгълен камък на режима за ядрено неразпространение.    \r\nПред участниците в Общото събрание Румен Радев подчерта и последователната подкрепа на България за интеграцията на съседите ни от Западните Балкани в Европейския съюз. Този процес е инвестиция в регионалната стабилност и изисква активно изграждане на добросъседски отношения.    \r\nНеобходимо е спешно да се ускори прогресът към постигането на целите на устойчивото развитие, заяви още Румен Радев. Човечеството се сблъсква с все по-бързо задълбочаващите се отрицателни последствия от непрекъснато нарастващата свръхупотреба на природните ресурси и масовата урбанизация. Резултатът от редица човешки дейности е необратимото замърсяване на околната среда, намаляването на биоразнообразието и застрашаването на крехките екосистеми, посочи Румен Радев.    \r\nКато член на Съвета по правата на човека, България се ангажира да осигури приобщаващо образование на децата с увреждания, което е съществен инструмент за целия процес на социално включване. В един свят, задвижван от информацията и комуникационните технологии, България отдава специално значение на възможностите, които образованието предлага, подчерта още в изказването си пред Общото събрание на ООН президентът Румен Радев.", "date": "2019.09.26", "title": "Президентът Румен Радев от трибуната на Общото събрание на ООН: България подкрепя европейската интеграция на Западните Балкани като инвестиция в стабилността"}
{"url": "http://www.focus-news.net/news/2019/09/26/2702681/vazstanoveno-e-dvizhenieto-po-pat-i-3-zlatna-panega-lukovit-pri-s-rumyantsevo.html", "text": "Възстановено е движението  по път I-3 Златна Панега - Луковит при с. Румянцево. Това съобщиха от пресцентъра на  Агенция \"Пътна инфраструктура\" .", "date": "2019.09.26", "title": "Възстановено е движението  по път I-3 Златна Панега - Луковит при с. Румянцево"}
{"url": "http://www.focus-news.net/news/2019/09/26/2702677/tass-prezidentat-na-balgariya-smyata-che-situatsiyata-v-ukrayna-ostava-izklyuchitelno-opasna.html", "text": "Българският президент Румен Радев смята ситуацията в Украйна за изключително опасна и призовава страните в конфликта да приложат изцяло разпоредбите на резолюцията на ООН, предава  TACC \r\nТой каза това в изказване на заседание на Общото събрание на ООН в Ню Йорк. \r\n„Изминаха повече от пет години от началото на конфликта в Украйна, но въпреки спорадичното примирение, ситуацията в източна Украйна остава изключително опасна.“, заяви Радев и призова за мирно разрешаване на кризата в съответствие с резолюция 68/263 на Общото събрание на ООН от март 2014 г.  \r\n„Размяна на затворници - това е знак за надежда, но страните в конфликта трябва изцяло да приложат взаимно одобрения пакет от мерки, приет с резолюция 2202 на Съвета за сигурност на ООН.“, добави още той. \r\nСпоред него е от жизненоважно значение страните да спазват примирието, да премахнат тежкото въоръжение в региона и да гарантират безпрепятствен  достъп до специалната мисия за наблюдение на ОССЕ. \r\n \r\n  Теодор Пенев", "date": "2019.09.26", "title": "ТАСС: Президентът на България смята, че ситуацията в Украйна остава изключително опасна"}
{"url": "http://www.focus-news.net/news/2019/09/26/2702680/aktsenti-v-sutreshniya-blok-dobro-utro-balgariya-na-radio-fokus-za-27-septemvri.html", "text": "Какви изменения ще бъдат въведени с новата Наредба за топлоснабдяване? Защо се налагат тези промени и какви ще са ползите за гражданите? Отговорите на тези и други въпроси ще потърсим в сутрешния блок  „Добро утро, България“  на  Радио „Фокус“  от инж. Боян Паунов, зам.-изпълнителен директор на „Топлофикация София“ ЕАД. \r\nВ минутите след 08.00 часа ще говорим за рисковете от отглеждане на децата в институциите и съответно какви са ползите за обществото от деинституализацията на деца? Защо социални услуги от резидентен тип са ефективното решение? Очаквайте коментарите на Александрина Димитрова, изпълнителен директор на фондация „Сийдър“ и Станислав Пандин, представител на Държавната агенция за закрила на детето. \r\nСтопанска академия „Д. А. Ценов” в Свищов е приета за член на Българския форум на бизнес лидерите. Какви са мотивите на Академията да заяви желанието си за членство в авторитетната организация? Какви ще бъдат ползите за образованието? Гост в предаването ще бъде доц. д-р Иван Марчевски, ректор на Стопанска академия „Д. А. Ценов” – Свищов. \r\nЗа пета поредна година Регионален исторически музей - Благоевград ще отбележи Международната нощ на прилепите. Повече ще научим от интервюто на Ливия Нинова от  Радио „Фокус“ – Пирин  с Тоня Маринова, уредник в отдел „Природа“. \r\n \r\n Започнете деня информирани! Тези и още теми – в „Добро утро, България“ от 06.00 до 10.00 часа на 27 септември, с водещ Йоланда Пелова.", "date": "2019.09.26", "title": "Акценти в сутрешния блок „Добро утро, България“ на Радио „Фокус“ за 27 септември"}
{"url": "http://www.focus-news.net/news/2019/09/26/2702684/redovno-zasedanie-na-obshtinski-savet-blagoevgrad-shte-se-provede-na-27-septemvri.html", "text": "Редовно заседание на Общински съвет – Благоевград ще се проведе на 27 септември. Това съобщиха за  Радио „Фокус“ – Пирин  от общинския съвет. Сесията е насрочена за 09.30 часа и ще се състои в зала „22 септември“. В предварителния дневен ред са включени 34 точки. Сред тях са избор на временно изпълняващ длъжността кмет на община Благоевград във връзка с произвеждане на избори за общински съветници и за кметове, насрочени на 27 октомври; избор на временно изпълняващи длъжността кмет на кметство на кметства на територията на община Благоевград във връзка с произвеждане на избори за общински съветници и за кметове; приемане на актуализирана бюджетна прогноза за периода 2020 – 2022 година на постъпленията от местни приходи и на разходите за местни дейности и други. \r\nЛивия НИНОВА", "date": "2019.09.26", "title": "Редовно заседание на Общински съвет – Благоевград ще се проведе на 27 септември"}
{"url": "http://www.focus-news.net/news/2019/09/26/2702683/izvestiya-sasht-vavedoha-dopalnitelni-sanktsii-nad-rusiya.html", "text": "САЩ наложиха санкции срещу трима граждани на Руската федерация, както и срещу една руска компания за това, че са нарушили режима на санкции срещу Сирия, пише вестник „Известия“, като се позовава на информация на пресслужбата на Министерството на финансите на САЩ. \r\nВ съобщението се отбеляза, че санкциите са наложени поради \"помощ при прехвърлянето на доставките на авиационно гориво за руските сили, опериращи в Сирия\" и в подкрепа на правителството на президента на страната Башар Асад. \r\n\"Режимът на Асад е под международно наблюдение заради използването на химическо оръжие и жестокости срещу невинни сирийски цивилни\", се казва още в съобщението. \r\nТекстът цитира и думите на служител на ФБР, който заяви, че агенцията се гордее, че е успяла да „разгадае толкова сложна схема“ за доставките на гориво. \r\nВашингтон многократно неоправдано обвиняваше сирийските власти в използване на химическо оръжие и въз основа на това подлагаше на ракетни атаки територията на републиката. Източниците на доказателствата са предимно материали от неправителствената организация „Бели каски“, спонсорирана от Вашингтон. \r\nТака през април 2018 г. „Белите каски“ обявиха, че в град Дума са използвани химически оръжия. Западните страни обвиниха сирийския президент Башар Ал Асад за атаката и нанесоха ракетни удари върху инфраструктурни съоръжения, където се предполага, че се произвеждат и съхраняват химически оръжия. Русия нарече доказателствата постановка, а през февруари 2019 г. продуцентът на BBC Риам Далати също заяви, че химическата атака е била инсценирана. \r\nЗа първи път САЩ и ЕС наложиха санкции срещу Москва през 2014 г. на фона на началото на конфликта в Украйна и анексията на Крим към Русия. Западните държави обвиниха за влошаващата се ситуация в Украйна именно Руската федерация. В същото време Москва многократно отбелязва, че тя не е свързана с вътрешните проблеми на Киев и се застъпва за бързо разрешаване на ситуацията. По-късно ограничителните мерки бяха многократно разширявани. \r\n \r\n  Теодор Пенев", "date": "2019.09.26", "title": "„Известия“: САЩ въведоха допълнителни санкции над Русия"}
{"url": "http://www.focus-news.net/news/2019/09/26/2702687/afp-iran-izpolzva-moderni-tsentrofugi-za-obrabotka-na-uran-koito-narushavat-sporazumeniyata-ot-2015-g.html", "text": "Иран е въвел в експлоатация модерни центрофуги за обработка на уран и това нарушава споразуменията от разпадащата се сделка с Техеран от 2015 г., предава  AFP , като се позовава на информация на Международната агенция за атомна енергия (МААЕ). \r\nМодерните центрофуги в Натанз са „натрупвали  или са били подготвяни да натрупват обогатен уран“, заяви в свое изявление агенцията. \r\n \r\n   Теодор Пенев", "date": "2019.09.26", "title": "AFP: Иран използва модерни центрофуги за обработка на уран, които нарушават споразуменията от 2015 г."}
{"url": "http://www.focus-news.net/news/2019/09/26/2702689/s-tarzhestvena-tseremoniya-yugozapadniyat-universitet-neofit-rilski-v-blagoevgrad-otkriva-novata-akademichna-20192020-godina-na-30-septemvri.html", "text": "На 30 септември официално ще бъде открита новата академична година в Югозападния университет „Неофит Рилски“ в Благоевград. Това съобщи за  Радио „Фокус“ – Пирин  Веска Арабаджиева, специалист „Връзки с обществеността“ в университета. Тържеството ще се състои от 10:00 часа пред Учебен корпус № 1. Преди началото на церемонията –  в 9:50 часа ще бъдат поднесени венци и цветя пред паметника на Неофит Рилски.  Ректорът на университета проф. д-р Борислав Юруков ще открие академичната 2019/2020 г. със слово, след което ще връчи книжките на студентите-първокурсници, приети с най-висок бал.  След церемонията първокурсниците ще се срещнат с деканските ръководства на факултетите.", "date": "2019.09.26", "title": "С тържествена церемония Югозападният университет „Неофит Рилски“ в Благоевград открива новата академична 2019/2020 година на 30 септември"}
{"url": "http://www.focus-news.net/news/2019/09/26/2702688/ministar-boil-banov-drugata-sedmitsa-shte-initsiiram-razgovor-s-rektora-na-sofiyskiya-universitet-za-razreshavane-na-problema-s-dvete-kasi-v-dvoretsa-v-balchik.html", "text": "Още през другата седмица министърът на културата Боил Банов ще инициира среща с ректора на Софийския университет за решаване на проблема с двете каси в Двореца в Балчик, който е останал нерешен от години. Това стана ясно след среща на министъра с директори на училища по изкуствата в града, предаде репортер на  Радио „Фокус“ – Варна . На брифинг в Каменна зала на Държавен културен институт - Културен център „Двореца“, той коментира, че разговор за разрешаване на проблема се води. „Аз лично така и не мога да разбера защо не се разрешава този проблем, не ми е ясно. Може би това е отколешна българска черта, ние от всичко разбираме, но от имоти най-много. Има хиляди поговорки в България за орташката работа“, коментира още Боил Банов.  \r\nТой заяви, че съвместната работа с ректора на Софийския университет по повод Националната гимназия по древни езици и култури е много ползотворна, като има много добри взаимоотношения между двете страни. „Другата седмица като се върна ще седна ще го поканя. Ние трябва достойно да разрешим този проблем двамата. Този проблем не е наш. Той се случва някъде по нивата надолу, по хората, които отговарят за Ботаническата градина и за културното наследство.  Аз не мога да кажа за техния човек, който отговаря, но мога да говоря за нашия, че е изключително лоялен, компетентен и сериозен. Не искам никого да обидя“, обеща министърът. Според него не е възможно това да има една каса да бъде проблем. И увери, че се стреми, когато има проблеми, да ги решава. По думите му, да бъде ощетяван гражданинът и туристът не е редно, след като държавата иска да развива културния туризъм. „При този огромен интерес и при сериозно поддържане, да наблюдаваме такъв проблем, аз и ректора сме виновни, вземам си бележка“, добави министърът. \r\nДиана СТОЕВА", "date": "2019.09.26", "title": "Министър Боил Банов: Другата седмица ще инициирам разговор с ректора на Софийския университет за разрешаване на проблема с двете каси в Двореца в Балчик"}
{"url": "http://www.focus-news.net/news/2019/09/26/2702686/grazhdani-se-sabraha-na-protest-v-stolitsata-sreshtu-predsrochnoto-osvobozhdavane-na-dzhok-polfriyman.html", "text": "Граждани се събраха на протест в столицата срещу предсрочното освобождаване на Джок Полфрийман, предаде репортер на  Агенция \"Фокус\" . Протестът се провежда пред НДК и протича мирно. \r\nГражданите носят плакати, на които пише: \"Убиецът Полфрийман в затвора\". В района има полицейско присъствие. Протестът бе организиран в социалната мрежа и е в подкрепа на близките на убития Андрей Монов  \r\nБояна МАРКОВА", "date": "2019.09.26", "title": "Граждани се събраха на протест в столицата срещу предсрочното освобождаване на Джок Полфрийман"}
{"url": "http://www.focus-news.net/news/2019/09/26/2702694/zamestnik-kmetat-rumen-ivanov-be-izbran-za-vremenno-izpalnyavasht-dlazhnostta-kmet-na-obshtina-sliven.html", "text": "Заместник-кметът Румен Иванов бе избран за   временно изпълняващ длъжността кмет на Община Сливен заради предстоящите местни избори. Това стана с решение на Общински съвет – Сливен, предаде репортер на  Радио „Фокус“ – Сливен . \r\nГласувана беше и бюджетна прогноза за периода 2020-2022 г, Отчетът за изпълнение на решенията на общинския съвет за първото шестмесечие на 2019 г. и информация за изпълнение на бюджета на Общината за първото полугодие на настоящата година. \r\nС 27 гласа „за“ общинските съветници гласуваха и промяната на бюджета на Община Сливен. Местният парламент заседава на последната си за този мандат сесия. \r\nПодкрепа получи и предложението за избор на съдебни заседатели за Окръжен и Районен съд-Сливен за следващите четири години. \r\nВ края на заседанието председателят на местния парламент Димитър Митев благодари на своите колеги общински съветници за отговорното отношение и сътрудничество през последните четири години. Той подчерта, че въпреки срещаните разногласия, са успели да запазят колегиалните си отношения и да работят в интерес на жителите на Сливен.", "date": "2019.09.26", "title": "Заместник-кметът Румен Иванов бе избран за временно изпълняващ длъжността кмет на Община Сливен"}
{"url": "http://www.focus-news.net/news/2019/09/26/2702690/ministar-boil-banov-ako-obshtina-balchik-i-sobstvenikat-na-terena-ne-se-razberat-za-hrama-na-kibela-shte-go-premestim-tseliya-v-dvoretsa.html", "text": "Ако Община Балчик не се разбере със собственика на терена, в който беше открит Храмът на Кибела, за 15 дни може да бъде организирано преместване на артефактите на територията на Културен център „Двореца“. Това коментира на брифинг в Каменна зала на Държавен културен институт - Културен център „Двореца“ в Балчик министърът на културата Боил Банов, предаде репортер на  Радио „Фокус“ – Варна . Той увери, че ако няма консенсус между двете страни, Министерството ще подкрепи всяка добра идея за развитието на района и съхранението на паметта на такъв обект. Според него обаче, проблемът идва от там, че собственик и община не могат да се разберат на място. По думите му, управляваното от него ведомство вече са одобрили проекта на собственика, но неразбирателството с общината бави процеса. Според него, ако няма резултат, всичко от обекта може да бъде вдигнато и пренесено в Двореца. Министър Банов подчерта, че представители на Общината не са присъствали на срещата в Министерството в столицата. Засега обаче първото, което трябва да се направи е мястото да бъде укрепено, за да не стане инцидент. В момента се избира изпълнител. \r\n„След като се укрепи, с новия кмет ще се търси най-доброто решение. Най-доброто решение е да остане на място. Диалог има, но не може без съдействието на Общината“, добави министърът. Според него и публично-частно партньорство е хипотеза, но засега собственикът не е предприел никакви стъпки. Министър Банов даде за пример солодобивния център край Провадия, който от години се проучва от археолози, въпреки че се намира на частен терен. Той обясни пред медиите в Балчик, че в Провадия, собственикът на завода подпомага проучването и настоява за социализацията на обекта, който да бъде превърнат в емблема. Що се отнася до осъществяване на връзка между Солницата и Варненския Халколитен некропол, който преди дни беше почистен от доброволци, той обеща, че ако има инициатива на местно ниво, Министерството ще отпусне средства за проучвания. Министър Банов допълни, че като цяло, през последните няколко години ведомството е увеличило значително бюджета за доразкриване, консервация и социализация на археологически обекти. \r\nДиана СТОЕВА", "date": "2019.09.26", "title": "Министър Боил Банов: Ако Община Балчик и собственикът на терена не се разберат за Храма на Кибела, ще го преместим целия в „Двореца“"}
{"url": "http://www.focus-news.net/news/2019/09/26/2702692/kmetat-na-sadovo-dimitar-zdravkov-nedostigat-na-politsai-pri-nas-prodalzhava-vapreki-obeshtaniyata-che-vav-vsyako-naseleno-myasto-shte-ima-takav.html", "text": "Двама младши районни полицейски инспектори обслужват 16-хилядното население на община Садово. Това съобщи в интервю за  Радио „Фокус”-Пловдив  кметът на Садово Димитър Здравков. „Недостигът на полицаи при нас продължава, въпреки обещанията, че във всяко населено място ще има такъв”, каза Здравков. По думите му много пречи и фактът, че полицаите са превърнати в писари. По този начин те нямат възможност да бъдат постоянно на улицата сред хората. „Благодарение на това, че хората имат работа, в общината няма много кражби и престъпност”, каза още Димитър Здравков. \r\nЦветана ТОНЧЕВА", "date": "2019.09.26", "title": "Кметът на Садово Димитър Здравков: Недостигът на полицаи при нас продължава, въпреки обещанията, че във всяко населено място ще има такъв"}
{"url": "http://www.focus-news.net/news/2019/09/26/2702697/tv-zvezda-vazdushna-baza-hmeymim-v-siriya-shte-bade-rekonstruirana-za-da-priema-poveche-samoleti.html", "text": "Авиобазата в Хмеймим в Сирия ще претърпи реконструкция, след което в нея ще могат да бъдат базирани по-голям брой самолети, съобщава руската телевизия „Звезда“, като се позовава на информация на пресслужбата на Министерството на отбраната на Руската федерация. \r\n„Сега в авиобазата има около 30 самолета - това са съвременни изтребители Су-35С, Су-34 и Су-24, вертолети на военната авиация Ми-35 и Ми-8АМТШ “, заяви Константин Долгов, заместник-командир на ескадрилата, разположена в базата, като добави, че те са били дислоцирани в нея през 2017 г. \r\nСпоред него въздушната база е в състояние да приема всички видове самолети, от вертолети до тежки военнотранспортни самолети и ракети. \r\nПо-рано Долгов заяви, че са построени защитни съоръжения в руската въздушна база Хмеймим в Сирия за последното поколение изтребители 4 ++ Су-35, за изтребителите-бомбардировачи Су-34 и за други самолети. \r\n \r\n \r\n \r\n \r\n \r\n   Теодор Пенев", "date": "2019.09.26", "title": "ТВ „Звезда“: Въздушна база Хмеймим в Сирия ще бъде реконструирана, за да приема повече самолети"}
{"url": "http://www.focus-news.net/news/2019/09/26/2702685/korneliya-ninova-bsp-pri-tezhki-prestapleniya-ne-tryabva-da-ima-nikakvo-sakrateno-proizvodstvo-i-namalyavane-na-prisada.html", "text": "Мнозинството и ГЕРБ направиха юридически прецедент и приеха едно неморално решение. В рамките на час парламентът прие два закона, които взаимно се изключват. Единият е на БСП, в който казваме, че за случаи като този в Сотия, където беше убито дете, няма да има съкратено производство и намаляване на присъдата при самопризнание. В същия ден ГЕРБ внасят предложение да има намаляване на присъдата, но да не е с 1/3 а с 1/5. Това заяви председателят на НС на БСП Корнелия Нинова пред Нова телевизия, съобщиха от пресцентъра на  партията . Тя добави, че законът на ГЕРБ означава, че сегашното положение - извършителите на тежки престъпления да лежат по-малко, ако си признаят, остава. Корнелия Нинова каза още, че най-странното е, че управляващите подкрепят предложението на БСП, но гласуват и своето, което е обратно. \"Нямам обяснение защо го правят- нито юридическо, нито морално. При тежки престъпления не трябва да има никакви съкратени производства\", категорична бе Нинова. Лидерът на социалистите каза още, че вчера Данаил Кирилов си е позволил страшно много да обиди близките на убити и пострадали от такива престъпления като е казал, че тези хора се разкарват с едни автобуси и са дошли да разплакват депутатки. \"Той няма представа за каква трагедия става дума. Аз бях в Сотиря, защото бабата на детето ме покани в дома им. Как може умът му да роди и устата му да произнесе такова нещо\", заяви още председателят на БСП. Тя коментира, че управляващите ще забавят окончателното приемане на законите, а това е голям проблем. \"Ако бързо приемем нашия закон, човекът, който изнасили и уби Криси от Сотиря, и други висящи случаи няма да могат да се възползват от бързото производство\", категорична бе Нинова. \"Защо не дебатирахме и нашия закон по друг казус от последните дни - освобождаването на Джок Полфрийман. Преди две години внесохме закон, който не се разглежда и до ден днешен в зала. Ако този закон не стоеше на трупчета в деловодството на парламента вече две години, сега този човек нямаше да е на свобода\", заяви още лидерът на левицата. Тя добави, че като юрист не може да коментира съдебно решение. \"Била съм и следовател и съм гледала много тежки случаи. Но като човек съм категорична, че това е провокация и подигравка с близките на жертвите и с чувството за справедливост\", категорична бе Корнелия Нинова.  \r\nВъв връзка с подкрепата за кандидатурата на МаяМанолова за кмет на София като граждански кандидат, Корнелия Нинова заяви, че е продиктувана от желанието тя да получи по-широка подкрепа и да реализира целите си. \"За нас е важно, че БСП - София подкрепи номинацията на Мая Манолова за кмет на столицата еднозначно, НС на БСП също. Оттук нататък е важно предизборното споразумение, което подписахме - \"Заедно за коренна промяна в управлението на Столична община\". Подписано е от Калоян Паргов и Мая Манолова\", каза още тя. Нинова коментира, че в изборите е важна политиката, която ще се следва, а на второ място са личностите, които ще я изпълняват. \"В тази платформа е записано на какво държи БСП в София и нашите общински съветници ще подкрепят тези приоритети. И на градската конференция, и на заседанието на Националния съвет гласувах за Мая Манолова и я подкрепям. Подкрепихме Мая Манолова и подписахме споразумение - ако обича, като стане кмет, да го изпълнява\", каза още лидерът на левицата.  Сред приоритетите са: билетът за градски транспорт за стане 1 лв., за да може въздухът в София да е по-чист, общинските училища да бъдат осигурени с лекари, да се преразгледа договорът за концесия на \"Софийска вода\", за да поевтинее водата в София, да се осигурят детски градини, видеонаблюдение и още много такива мерки. Тя определи като интрига твърдението, че между нея и Мая Манолова има напрежение. \"По един единствен повод имахме публично различни мнения и това е Истанбулската конвенция. Аз бях категорично против, тя беше за нея\", уточни Нинова. \r\n\"Времето може да бъде и най-големият приятел и най-големият враг на един политик. Какво показа времето за споровете ни във Варна и Сандански? Решението за Варна бе взето със 70 гласа - за, 2- против и 5 - въздържал се на заседание на НС на БСП. Вижте, какво се случи след това. Едни от най-силните говорители в защита на Борислав Гуцанов, след като не видяха своите хора в листата, вчера излязоха с публичен призив към варненци да не гласуват за БСП\", коментира Корнелия Нинова във връзка с решението на НС на БСП за кандидата за кмет на Варна. Тя добави, че времето е показало, че ръководството е били право. \"Те имат личен интерес да са на избираеми места за общински съветници и друго няма значение. Нямат значение резултатите, които са постоянно надолу на два поредни избора - през 2011 г. имаме 8 общински съветника във Варна от 51, а 2015 г. - 5. Партията няма значение, варненци нямат значение. В Сандански през 2011 г. имаме един общински съветник от 29, 2015 г. също един. И там искахме да опитаме нещо различно. Същите хора искат трети път да разиграем същата ситуация и същата загуба. Помолихме да отстъпят и да дадем възможност на други хора, но не се съгласиха\", коментира още лидерът на социалистите. Тя добави, че щом са отпаднали от листата, на другия ден са отишли при Яне Янев и са в неговата листа. Тя заяви, че тези случаи са показателни за използването на партиите и политиката за личен интерес. \"Те мислят така - щом ние не сме в листата, варненци не гласувайте за БСП. Щом ние не сме в листата на БСП,отиваме при Янев. Няма партия, няма идеи, идеология, политики, няма спор с политическия опонент, а само битка за място. Битката е за постове и пари , а не за безплатни детски градини, пътища между селата и общинския център,здравеопазване и благосъстояние на съгражданите им\" каза още Нинова. Тя заяви, че това е проблем за всички партии. \"Някой си загражда една област и си я феодализира за личния си интерес. Ако искаме да променим България, трябва да променим себе си първо\", заключи Корнелия Нинова.", "date": "2019.09.26", "title": "Корнелия Нинова, БСП: При тежки престъпления не трябва да има никакво съкратено производство и намаляване на присъда"}
{"url": "http://www.focus-news.net/news/2019/09/26/2702696/ne-e-natovaren-trafikat-po-osnovnite-patni-napravleniya-v-oblast-blagoevgrad.html", "text": "Не е натоварен трафикът по основните пътни направления в област Благоевград. Това съобщиха за  Радио „Фокус“ – Пирин  от Областно пътно управление – Благоевград. Няма данни за образували се колони от автомобили по автомагистрала „Струма“, главен път Е-79 и второкласен път 19 Симитли – Гоце Делчев. През деня обстановката по пътищата в региона е била спокойна и няма регистрирани тежки пътни инциденти. По пътната мрежа не се извършват ремонтни дейности, няма и въведени ограничения за движението. Повишена е опасността от падащи камъни в Кресненското дефиле и в района на проходите Предел и Папаз Чаир. \r\nИнтензивен е трафикът по основните улици и булеварди в Благоевград. В края на деня по-натоварено е движението по булевардите „Васил Левски“, „Св. Димитър Солунски“ и „Св. св. Кирил и Методий“, както и по улиците „Славянска“ и „14-ти полк“. Ремонтни дейности се извършват по улица „Марица“, поради което движението по нея е преустановено в определени участъци. През деня няма регистрирани тежки пътни инциденти в града. Градският транспорт се движи по разписание и без отклонение от редовния си маршрут. Светофарните уредби са в изправност.  \r\nЛивия НИНОВА", "date": "2019.09.26", "title": "Не е натоварен трафикът по основните пътни направления в област Благоевград"}
{"url": "http://www.focus-news.net/news/2019/09/26/2702698/normalno-se-osashtestvyava-dvizhenieto-po-patishtata-v-oblast-smolyan.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са сухи. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.09.26", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/09/26/2702691/ministar-nikolina-angelkova-razgovarya-s-poslanika-na-germaniya-u-nas-n-pr-kristof-ayhhorn.html", "text": "Министърът на туризма Николина Ангелкова разговаря с посланика на Германия у нас Н. Пр. Кристоф Айххорн. Това съобщиха от пресцентъра на  Министерството . Двамата обсъдиха прекратяването на дейността на туроператора „Томас Кук“ – Германия. Министър Ангелкова уведоми дипломата, че екипи на Министерството на туризма са на място в Слънчев бряг и Златни пясъци и съдействат за безпроблемното прибиране на туристите по домовете им. Всеки турист трябва да получи съдействие, надявам се гостите ни още веднъж да се уверят, че България е гостоприемна страна, подчерта тя. \r\nМинистър Ангелкова изтъкна, че Германия е изключително важен туристически пазар за България. Тя информира също, че в най-близко време предстои нейна визита във Федералната република. Ще бъдат проведени разговори с германските власти и с представителите на други големи туроператори, които водят немски туристи в България.   \r\nСтраната Ви е изключително приветлива и гостоприемна и това е абсолютната истина, не любезности от дипломат, заяви Н. Пр. Айххорн. Той добави, че България е в топ дестинациите за германските туристи и те искат да са тук отново. Посланикът увери, че застрахователят „Цюрих иншурънс“ е заявил, че разходите на туристите ще бъдат покрити изцяло. Той каза също, че в консулството има създадена гореща линия за германските туристи и  добрата новина е, че на него има единични обаждания. Няма паника, работи се професионално, подчерта той. Германското правителство е взело решение да подкрепи германския авиопревозвач „Кондор“, стана ясно от срещата.  \r\nМинистър Ангелкова поиска съдействие от немска страна за стъпките, които трябва да се предприемат за защита интересите на българския туристически бранш според изискванията на германското законодателство. \r\nМного е важно как гостите ще се върнат у дома, за нас е от изключително значение усещането на всеки турист, това е имидж за нашия туризъм и работа за развитието му в перспектива, каза министър Ангелкова. \r\nПо-късно днес министър Ангелкова се срещна в присъствието на посланик Айххорн с икономическа делегация от германската провинция Мекленбург-Предна Померания, водена от държавния секретар за туризъм в Министерството на икономиката, труда и здравеопазването на провинцията Щефан Рудолф. Той благодари сърдечно на екипа на министър Ангелкова за помощта, която оказва за преодоляване на затрудненията с германски туристи след фалита на „Томас Кук“.  \r\nМинистър Ангелкова поздрави гостите и изтъкна, че пазар Германия е сред най-важните за входящия туризъм на България и високо цени партньорството с институциите и бизнеса от Федералната република. Тя информира и тях, че експерти от министерството помагат на място в хотелите на туристи, изпратени от „Томас Кук“, и изрази надежда, че въпреки кризата с общи усилия взаимният интерес на туристи от двете страни ще продължи да бъде висок.", "date": "2019.09.26", "title": "Министър Николина Ангелкова разговаря с посланика на Германия у нас Н. Пр. Кристоф Айххорн"}
{"url": "http://www.focus-news.net/news/2019/09/26/2702715/zasileniyat-vnos-na-plodove-i-zelenchutsi-ot-chuzhbina-na-balgarskiya-pazar-e-masovo-yavlenie-prez-poslednite-nyakolko-godini-spored-spetsialist.html", "text": "Засиленият внос на плодове и зеленчуци от чужбина на българския пазар е масово явление през последните няколко години, каза за  Радио „Фокус“ – Пазарджик  Антон Спасов, специалист по агрономство и растителна защита от Пазарджик. По думите му, за разлика от България в съседните страни държавата дава по-голямо субсидиране и дотиране на селскостопанската продукция. „по този начин себестойността на внесения зеленчук или плод е много ниска, което подбива цените на нашите продукти. Качеството не може да бъде гарантирано, тъй като не знаем при какви условия са отгледани продуктите и с какви препарати са третирани. Трябва тази стока задължително да преминава през лабораторни анализи за нитрати , но това почти не се прави“, уточни Спасов. Той допълни, че тенденцията през последните години е за изцяло изменение на климата заради глобалното затопляне. Лятото има много валежи и бури, продукцията, която е на открито,  трудно може да се опази, и затова стопаните предпочитат да се ориентират към оранжерийно производство. Проблемът при него е, че възвращаемостта на инвестиции е за години напред. \r\nАлбена ЖИЛЕКОВА", "date": "2019.09.26", "title": "Засиленият внос на плодове и зеленчуци от чужбина на българския пазар е масово явление през последните няколко години, според специалист"}
{"url": "http://www.focus-news.net/news/2019/09/26/2702699/evropeyska-nosht-na-uchenite-posvetena-na-razvitieto-na-novite-tehnologii-shte-se-sastoi-v-burgas.html", "text": "Изкуственият интелект, роботиката и учебни игри са във фокуса на Европейската нощ на учените в Бургас на 27 септември. Програмата започва точно в 16.00 часа в Експоцентър „Флора“ с представяне на проекти на ученици от Професионалната гимназия по компютърно програмиране и иновации. Това съобщиха от пресцентъра на  Община Бургас . Те ще покажат своите знания и умения по роботика, управление на микроелектронни компоненти и програмиране на изкуствен интелект. Официалното откриване на Европейската нощ на учените в Бургас ще се състои на същото място в 18.00 часа с приветствия от акад. Веселин Дренски – директор на Институт по математика и информатика на БАН, проф. д-р Севдалина Турманова – ръководител на Регионален център на БАН за Бургас, проф. д-р Сотир Сотиров – зам.- ректор на Университет „Проф. д-р Асен Златаров“. Интересен акцент в програмата е представянето на принципите на работа на невронната мрежа и възможностите, които тя може да предложи за автоматично разпознаване с тестове на живо. За всички активни участници в събитието са предвидени награди от организаторите. Европейската нощ на учените се превърна през годините в емблематично събитие и регулярна среща, на която учените в различните страни членки на Европейския съюз представят свои постижения и предизвикателства пред широката публика в рамките на един ден. В България Европейската нощ на учените 2019 се осъществява с финансовата помощ на ЕК по Програмата за научни изследвания и иновации „Хоризонт 2020“, проект K-TRIO 3 (Researchers in Knowledge Triangle), с подкрепата на екипа на проект УНИТе (Университети за наука, информатика и технологии в е-обществото), финансиран от Европейския фонд за регионално развитие чрез ОП „Наука и образование за интелигентен растеж“ 2014 – 2020. Тази инициатива има за цел да увеличи разбирането на обществото и най-вече на младите хора за върховите постижения в науката и иновациите, както и приноса на ЕК за тях. Инициативата Европейска нощ на учените 2019 е посветена на развитието на новите технологии и е включена в програмата на Деветата международна конференция „Цифрово представяне и опазване на културно и научно наследство“ – DiPP2019 (26-28.09.2019 г.).", "date": "2019.09.26", "title": "Европейска нощ на учените, посветена на развитието на новите технологии, ще се състои в Бургас"}
{"url": "http://www.focus-news.net/news/2019/09/26/2702695/kmetat-dimitar-zdravkov-obshtina-sadovo-stoi-dosta-dobre-finansovo.html", "text": "Община Садово стои доста добре финансово. Това съобщи в интервю за  Радио „Фокус”-Пловдив  кметът на Садово Димитър Здравков. Той уточни, че 3 млн. са постоянните собствени приходи на Общината, като има и допълващи субсидии от държавата. Общината има текущи заеми, които си обслужва, продължава да изплаща стари задължения, от предишен период и управление. \r\n„Предстои строителство на новата детска градина, което ще стане също с кредит, но въпреки това финансовото ни положение е добро”, посочи Здравков. \r\nИзграждането на централната градска част на общинския център и довършването на детската градина са сред приоритетите и през следващите години. „В момента също се работи, като се изпълнява строителството на пътя Катуница-Болярци, който е най-дългата отсечка от общинската пътна мрежа”, каза още Здравков, като добави, че има и други пътни участъци, които ще бъдат ремонтирани. „Вече можем със собствени сили да правим много повече, отколкото преди се е правило”, добави общинският кмет. \r\nЦветана ТОНЧЕВА", "date": "2019.09.26", "title": "Кметът Димитър Здравков: Община Садово стои доста добре финансово"}
{"url": "http://www.focus-news.net/news/2019/09/26/2702693/rtk-kosovo-pratenikat-na-es-za-kosovo-i-sarbiya-shte-bade-naznachen-sled-7-oktomvri.html", "text": "Дипломатически източници в Брюксел са заявили, че вече е ясно, че Европейския съюз ще назначи своя специален пратеник в диалога за нормализиране на отношенията между Косово и Сърбия, съобщава „Радио и Телевизия на Косово“, като се позовава на информация на „Радио Свободна Европа“. \r\nОфициалното потвърждение на тази информация ще дойде след назначаването на сегашния външен министър на Испания Йосип Борел на поста Висш представител на ЕС за външните работи и сигурността, което се очаква да стане на 7 октомври. \r\nБорел е заявил пред няколко свои колеги за идеята си да назначи европейски пратеник за разговорите между Прищина и Белград. \r\n \r\n   Теодор Пенев", "date": "2019.09.26", "title": "RTK (Косово): Пратеникът на ЕС за Косово и Сърбия ще бъде назначен след 7 октомври"}
{"url": "http://www.focus-news.net/news/2019/09/26/2702720/dve-kutii-za-idei-sa-postaveni-v-tsentara-na-pazardzhik-za-stimulirane-na-grazhdanskata-aktivnost.html", "text": "Екипът на Съвета за младежка политика в Пазарджик инициира поставянето на две кутии за идеи в града, които да стимулират гражданската активност, съобщи за  Радио „Фокус“ – Пазарджик  Александър Иванов, председател на на Съвета за младежка политика. Чрез кутиите всеки има възможност да сподели своите идеи за развитието на Пазарджик.Едната кутия се намира на входа на сградата на Община Пазарджик, а другата на мястото на досегашната къщичка за книги на “Тортата”. Периодично идеите ще бъдат синтезирани и анализирани от младежите, след което ще бъдат предавани на местната администрация, затвърждавайки добрата ангажираност на младите хора в местното самоуправление. “За съжаление къщата за книги, която поставихме миналата година, не успя да изпълни своето предназначение, тъй като вътре не се задържаха книги, поради кражба и неспазване на посочените правила. Надяваме се новата ни инициатива с кутиите за идеи да срещне по-голям успех, като нашите съграждани проявят активност и споделят с нас своите планове и решения на проблемите, които срещат в града, както виждаме, че го правят и във Фейсбук, коментира председателят на Съвета за младежка политика – Александър Иванов. \r\nАлбена ЖИЛЕКОВА", "date": "2019.09.26", "title": "Две кутии за идеи са поставени в центъра на Пазарджик за стимулиране на гражданската активност"}
{"url": "http://www.focus-news.net/news/2019/09/26/2702717/kathimerini-mitsotakis-obsadi-s-guterish-problemite-s-kipar-i-promenite-v-klimata.html", "text": "Въпросите около Кипър, както и промените в климата бяха в центъра на разговорите между гръцкия министър-председател Кириакос Мицотакис и Главния секретар на ООН Антониу Гутериш в Ню Йорк, пише електронното издание на гръцкия вестник  Kathimerini . \r\nВ изявление след срещата, Мицотакис заяви, че е благодарил на Гутериш за неговите опити да бъде постигнат мир в етнически разделения средиземноморски остров, като повтори, че Атина ще продължи да подкрепя гръцките киприоти с цел да бъде постигната „справедлива и устойчива сделка“. \r\nТой още изрази подкрепа към целите за устойчиво развитие на ООН, като добави, че неговото консервативно правителство ще бъде на челно място в Европа в борбата с промените в климата.  \r\n \r\n   Теодор Пенев", "date": "2019.09.26", "title": "Kathimerini: Мицотакис обсъди с Гутериш проблемите с Кипър и промените в климата"}
{"url": "http://www.focus-news.net/news/2019/09/26/2702716/afp-pompeo-zayavi-che-deystviyata-na-amerikanskite-diplomati-svarzani-s-ukrayna-sa-savsem-redni.html", "text": "Държавният секретар на САЩ Майк Помпео защити действията на американските дипломати, свързани с Украйна, след като се появи информация, че пратеници на Вашингтон са установили контакт с Киев, малко след започналия скандал, предава  AFP . \r\n„Доколкото аз знам и от това, което съм видял засега, всяко действие, предприето от служителите в Държавният департамент е било съвсем редно“, заяви Помпео пред репортери. \r\nПо-рано американският Конгрес излезе с информация, че Белият дом се е опитал да „заключи“ информацията около телефонния разговор на президента Доналд Тръмп със своя украински колега Владимир Зеленски, в който Тръмп се опитва да накара Украйна да се намеси в изборите през 2020 г. в САЩ. \r\n \r\n \r\n   Теодор Пенев", "date": "2019.09.26", "title": "AFP: Помпео заяви, че действията на американските дипломати, свързани с Украйна са „съвсем редни“"}
{"url": "http://www.focus-news.net/news/2019/09/26/2702672/momchil-nekov-bsp-shte-izpalnim-zadalzheniyata-si-spored-ochakvaniyata-na-horata.html", "text": "Заедно с кандидатите за съветници и кметове на населени места разработихме своята Визия за Силистра. Разделихме приоритетите си в два раздела – За хората и За бизнеса. Кметът на Община Силистра и общинските съветници имат ресурса и задължението да спрат движението на ТИР-ове през града, да водят ефективна борба с комарите и извършват своевременно снегопочистване. Ние просто ще изпълним задълженията си така, както е по закон и както го очакват хората. Това заяви кандидатът за кмет на Силистра от \"БСП за България\" Момчил Неков, съобщиха от пресцентъра на  БСП . Според него жителите на община Силистра имат нужда от качествени здравни услуги и социално мислене на местната власт. \"Ето защо ще инвестираме публични ресурси и ефикасно участие в европроекти, както за закупуване на модерна медицинска апаратура, така и за повишаване квалификацията на медицинския персонал работещ на територията общината. Ще стимулираме семействата с малки деца като ги освободим от таксите за детски градини и ясли и осигурим безплатно хранене на децата от Детска млечна кухня\"- разкри намеренията си той. Момчил Неков смята, че е важна  подкрепата на местния бизнес и привличането на инвеститори. \"За подпомагане на местния малък, среден или стартиращ бизнес предвиждаме създаването на общински гаранционен фонд с капитал от 1млн. лв. За млади и  начинаещи фермери предвиждаме приоритетно и преференциално предоставяне за ползване на земя от Общински поземлен фонд. За да привлечем сериозни инвеститори, трябва и ще  изградим индустриален парк, като същевременно ще водим необходимата образователна политика за подготовка на кадри, които са необходими на инвеститорите\", отбеляза още той. Неков съобщи, че се  предвижда създаването на рибна борса и борса за плодове и зеленчуци, които да обслужват местните предприемачи и потребители. \r\n Водачът на листата за общински съветници Стилиян Стойчев  представи кандидатите за общински съветници. В пресконференцията участваха и представители на коалиционните партньори. \r\nМК \"БСП за България\" открива предизборната си кампания на 01.10.2019 г. от 18.00 ч. в Художествената галерия. ще бъде отбелязана 79-та годишнина от възвръщането на Силистра в пределите на Отечеството. Гости на събитието и да подкрепят кандидатите ще бъдат Стоян Мирчев - народен представител от Силистра и Велизар Енчев, председател на ПП Българската пролет.", "date": "2019.09.26", "title": "Момчил Неков, БСП: Ще изпълним задълженията си според очакванията на хората"}
{"url": "http://www.focus-news.net/news/2019/09/26/2702721/ivitsa-dachich-broyat-na-stranite-koito-priznavat-kosovo-shte-prodalzhi-da-namalyava.html", "text": "Сръбският министър на външните работи Ивица Дачич заяви в Ню Йорк, че броят на страните, които ще оттеглят или прекратят признанието си за суверенитета на Косово ще се увеличи до края на годината, съобщава сръбската медия  Tanjug . \r\nСпоред него броят на страните, които не признават независимостта на Косово ще падне до половината от членовете на ООН.  \r\nПред репортери Дачич заяви, че сръбската делегация е провела срещи с представители на 53 страни членове на ООН през трите дни на заседания на Общото събрание на ООН и след още два дни този брой ще се увеличи до 100. \r\n„Президентът разговаря с някои от тях за стратегически мерки и диалога с Прищина, но имаше и много срещи за позицията им по отношение на статута на Косово-Метохия. Мога открито да кажа, че както и президентът обяви, нашите граждани могат да бъдат сигурни, че ще има още държави в периода, който идва, които ще оттеглят или прекратят решенията си да признаят Косово и точно на това бяха посветени нашите дискусии тук“, заяви той.  \r\n \r\n   Теодор Пенев", "date": "2019.09.26", "title": "Ивица Дачич: Броят на страните, които признават Косово ще продължи да намалява."}
{"url": "http://www.focus-news.net/news/2019/09/26/2702719/afp-rouhani-prizova-stranite-obvinyavashti-iran-za-atakite-v-sauditska-arabiya-da-predstavyat-dokazatelstva-za-tova.html", "text": "Иранският президент Хасан Роухани призова страните, които обвиниха Техеран в това, че стои зад нападенията над петролните рафинерии в Саудитска Арабия да представят доказателства, които да потвърдят твърденията им, предава  AFP . \r\n“Тези, които отправят обвинения трябва да предоставят нужните доказателства. Къде са уликите ви?“, заяви той пред репортери в Ню Йорк, ден след като направи изявление пред Общото събрание на ООН. \r\nСАЩ, Франция, Германия и Великобритания отправиха обвинения срещу Иран след нападенията над рафинериите в Абкайк и Хурайс, които нанесоха сериозен удар над производството на петрол на Саудитска Арабия. \r\n \r\n   Теодор Пенев", "date": "2019.09.26", "title": "AFP: Роухани призова страните, обвиняващи Иран за атаките в Саудитска Арабия да представят доказателства за това"}
{"url": "http://www.focus-news.net/news/2019/09/26/2702725/predstoyashti-sabitiya-v-stranata-za-27-septemvri-agentsiya-fokus.html", "text": "*** \r\n   \r\nОт 09:00 часа ще се проведе заседание на Народното събрание.  \r\n \r\n*** \r\n   \r\nОт 10:30 в хотел \"Sense\", Панорамен бар, 9 ет., ще се проведе работна закуска с президента и главен изпълнителен директор на The Armored Group Робърт Паздерка за представяне на водещи компании от САЩ, планиращи да пренесат в България производството си на бойни бронирани машини. \r\n \r\n*** \r\n   \r\nОт 11:00 часа  заместник – кметът на СО Йоана Христова ще даде началото на кампанията „Моето зелено училище“/Моята зелена детска градина“. Тя ще засажда заедно с учениците от 56 СУ „проф. Константин Иречек“ в район Люлин , ул. „Търново“ №37. \r\n \r\n*** \r\n \r\nОт 14:00 часа Програмата на Софийския университет „Св. Климент Охридски“ с детската програма „Учен за един ден“.  \r\n \r\n*** \r\n   \r\nОт 17.30 часа в Градската градина от страната на пл. „Княз Александър Батенберг“ (до площадката на разрушения Мавзолей) БСП - София ще представи листата с кандидати за общински съветници за районни кметове и за кметове на кметства на 27 септември.  \r\n \r\n*** \r\n   \r\nОт 17.30 часа в сградата на БАН на ул. 15-ти ноември 1, Българската академия на науките представя нови технологии и материали в Европейската нощ на учените 2019 \r\n \r\n*** \r\n   \r\nОт 18.00 часа в „Квадрат 500“ ще бъде представена изложбата: „Жената в творчеството на европейски графици от XIX и XX век“. \r\n \r\n*** \r\n   \r\nОт 18.00 часа в галерия „Сердика“ ще бъдат представени стихове-метафори за Женски пазар. \r\n \r\n*** \r\n   \r\nОт 09.30 ч. в зала „22-ри септември” на Общината, ще се проведе редовно заседание.  \r\n \r\n*** \r\n   \r\nОт 16.00 часа в Експоцентър „Флора“ Европейската нощ на учените в града ще започне с представяне на проекти на ученици от Професионалната гимназия по компютърно програмиране и иновации.  \r\n \r\n*** \r\n   \r\nОт 17.00 часа на открита сцена „Охлюва“ ще се проведе концерт-спектакъл под надслов „Да открием талантите“ по повод откриването на новата учебна година в Центъра за подкрепа на личностното развитие в града. \r\n \r\n*** \r\n   \r\nОт 18.00 часа в Експоцентър \"Флора\" официално ще бъде открита  Европейската нощ на учените в града. \r\n \r\n*** \r\n \r\nОт 10.00 часа във Втора аудитория на Медицински университет „Проф. д-р П. Стоянов“ ще се проведе научната конференция „Културното наследство на Варна и Черноморския регион”, организирана от Съюза на учените в града съвместно с Общината.  \r\n \r\n*** \r\n \r\nОт 18.00 часа в Галерия 8 се открива самостоятелната изложба на Светла Косева.  \r\n \r\n*** \r\n \r\nОт 15.30 часа във фоайето на Общината ще се проведе откриване на фотоизложбата „Моят роден край“. Поводът е Международния ден на възрастните хора.  \r\n \r\n*** \r\n \r\nОт 16.00 часа в Голяма зала на Общината ще се проведе представяне на спектакъла „Таралеж“, по Иван Радоев от любителски театър „Алтернатива“ при КПИ „Родолюбец“, село Самоводене.  \r\n \r\n*** \r\n   \r\nОт 18:00 часа в Музея на хумора и сатирата ще се състои прожекцията на холандския документален филм „Етгар Керет: По действителен случай“. \r\n \r\n*** \r\n   \r\nОт 19:00 часа в ДТ „Невена Коканова“ ще се състои откриване на кампанията и представяне на кандидата на АБВ за кмет на общината Георги Градевски, представяне и на кандидатската листа за ОбС. \r\n \r\n*** \r\n \r\nОт 10.00 часа в залата на парк-хотел „Кюстендил” ще се състои церемония за отличаване на заслужили експерти по повод 90 години от създаването на Института по земеделие в града.   \r\n \r\n*** \r\n   \r\nОт 18.00 часа в читалище „Наука - 1870“ ще бъдат представени кандидатите за кметове на населени места, кандидатите за общински съветници и кандидатът за кмет на община Ловеч Корнелия Маринова на ПП ГЕРБ. \r\n \r\n*** \r\n   \r\nОт 19:00 часа в двора на Казармата, ще се проведе Национален фолклорен събор „Ритъмът на България“ . \r\n \r\n*** \r\n   \r\nОт 17.30 часа, Регионална библиотека \"Гео Милев\", пл. Жеравица № 1: ще се състои представяне на книгата „Надежда и подкрепа за осиновени и осиновители“. \r\n \r\n*** \r\n   \r\nОт 10.30 ч. в залата на ет. 2 в хотел „Хебър“ ще се проведе пресконференция на тема \"Заплашва ли човешки животи сивата икономика в България?\". \r\n \r\n*** \r\n   \r\nОт 09.00 часа в зала \"Панорама\", ще се проведе заседание на Общинския съвет.  \r\n \r\n*** \r\n   \r\nОт 11.00 часа на територията на „Провадсол“ АД, министър Боил Банов ще посети солодобивен център Провадия – Солницата. \r\n \r\n*** \r\n   \r\nОт 10:30 часа в зала „Съединение” на Регионалния исторически музей, БСП представя кметовете в Пловдив област. \r\n \r\n*** \r\n \r\nОт 11.00 часа във фоайе Изкуствотека на НБ „Иван Вазов“ ще бъде открит новия сезон на програмата „Музикално матине в библиотеката“, която тази година е посветена на 140-годишнината от създаване на библиотеката. \r\n \r\n*** \r\n   \r\nОт 11.00 часа в Спортната зала на ПУ „Паисий Хилендарски“, ще бъде открита новата академична 2019/2020 година. \r\n \r\n*** \r\n   \r\nОт 11.00 часа в храма „Света Марина“, с молебен за здраве и успехи на кандидата на ГЕРБ за кмет на Пловдив Здравко Димитров и неговия екип ще започне кампанията на партията за местните избори в града. \r\n \r\n*** \r\n \r\nОт 12.30 часа в СУ „Свети Седмочисленици“ ще бъде дадено началото на Европейски ден на спорта в училище, който се провежда всеки последен петък на м. септември    Събитието ще се проведе в двора на училището и ще включва различни активности и занимания.  \r\n \r\n*** \r\n   \r\nОт 13.00 часа на Аудиторния комплекс на Медицинския университет, зала 9, ще се проведе конференция на тема: „Хематологията – успехи и предизвикателства”. \r\n \r\n*** \r\n \r\nОт 14.00 часа в зала 10 на Районния съд ще се проведе заседание по делото срещу Любомир М., обвинен че като непълнолетен, е причинил другиму тежка телесна повреда, изразяваща се в загуба на слезката. \r\n \r\n*** \r\n   \r\nОт 09.00 часа в църквата „Преображение Господне“, чудотворната икона на св. Ефрем Нови ще гостува в Свищов за празника на града. \r\n \r\n*** \r\n   \r\nОт 12.00 часа до храм „Св. Троица“ Общината организира раздаване на безплатен обяд за всички нуждаещи по повод празника на града. \r\n \r\n*** \r\n   \r\nОт 18.30 часа във фоайето на Родопския драматичен театър „Николай Хайтов“ ПП ГЕРБ ще открие предизборната си кампания. \r\n \r\n*** \r\n   \r\nОт 10.30 часа в Пресклуба на БТА в Сливен ще се състои пресконференция на тема \"Откъде идват опитите за проваляне на храненето на децата в училище.\" Ще участват Иван Дойчев, председател на сдружение \"Национална асоциация за здравословно хранене на децата\" и директори на училища.  \r\n \r\n*** \r\n   \r\nОт 10.30 часа в църквата „Свети Архангел Михаил”, ГЕРБ - Хасково ще открие предизборната кампания за Местни избори 2019. \r\n \r\n*** \r\n   \r\nОт 13.30 часа в къща „Д-р Верби“, ще се проведат различни инициативи, с участие на граждани, по повод Световния ден на туризма. \r\n \r\n*** \r\n   \r\nОт 09.30 часа в местното НЧ „Просвета“, ще се проведе Пета творческа среща на Сдружението „Под Дойренската лозница“.", "date": "2019.09.26", "title": "Предстоящи събития в страната за 27 септември (Агенция „Фокус“)"}
{"url": "http://www.focus-news.net/news/2019/09/26/2702722/vremenno-dvizhenieto-po-pat-i-3-dzhurovo-botevgrad-pri-km-172-se-osashtestvyava-v-edna-lenta-poradi-intsident.html", "text": "Временно  движението по път  I -3 Джурово - Ботевград при км 172 се осъществява  в една  лента поради инцидент. Това съобщиха от Агенция \"Пътна инфраструктура\". Шофьорите е необходимо да карат внимателно и със съобразена скорост, като спазват указанията на \"Пътна полиция\".", "date": "2019.09.26", "title": "Временно  движението по път  I -3 Джурово - Ботевград при км 172 се осъществява  в една  лента поради инцидент"}
{"url": "http://www.focus-news.net/news/2019/09/26/2702726/v-selo-enchets-shte-se-provede-za-14-ti-pat-festival-na-terlika-s-uchastie-na-7-kmetstva-ot-rayona-na-kardzhali.html", "text": "В село Енчец ще се проведе за 14-ти път „Фестивал на терлика“ с участие на 7 кметства от района на Кърджали, съобщи за  Радио „Фокус“ Радост Николаева, директор на Арт Движение „Кръг“. На 28 септември в събота тук ще бъдат изпълнители от местните читалища и от другите градове и села от областта. 2-метровият терлик - символ на фестивала от първото издание насам ще бъде тържествено пренесен от младежи и кметове по пътя от село Дъждовница до село Енчец. Програмата ще започне с поглед назад към 2015 г., когато 11 одрински фотографи участваха във фестивала с изложбата „22 майстори – 22 съдби” и показаха историите на 22-ма майстори на занаяти от Кърджалийско. Експозицията ще бъде аранжирана върху стативи в градинката пред община Кърджали още от сутринта на празника. На открито в Енчец ще могат да се разгледат още две изложби – на Джейсън деБоз от Калифорния „Аз бях в Източните Родопи” (артрезидент в Дъждовница от 9 август до 9 септември т.г.) и дебютната експозиция на 18-годишния ученик и фотограф от Енчец Шабан Младенов „Кърджали, моя любов” с кадри от града и селата на общината.Презентацията „Шатри за приятели – гозбите на баба” ще бъде направена на площада в селото за гости и участници с дегустация на ястия от местната селска кухня – пилаф арфа с фиде, саде пилаф, пълнени патладжани, мерджемек с чушки, лахмаджун, червена леща и боб, сладки Кемалпаша, зеленчукови кюфтенца и т.н. Ще се раздава и традиционния за фестивала “кешкек“. Голямо пано с информация за новите години през септември, посветен на Европейските дни на наследството. Радост Николаева сподели още, че 2019 година по Григориански календар е 6787-ма по прабългарския, а месец септември е месец Елем. 2019-та година е 5780–та Рош ХаШана по еврейското летоброене, която ще настъпи на 30 септември по лунния календар. 2019-та е 1441 по ислямския календар „хиджра” и вече настъпи на 31 август-1 септември. Дните на наследството, които се отбелязват в цяла Европа през септември, преминават под надслов „Изкуства и развлечение” за 2019-та.„Плетенето може да ни помогне да се научим да програмираме - може би някои от най-ранните програмисти са били хората, които са правили поредиците от перфорирани дупки в картон и хартия с цел създаване на модели за тъкане”, твърди професорът по електроинженерство д-р Карън Шууп от университета Кралица Мери в Лондон. „Разбира се, в крайна сметка компютрите бяха създадени – вдъхновени частично и от модела на тъкане и от стана на Жакард” според други изследователи, допълни директорката на Фестивала Радост Николаева.  \r\nДарина ДЕЕНИЧИНА", "date": "2019.09.26", "title": "В село Енчец ще се проведе за 14-ти път „Фестивал на терлика“ с участие на 7 кметства от района на Кърджали"}
{"url": "http://www.focus-news.net/news/2019/09/26/2702718/krasen-stanchev-izlizaneto-na-turskata-ikonomika-ot-retsesiya-dalgosrochnoto-planirane-na-stranata-i-dobrata-transportna-infrastruktura-sa-prichinite-folksvagen-da-izbere-za-badesht-zavod-izmir.html", "text": "Излизането на турската икономика от рецесия, икономическата прогнозируемост и добрата транспортна инфраструктура са причините „Фолксваген“ да избере за бъдещ завод Измир. Това каза за обзорното предаване  „Това е България“  на  Радио „Фокус“  икономистът Красен Станчев, основател на Института за пазарна икономика и преподавател в Софийския университет „Св. Климент Охридски“. Той обърна внимание, че Турция разполага с много пристанища, което би улеснило продажбите, а и ще помогне на „Фолксваген“ да може да докара и продаде залежали автомобили, както на турския, така и на американския пазар. Във връзка с дългосрочното планиране Станчев обясни, че рано или късно конфликтът в Сирия ще спре и е възможно бъдещия завод да има по-лесен достъп до пазарите в Близкия изток и Северна Африка. „Където и да се направи такъв завод в България – това би било трудно като логистично упражнение. България би трябвало да снабдява Балканите и източните съседи на ЕС. От пазарна гледна точка Турция е по-логично място. Третият аргумент е пазарът на труда – автомобилната индустрия е добре наситена с квалифициран персонал. Не на последно място – безработицата в Турция предполага относително добри условия за преобучване на хора, които са извън автомобилната индустрия, докато в България последните два фактора, а и регулирането на пазара от Кодекса на труда не е много добро“ обясни икономистът. Като допълнителни аргументи Красен Станчев посочи размера на турския пазар – 80 млн. души, а и добрите търговски взаимоотношения на Турция с ЕС, както и със страните от Централна Азия. По въпроса за евентуален завод на Хюндай в България, икономистът допълни, че пред южнокорейската компания стоят същите съображения, както и че не може заради приятелство да дойде подобен концерн у нас.  \r\nЦоня СЪБЧЕВА", "date": "2019.09.26", "title": "Красен Станчев: Излизането на турската икономика от рецесия, дългосрочното планиране на страната и добрата транспортна инфраструктура са причините „Фолксваген“ да избере за бъдещ завод Измир"}
{"url": "http://www.focus-news.net/news/2019/09/26/2702723/hasan-rouhani-iran-shte-razgovarya-sas-sasht-kogato-vashington-ottegli-sanktsiite-si.html", "text": "Президентът на Иран Хасан Роухани заяви, че Иран, „разбира се“ ще разговаря със САЩ, ако президентът Доналд Тръмп оттегли санкциите срещу Техеран и прекрати политиката си на „максимално напрежение“ срещу страната, предава  AFP . \r\n„Ако стигнем до време, където тези мерки бъдат премахнати от масата, разбира се възможността остава за разговори със САЩ“, заяви Роухани пред репортери в Ню Йорк, ден след като се обърна към Общото събрание на ООН. \r\n \r\n  Теодор Пенев", "date": "2019.09.26", "title": "Хасан Роухани: Иран ще разговаря със САЩ, когато Вашингтон оттегли санкциите си"}
{"url": "http://www.focus-news.net/news/2019/09/26/2702727/d-r-konstantin-rashkov-e-nominiran-za-lekar-na-godinata-ot-velikotarnovska-oblast.html", "text": "Д- р Константин Рашков е номинацията на Районната колегия на Български лекарски съюз във Велико Търново за лекар на годината. Това потвърди за Радио „Фокус“ – Велико Търново Мирела Дончева, пиар на МОБАЛ „Д-р Стефан Черкезов“. Тя уточни, че д-р Рашков работи в Инфекциозно отделение на търновската болница вече 30 години и в момента е негов началник. Болничната структура е една от най-старите в страната, а под ръководството на специалиста тя се налага като място, в което работят доказани професионалисти, които ежедневно печелят доверието на пациентите. Началникът на Отделението по кардиология в областната болница д-р Хараламби Бенов е номиниран в категорията „Дългогодишна дейност в областта на медицината и развитието на специалност“. Д-р Бенов ръководи отделението от 2008 година, като оттогава до сега то е изцяло реновирано и напълно отговаря на съвременните европейски изисквания. Извършва се съвременна диагностика и лечение на сърдечносъдови заболявания като остри миокардни инфаркти, сърдечни пороци, ритъмни нарушения, сърдечна недостатъчност, възпалителни заболявания на сърцето и други. Структурата разполага и с последно поколение апаратура, което го прави едно от водещите в страната.Церемонията „Лекар на годината“ ще се състои в навечерието на Деня на българския лекар – 19 октомври в София. \r\nЛуиза ТРАНЧЕВА", "date": "2019.09.26", "title": "Д-р Константин Рашков е номиниран за лекар на годината от Великотърновска област"}
{"url": "http://www.focus-news.net/news/2019/09/26/2702731/peshehodets-e-zaginal-sled-kato-e-bil-blasnat-ot-nyakolko-avtomobila-po-patya-burgas-sozopol.html", "text": "Пешеходец е загинал, след като е бил блъснат от няколко автомобила по пътя Бургас-Созопол. Това съобщи за  Радио „Фокус“ – Бургас  Цветелина Рандева, говорител на ОДВМР – Бургас. Пътнотранспортното произшествие е нстанало около 20.35 часа. Самоличността на мъжа все още не е установена. По първоначални данни той е вървял в средата на пътното платно в посока Крайморие, като е ударен последователно от няколко автомобила. Заради инцидента се затваря пътят от Бургас за Созопол в частта до Крайморие. Определен е обходен маршрут през Твърдица – Маринка – Крайморие – пътя за Созопол.  \r\nПредстои извършването на оглед и събиране на по-детайлна информация по случая. Образувано е досъдебно производство. \r\nДеница ДИМИТРОВА", "date": "2019.09.26", "title": "Пешеходец е загинал, след като е бил блъснат от няколко автомобила по пътя Бургас-Созопол"}
{"url": "http://www.focus-news.net/news/2019/09/26/2702729/oblastniyat-upravitel-uchastva-v-regionalniya-savet-za-razvitie-na-yugozapaden-rayon.html", "text": "Областният управител Ирена Соколова участва в двудневното заседание на РСР на Югозападен район с широко  представителство на министерства, държавни агенции, областни управители на останалите четири области, кметове на общини, ректори на университети и др. Това съобщиха от  Областна администрация Перник .В рамките на заседанието присъства вицепремиерът Марияна Николова, която в качеството си и на председател на Съвета по киберсигурността, докладва предприетите мерки и предизвикателства пред мрежовата сигурност и информационните ресурси на национално ниво. Атанас Темелков, председател на Държавна агенция “Електронно управление”, представи приложното поле на новоприетия Закон за киберсигурност и препотвърди ангажиментът за активна съвместна работа с ведомствата. Той благодари на Соколова за добрата степен на подготвеност на кадрите в ОА Перник, както и за създаването на основополагащите документи в досието електронно управление и киберсигурност в администрацията.Членовете на Регионалния съвет за развитие обсъдиха предлаганите промени в Закона за регионалното развитие, промяната в териториалния обхват на районите от ниво 2, както и оптимизацията на системата от стратегически документи за регионално и пространствено развитие.В дневния ред на проведеното заседание Управителят на „Специализираната болница за активно лечение на онкологични заболявания – София област” ЕООД д-р Диана Йорданова и Изпълнителният директор на УМБАЛ „Света Анна” представиха детайлни данни за здравеопазването в отделните райони. Очертани бяха и идентифицираните предизвикателства пред развитието, менажирането и функционирането на лечебните заведения.Следващото заседание на Регионалния съвет за развитие на Югозападен район ще бъде в края на месец ноември.От началото на следващата година областният управител Ирена Соколова ще поеме ротационното председателство на РСР за следващите шест месеца.", "date": "2019.09.26", "title": "Областният управител участва в Регионалния съвет за развитие на Югозападен район"}
{"url": "http://www.focus-news.net/news/2019/09/26/2702730/the-times-rumaniya-ukrepva-otbranata-si-sreshtu-rusiya.html", "text": "Румъния ще похарчи 2,5 млрд. евро за модернизиране на военна база в Черно море като част от противодействието на нарастващото присъствие на Русия в региона, пише британският вестник  The Times . \r\nАвиобазата Михаил Когълничану, разположена на около 200 км. източно от Букурещ, ще бъде приведена в съответствие със стандартите на НАТО, както е видно от документи, публикувани от местните новинарски сайтове. Там ще могат да се настанят до 10 хиляди войници и самолети F-35 на НАТО. \r\nТова ще бъде „мини-град“ за военните с детски градини, спортни клубове и болница. \r\nБазата вече се превърна в център на засилена активност на НАТО в Черно Море, което пък се превърна в ключова зона на напрежение между Русия и Запада. След като Москва анексира Крим от Украйна през 2014 г., Кремъл започна да увеличава морското си присъствие в Черно Море, като използва дълбоководната база в Севастопол за да изпълнява военноморски мисии в Сирия. Русия също така възпрепятства и корабоплаването в региона и миналата година залови три украински кораба в района на Керченския проток. \r\nРумъния и България, разположени на брега на Черно море, които в миналото бяха съюзници на СССР, след разпадането му се присъединиха към НАТО и ЕС. В отговор на действията на Русия, те поискаха от алианса да засили присъствието си в региона. \r\nПрез февруари в авиобазата на Румъния пристигнаха 500 американски военнослужещи. Разположена е и ескадрила изтребители „Юрофайтър Тайфун“ на британските военновъздушни сили. От април миналата година тези самолети многократно са прехващали руски изтребители. \r\nГрузия, разположена на източното крайбрежие на Черно море, също е обезпокоена от стремежите на Русия. Тя не е член на алианса, но участва във военните учения на НАТО. Генералният секретар на НАТО Йенс Столтенберг заяви по време на посещение в Тбилиси през март, че алиансът \"подготвя\" Грузия за присъединяване. \r\nУкрайна също участва в ученията на НАТО в този регион и развива своето взаимодействие със съюза от 2014 г. \r\n \r\n \r\n \r\n \r\n \r\n   Теодор Пенев", "date": "2019.09.26", "title": "The Times: Румъния укрепва отбраната си срещу Русия"}
{"url": "http://www.focus-news.net/news/2019/09/26/2702732/mariya-markova-otborat-na-dvizhenie-balgariya-na-grazhdanite-e-gotov-da-promeni-pravilata-na-politikata-v-burgas.html", "text": "Искаме да заявим най-отговорно, че отборът на „Движение България на гражданите” е готов да промени правилата на политиката в Бургас. Това каза Мария Маркова, кандидат за общински съветник от ПП „Движение България на гражданите“, по време на официалното представяне на кандидатите за общински съветници на партията в града, предаде репортер на  Радио „Фокус“ – Бургас . „Ние сме честни хора с активна гражданска позиция, експерти в различни области и представители на неправителствени организации. Събра ни желанието да работим за промяната в Бургас, изразяваща се в добри доходи, качествено здравеопазване и образование, социална равнопоставеност, сигурност, чиста околна среда и възможности за развитие на силна икономика и конкурентноспособен туризъм“, каза още Маркова и добави, че за тях политиката не е самоцел, а единственият възможен път за управление на града по правилния начин.  \r\n„В продължение на няколко месеца нашият екип, съвместно с бургазлии, разработи програма за управление на Бургас, съдържаща 11 глави с над 180 мерки. Предложенията, които даваме в близо 50 страници, могат да подобрят реално живота на нашите съграждани само в рамките на 3 години“, посочи кандидатът на общински съветник. Под думите ѝ това е не просто програма, а дългосрочен план за просперитет, промяна и равенство в качеството на живот във всички населени места и квартали на община Бургас. „Ние имаме силите да го изпълним“, заяви Маркова.  \r\nПълната листа на кандидатите за общински съветници от „Движение България на гражданите” е: Живко Иванов Табаков, Стоян Демирев Грозев, Мария Петрова Маркова, Манол Божидаров Тодоров, Антон Светославов Иванов, Ивайло Георгиев Илиев, Костадин Евгениев Андонов, Д-р Светослав Кирилов Тодоров, Кристиана Захаринова Бакалова, Нела Николова Иванова, Адриан Емилианов Хаджиев, Кирил Танев Танев,  Анелия  Иванова Иванова, Андреан Киров Георгиев, Тюркян Ахмед Мехмед, Боряна Георгиева Тодорова, Д-р Людмил Пламенов Илиев, Петя Величкова Станчева – Минкова, Тодорка Милева Тодорова, Илияна Зафирова Христова, Светлана Стоянова Белчева, Таня Ненкова Ангелова, Станислав Руменов Тенев, Мария Байчева Ташева, Михаил Георгиев Кадев, Валентина Крумова Косева, Мартин Стефанов Митев, Марийка Атанасова Христова, Божидар Жеков Узунов, Николай Митков Димитров, Георги Любенов Панайотов, Дияна Любомирова Стоева, Величка Апостолова Стойчева, Пенка Миткова Клинкова, Радослав Атанасов Атанасов, Пламен Димитров Петков, Илиана Димитрова Кенова, Иванка Михайлова Панайотова, Велина Димитрова Иванова, Мария Борисова Лазева, Татяна Динева Минева, Недялко Ангелов Петков, Валери Венциславов Димитров, Илиян Андреев Каридов,  Тони Цанков Генчев, Светломира Теодорова Георгиева, Максимилян Стефанов Стоянов, Неврие Хасан Мехмед, Александър Иванов Трендафилов, Атанас ПенчевТодоров, Андон Паскалев Шопов. \r\nДеница ДИМИТРОВА", "date": "2019.09.26", "title": "Мария Маркова: Отборът на „Движение България на гражданите” е готов да промени правилата на политиката в Бургас"}
{"url": "http://www.focus-news.net/news/2019/09/26/2702733/vremenno-dvizhenieto-po-pat-i-1-mezdra-botevgrad-v-posoka-mezdra-se-osashtestvyava-v-edna-lenta-poradi-ptp-i-se-regulira-ot-patna-politsiya.html", "text": "Временно движението по път I-1 Мездра – Ботевград в посока Мездра се осъществява в една лента поради ПТП и се регулира от \"Пътна полиция\". Това съобщиха от пресцентъра на  Агенция \"Пътна инфраструктура\" . Въведен е обходен маршрут за превозните средства в посока София през Искърското дефиле по път II-16 Мездра - Ребърково - Своге - София. Шофьорите е необходимо да карат с повишено внимание и съобразена скорост.", "date": "2019.09.26", "title": "Временно движението по път I-1 Мездра – Ботевград в посока Мездра се осъществява в една лента поради ПТП и се регулира от \"Пътна полиция\""}
{"url": "http://www.focus-news.net/news/2019/09/26/2702736/andrey-kovachev-gerbenp-vapreki-nashata-podkrepa-kam-evrointegratsiyata-severna-makedoniya-prodalzhava-istoricheskata-si-manipulatsiya-s-demonizirane-na-balgarite.html", "text": "Въпреки нашата подкрепа към евроинтеграцията, Северна Македония продължава историческата си манипулация с демонизиране на българите. Това каза за обзорното предаване  „Това е България“  на  Радио „Фокус“  евродепутатът от ГЕРБ/ ЕНП Андрей Ковачев във връзка с изказването на президента на югозападната ни съседка Стево Пендаровски, че взимането от македонци днес на български паспорт заради ползите e със същия исторически контекст, в който Гоце Делчев през 1900-та година не бил могъл да се пише друг освен българин. Андрей Ковачев допълни, че изказването на Пендаровски е обидно, както за македонските българи и техните предци, живели по тези земи, така и за сегашните македонски българи, които са се декларирали като българи. „Ужасяваща е некомпетентността на президента Пендаровски – или някой го е подвел, или той е неграмотен. Имам представа, какви политически цели преследват. Не искат да признаят историческата академична истина. Те са в тежка политическа криза – правителството е под голям натиск от опозицията за предсрочни парламентарни избори, какво ще се случи през октомври месец в Брюксел – дали Македония и Албания ще получат дата за преговори за членство в ЕС, и се опитват да втвърдят подкрепата сред македонското обществото за себе си“, обясни евродепутатът. Андрей Ковачев заяви, че България не иска сега да променя етническото самоопределяне на македонците, защото имат право на такова, но не бива да отричат и манипулират историята на техните предци. Ако се продължи по същия път от времето на Титова Югославия и след това, не се знае колко бързо Северна Македония може да се интегрира в ЕС, обобщи евродепутатът.  \r\nЦоня СЪБЧЕВА", "date": "2019.09.26", "title": "Андрей Ковачев, ГЕРБ/ЕНП: Въпреки нашата подкрепа към евроинтеграцията, Северна Македония продължава историческата си манипулация с демонизиране на българите"}
{"url": "http://www.focus-news.net/news/2019/09/26/2702724/ria-novosti-pelosi-zayavi-che-ne-barza-s-izvodite-otnosno-impiychmanta-na-tramp.html", "text": "Председателят на Камарата на представителите на САЩ Нанси Пелоси заяви, че не бърза със заключенията относно импийчмънта на президента на страната Доналд Тръмп и, че първо трябва да се проведе разследване, предава  РИА Новости . \r\n\"Много трудно решение е да вървим по този път. Казах, че имаме нужда от повече факти, за да покажем на американския народ защо това е необходимо. Нямахме друг избор, освен да поискаме процедура по импийчмънт заради действията на президента\", каза тя пред репортери на пресконференция.  \r\nПелоси отбеляза, че „не бърза със заключенията“ за това дали ще се проведе окончателното гласуване за импийчмънта на Тръмп.  \r\n„Първо е необходимо разследване“, подчерта говорителят на Камарата на представителите.  \r\nДемократите започнаха процеса за импийчмънт срещу Тръмп в Конгреса, като го обвиниха, че моли за помощ чужда държава, която да се намеси в изборите за президент през 2020 г. чрез опит за дискредитация на политически опонент - бившия вицепрезидент на САЩ Джо Байдън. Тръмп все още отрича тези твърдения. \r\n \r\n   Теодор Пенев", "date": "2019.09.26", "title": "РИА Новости: Пелоси заяви, че не бърза с изводите относно импийчмънта на Тръмп"}
{"url": "http://www.focus-news.net/news/2019/09/26/2702738/vazstanoveno-e-dvizhenieto-po-pat-i-3-dzhurovo-botevgrad-pri-km-172.html", "text": "Възстановено е движението по път  I-3 Джурово –  Ботевград при км 172. Това съобщиха от пресцентъра на  Агенция \"Пътна инфраструктура\" .", "date": "2019.09.26", "title": "Възстановено е движението по път  I-3 Джурово –  Ботевград при км 172"}
{"url": "http://www.focus-news.net/news/2019/09/26/2702735/nyama-postradali-pri-patniya-intsident-v-selo-rumyantsevo.html", "text": "Няма пострадали при пътния инцидент в село Румянцево, община Луковит. Това съобщиха от пресцентъра на  МВР . Катастрофата е станала между лек и товарен автомобил.  \r\nОколо 16.16 часа е постъпил сигнал за катастрофа на път I-3 Златна Панега – Луковит, в с. Румянцево. Според първоначалната информация са се ударили лек и товарен автомобил, няма данни за пострадали.", "date": "2019.09.26", "title": "Няма пострадали при пътния инцидент в село Румянцево"}
{"url": "http://www.focus-news.net/news/2019/09/26/2702737/nyama-podadeni-signali-za-krazhbi-na-grozde-v-oblast-pazardzhik.html", "text": "Благодарение на съвместните патрули между служители на РУ-Септември и Зоналното жандармерийско управление в Пловдив гроздоберът в района премина изключително спокойно, съобщи за  Радио „Фокус“ – Пазарджик  Мирослав Стоянов, говорителна ОДМВР. Той уточни, че през това време не е получен нито един сигнал за кражба на селскостопанска продукция. „За поредна година се предприемат допълнително мерки за опазване на селскостопанската продукция в областта. В рамките на две седмици екипи на Зоналното жандармерийско управление в Пловдив съвместно с колегите си от районното управление в Септември патрулираха в зоните на лозовите масиви. Така бяха създадени условия за нормалното и спокойно протичане на брането на лозята в районите на Септември, Белово, Ветрен, селата Бошуля, Виноградец, Карабунар, Аканджиево, Мененкьово. В рамките на мерките са извършени проверки на общо 292 лица и 210 автомобила. За установени нарушения на Закона за движение по пътищата и Българските лични документи униформените са съставили 13 акта и 9 фиша. През това време не са регистрирани кражби на грозде или друга селскостопанска продукция“, обобщи Стоянов. \r\nВаня НИКОЛОВА", "date": "2019.09.26", "title": "Няма подадени сигнали за кражби на грозде в област Пазарджик"}
{"url": "http://www.focus-news.net/news/2019/09/26/2702739/the-guardian-deputatite-v-evropeyskiya-parlament-othvarliha-kandidaturite-na-rumaniya-i-ungariya-za-evrokomisari.html", "text": "Европейският парламент отхвърли кандидатите на Румъния и Унгария за еврокомисари заради обвинения в конфликти на интереси, пише британското издание  The Guardian . \r\nБезпрецедентния ход на евродепутатите ще причини напрежение върху Урсула фон дер Лайен, която скоро ще поеме поста председател на Европейската комисия, която трябва да събере екип от 26 еврокомисари, одобрени от парламента до края на месеца, ако иска кабинета й да е готов до 1 ноември, когато тя встъпва в длъжност. \r\nПри закрито заседание депутатите  в Европейския парламент от правната комисия отхвърлиха румънският социалист Рована Плумб, и унгарският представител Лазло Трошани. И двамата бяха обвинени в това, че имат конфликт на интереси и им беше отказано позволение да се включат в изслушванията пред съответните парламентарни комисии, което е основна стъпка преди да станат еврокомисари.  \r\nКомисията одобри останалите 24 кандидати, като на тях ще им бъдат зададени от въпроси в серия от изслушвания, които започват следващата седмица. \r\nФон дер Лейен и нейният екип от 26 еврокомисари, по един от всяка страна членка, с изключение на Великобритания (заради Брекзит), могат да поемат длъжността си само след като тя бъде гласувана от Европейския парламент, което по график ще се случи в края на октомври. \r\nВъпреки, че парламента често отказва да приеме кандидатурите на един или двама кандидати заради лошо представяне в изслушванията, това е първият случай, в който кандидатите не са одобрени за тях. Това е в резултат от промяна в правилата, по които еврокомисарите се назначават, която беше направена през 2016 г., за да се предотвратят конфликти на интереси.  \r\nВ отговор на решението, Трошани заяви, че е отговорил на всички въпроси, които са му били зададени „по прозрачен начин“ и заплаши с действия в съда.  \r\n„В случая с унгарският кандидат за еврокомисар, беше направено политическо решение, в което липсваше фактологическа база и аз изцяло съм решен да взема всички нужни стъпки срещу него“, заяви той. \r\nБившият дипломат, който беше кандидат за ръководител на Комисията по раширение на ЕС и външните работи, беше предупреден от либералите в Европарламента, че кандидатурата му ще е трудна, заради изграждането на законодателните промени на премиера на Унгария Виктор Орбан. \r\nПлумб, която е номинирана да води политиката по прозрачност в ЕС, беше обвинена от румънската преса, че изтеглила заеми, които след това е дарила на управляващата партия. Нейната кандидатура беше отхвърлена с 15 вота „против“ срещу 6 „за“ с двама въздържали се при гласуването. \r\nТя от своя страна коментира пред румънските медии, че е отговорила на въпросите на комисията с „яснота и отвореност“ и не е получила информация от парламента за официалното му решение.  \r\nНа теория и двамата кандидати все още могат да станат еврокомисари, ако успеят да убедят парламента, че няма конфликт на интереси в новите им роли. Но решението може да накара техните правителства да номинират други кандидати, като в такъв случай те обаче ще имат много малко време да се подготвят за изслушванията, където бъдат бомбардирани от въпроси от депутатите за техните политически виждания и фини политически детайли. \r\nЛейен, която заяви по-рано, че иска „геополитическа комисия“, беше изненадващо избрана да води Европейската комисия след като европейските лидери не се споразумяха за ръководител от листа кандидати, които публично се съревноваваха за позицията.  \r\nХодът на парламента може също така да повиши напрежението между Брюксел и Румъния и Унгария, които и преди са се сблъсквали по правни въпроси.  \r\n \r\n   Теодор Пенев", "date": "2019.09.26", "title": "The Guardian: Депутатите в Европейския парламент отхвърлиха кандидатурите на Румъния и Унгария за еврокомисари"}
{"url": "http://www.focus-news.net/news/2019/09/26/2702741/sport-grigor-dimitrov-izliza-na-korta-sreshtu-aleksandar-bublik-ot-kazahstan-v-petak.html", "text": "Тенис: Григор Димитров излиза на корта срещу Александър Бублик от Казахстан в петък, в среща от четвъртфиналите на турнира на твърди кортове в Ченду, Китай. Организаторите решиха мачът на българина отново да бъде първи от програмата на централния корт, с начало 08:00 часа българско време.  \r\nДо момента Димитров и Бублик не са играли един срещу друг в официален двубой. Победителят ще срещне щастливия губещ от квалификациите австралиец Лойд Харис или Жоао Соуса от Португалия.", "date": "2019.09.26", "title": "Спорт: Григор Димитров излиза на корта срещу Александър Бублик от Казахстан в петък"}
{"url": "http://www.focus-news.net/news/2019/09/26/2702728/daily-sabah-nyakolko-sgradi-sa-povredeni-sled-zemetresenieto-v-istanbul.html", "text": "Няколко сгради в Истанбул са понесли щети след силното земетресение от 5,8 по скалата на Рихтер, което разлюля града, пише турският вестник  The Daily Sabah . \r\nМинарето на джамия в града е било частично разрушено, а жилищна сграда, която е била евакуирана, се е наклонила леко на една страна.  \r\nСпоред местните власти две други сгради в града са били по-сериозно повредени. Спасителни екипи от четирите засегнати града в района на Босфора са били изпратени в града като предварителна мярка. Земетресението беше усетено чак в Бурса, град на повече от сто километра южно от Истанбул.  \r\nВторично земетрсение със сила 4,1 по скалата на Рихтер беше усетено 25 минути по-късно. Много други вторични трусове с по-малка сила продължиха да се усещат в града. \r\nВ следствие на трусовете бяха евакуирани множество жилищни сгради и болници, а всички училища в Истанбул прекратиха дейността си. \r\nПрезидентът Реджеп Тайип Ердоган, който пристигна в Истанбул след посещението си на срещата на Общото събрание на ООН в Ню Йорк заяви, че 28 вторични труса са били усетени.  \r\nТой разкритикува някои от потребителите в социалните мрежи за това, че причиняват паника като разпространяват фалшиви новини, като например това, че мостът над Босфора е бил повреден и не трябва да се използва. \r\nТой също така увери хората, че всички налични служби са били мобилизирани и подчерта, че града има десетки хиляди зони за сигурност, които евакуираните хора могат да ползват. \r\nЕрдоган добави, че може да има още вторични земетресения, но призова хората да не вярват на фалшиви новини и да не разпространяват паника. \r\n„Знаем, че има осем ранени. Всички от тях страдат от малки наранявания. Знаем също така, че има леки щети по някои сгради. Това беше сравнително силно земетресение, но няма трагични новини засега“, заяви президентът, като добави, че службите оглеждат сградите за щети. \r\nПо-рано през седмицата земетресения със сила 2,9 и 4,6 по скалата на Рихтер разлюляха най-големия турски град. \r\nТурция е понасяла разрушителни земетресения и в миналото, включително Измитското земетресение от 1999 г., което стана причина за смъртта на над 17 хил. души в региона. \r\nСтраната е в една от най-сеизмично активните зони в света, тъй като се намира близо до мястото, където се разделят Анадолската и Евразийската тектонични плочи.  \r\nСлед земетресенията тази седмица, сеизмолозите увериха хората, че това е нещо нормално, но и предупредиха, че все още има вероятност за дори по-силен трус. \r\n  \r\n \r\n   Теодор Пенев", "date": "2019.09.26", "title": "Daily Sabah: Няколко сгради са повредени след земетресението в Истанбул"}
{"url": "http://www.focus-news.net/news/2019/09/26/2702740/obshtina-vidin-izpalnyava-proekt-za-podobryavane-kachestvoto-na-atmosferniya-vazduh.html", "text": "На проведената начална пресконференция заместник-кметът на Община Видин инж. Цветан Асенов информира, че проектът се реализира по процедура BG16M1OP002-5.003 „Мерки за подобряване качеството на атмосферния въздух“ на Оперативна програма „Околна среда“ 2014-2020 г., като целта е намаляване на емисиите на фини прахови частици (ФПЧ10) от битовото отопление – един от основните източници на замърсяване на въздуха. Това съобщиха за  Радио „Фокус“ – Видин  от общината.Той даде думата на ръководителя на проекта инж. Румен Лилов, началник отдел „Устройство на територията“ да представи накратко предстоящите дейности. Проектът се осъществява на два етапа. През първия  ще се извършат всички действия за подготовката на инвестициите. Ще се организира и проведе разяснителна(обучителна кампания сред населението за възможните алтернативни форми за отопление и условията за включване на населението в схемата за подмяна. Ще се проведе проучване на нагласите сред жителите на Общината, които се отопляват с твърдо гориво, за подмяна на използваните от тях отоплителни уреди. Ще бъдат изготвени екологични, икономически и социални анализи, разработени критерии и механизми за приоритизация на кварталите)зоните в населените места на Общината за прилагане на различни варианти за отопление и принос към намаляване на количеството емисии на ФПЧ10. Обектите/домакинствата ще се обследват за реалните технически параметри за подмяна с алтернативни източници на топлинна енергия. Първият етап ще приключи с изготвяне на цялостна визия за подхода на Община Видин за подмяна на отоплителните устройства на твърдо гориво. Критериите, по които жителите на Общината ще могат да кандидатстват, ще бъдат разписани от фирмата-изпълнител на дейностите през първия етап. Хората ще бъдат запознати с тях чрез широка разяснителна кампания.През втория инвестиционен етап, въз основа на резултатите от първия, Общината ще избере изпълнители съгласно Закона за обществените поръчки и ще реализира инвестиционните дейности за демонтаж на използваните отоплителни устройства и за доставка и монтаж на новите отоплителни уреди/системи съобразно техническите решения от етап I. Старите отоплителни уреди на твърдо гориво (дърва и въглища) ще бъдат подменени с нови – пелетни камини и горелки.Екологичните ползи от реализирането на проекта ще бъдат спестени емисии ФПЧ10 и подобрено качество на атмосферния въздух, а социално-икономическите – подобрено здраве и качество на живот на населението. Продължителността на изпълнение на проекта „Подобряване на качеството на атмосферния въздух в Община Видин“ е 52 месеца от датата на сключване на Договора за безвъзмездна финансова помощ (15.08.2019 г.), а стойността – 12 453 598,83 лв. (100 % безвъзмездно финансиране).", "date": "2019.09.26", "title": "Община Видин изпълнява проект за подобряване качеството на атмосферния въздух"}
{"url": "http://www.focus-news.net/news/2019/09/26/2702742/atanas-atanasov-kmet-na-tvarditsa-mozhem-da-se-gordeem-s-postignato-prez-tezi-dva-mandata.html", "text": "Успешен мандат отчита кметът на Твърдица Атанас Атанасов. Атанасов се кандидатира за трети мандат и представи пред  Радио „Фокус“ – Сливен  отчет за свършената работа и направи анализ за дейността си и реализираните проекти. Днес в Общината е пристигнал първият транш от 2.5 млн лева за ремонт на улиците в населените места, започва и подмяната на водопровода на цялото село Сборище. По думите на кмета Атанасов, дейностите там са се забавили заради многото желаещи да участват в обществената поръчка. Днес е проведена и процедурата за избор на изпълнител за ремонт на училището в Твърдица. Там за строителните дейности са осигурени 960 хил. лв. \r\nЗа два мандата управление кметът Атанасов и неговата администрация са успели да реализират редица проекти, като ремонт и подмяна на уличното осветление, на детски градини и училища,  изграждането на нов стадион и състезателна писта. Ремонтиран е и пътят Твърдица – Елена през Твърдишкия проход, който свързва Сливенска и Великотърновска области. \r\n„Сериозно внимание обръщаме и на образованието, на насърчаването на децата да посещават училище и да имат висок успех“, подчерта Атанасов. \r\nПо думите му в Община Твърдица са въведени добри практики, като някой от тях са в сферата на образованието, предложени и изпълнени от екипа на Атанасов. Вече трета година най- добрите класове и ученици, избрани от специална комисия, получават за отличен успех двудневна екскурзия по избран от тях маршрут. \r\nОбщина Твърдица се грижи и за първокласниците. Всяко дете в своя първи учебен ден получава подарък от името на кмета и неговия екип. \r\nЛюдмила ЙОРГОВА", "date": "2019.09.26", "title": "Атанас Атанасов, кмет на Твърдица: Можем да се гордеем с постигнато през тези два мандата"}
{"url": "http://www.focus-news.net/news/2019/09/26/2702743/s-raven-rezultat-22-zavarshi-sreshtata-mezhdu-veteranite-na-balgariya-i-turtsiya-na-arena-arda-v-kardzhali.html", "text": "С равен резултат 2:2 завърши срещата между ветераните на България и Турция на Арена „Арда“ в Кърджали, предаде кореспондент на   Радио „Фокус“ . Легендите на българския футбол играха по повод 25-годишнината от САЩ‘94. Ивайло Йорданов откри резултата в 8-та минута, а в 31-ата минута изравни от дузпа Тюмер Метин от гостуващия отбор. След точно подаване на Христо Стоичков, Дончо Донев промени резултата на 2:1 за България в 43-та минута, а в 63-та минута Хасан Кабзе изравни на 2:2. Съдийско трио от жени води срещата между ветераните на България и Турция пред 6000 фенове на футбола от Кърджали.Капитанът на отбора Христо Стоичков обра овациите на стадиона когато Георги Гинчев връчи плакет на него и на селекционера на националния отбор Красимир Балъков от името на Красен Кралев по повод 25-годишнината от САЩ’94.  \r\nДарина ДЕЕНИЧИНА", "date": "2019.09.26", "title": "С равен резултат 2:2 завърши срещата между ветераните на България и Турция на Арена „Арда“ в Кърджали"}
{"url": "http://www.focus-news.net/news/2019/09/26/2702746/kmetat-na-stara-zagora-zhivko-todorov-pri-otcheta-za-izminaliya-4-godishen-mandat-rabotil-sam-vinagi-v-imeto-na-stara-zagora-i-neynite-zhiteli.html", "text": "Един кмет не е единица, един кмет е цял екип, отбор от хора, работещи в една посока. Няма ден през тези осем години, който не е изпълнен със съдържание и работа за нашия град. С тези думи започна мандатният си отчет тази вечер пред старозагорци кметът Живко Тодоров, съобщиха от пресцентъра на  Община Стара Загора . Над 500 души присъстваха в изцяло обновената зала в т.н. Синдикален дом – днес Културен център „Стара Загора“.  \r\n„Знам какъв е моят ангажимент към хората, защото това, което правя е за тях. Ако преди 15-20 години, кметовете не са давали толкова ясни обяснения, то е било защото не е имало кой да им поиска това. Днес до управлението има директен достъп – за въпроси, за мнения. Живеем във време на мащабно и организирано общество, което може да поставя директно въпрос, който да бъде решаван. Това е едно от предизвикателствата пред нас. Изисква се време, за да отговори администрацията на тази потребност. Това беше и причината през този мандат да  бъде създадена фейсбук групата Попитай кмета на Стара Загора, която дава директна връзка, дава много решения на казуси, дава отговори“, сподели с присъстващите Тодоров.  \r\n„Помня преди 8 години какъв град заварих. Помня, че се разхождах из улиците и ме бе обзела емоция. Въпросът в мен беше – откъде да започнем по напред, за да оправим всички проблеми, пренебрегвани дълго – стари автобуси, дупки, разрушени тротоари. Благодарение на усърдна съвместна работа този град придоби друг облик, разбира се – има още какво да се желае, какво да се прави. Градът е жив организъм, който непрекъснато иска да бъде поддържан, за да бъде по-добър. Извървяхме сериозен път – обекти като тази зала го доказват. Тук не бе правен такъв ремонт, Стара Загора се нуждаеше от подобно съоръжение“, допълни кметът. „Готов съм да дебатирам всяка една тема, която засяга нашия град, защото мога да отговарям с високо вдигната глава по всеки въпрос“, категоричен бе градоначалникът. „Често ни обвиняват за правене на ремонт на ремонтите, но държа да отбележа, че фирмата, която прави централната част на нашия град бе глобена за забавянето и то със сумата от 540 хил. лева. Това е почти 10% от общата сума за обекта. Направихме го, защото не си затваряме очите. Да, имаше забавяне, но имаше и наказание. Контрол има и не оставяме нещата да будят съмнение“, добави още Живко Тодоров. Той каза още, че това е една от най-големите санкции в страната, а Стара Загора е първенец по налагане на рестрикции заради недобре свършена работа и даде пример още с ремонта в кв. „Железник“, който струваше на фирмата-изпълнител над 3 млн. лева.  \r\nОт отчета за изминалите 4 години стана ясно, че реализираните проекти през мандата са за над 300 млн. лв. Средствата са осигурени от европейските фондове, държавния и общинския бюджет. По оперативни програми са около 100 млн. лева. Запазена е финансовата стабилност на общината и високия кредитен рейтинг. „Тези средства не се дават даром – те изискват добри проекти, защитени, одобрени, изпълнени. Стои много добре свършена работа“, каза още Тодоров. Стара Загора продължава да е сред финансово най-стабилните общини в страната според критериите на Министерството на финансите, стана ясно още от думите му.  \r\nАкцент бе даден и на новостите около Индустриална зона „Загоре“, която вече стартира своята практическа работа. „Когато станах кмет, имаше един проект за индустриална зона „Еленино“, с размер около 200 дка. В която бяха инвестирани европейски пари, но така и не заработи – там нямаше ВиК, нямаше и други елементарни инфраструктурни условия, за да бъде притегателна за бизнеса“, сподели кметът. „Заедно с предприемачите и представителите на работодателите стартирахме инициатива за индустриална зона от нов, модерен тип, такава която да дава работни места с висока добавена стойност. Която е на комуникативно място, имаща всичко необходимо. Получихме и подкрепата на държавата. Така имаме възможност да привличаме инвеститори в „Загоре“, а първият вече е факт“, каза още Тодоров.  \r\nУсилия и ресурс са насочвани през изминалите 4 години още към образованието и здравеопазването, културата, транспорта, екологията, към подземната и надземна инфраструктура.  \r\nТодоров отбеляза тежките и мащабни проекти, като надлеза над ЖП линиите и новите кръгови кръстовища на бул. „Славянски“ и до магазин Билла, рекострукцията на парк „Митрополит Методий Кусев“ (Аязмото), площада пред Общината, пешеходната зона на бул. „Цар Симеон Велики“ и други. Както и значимите ремонти на бул. „Руски“ от ул. „ Христо Ботев“ до бул.  „Славянски“ и от ул. „ Августа Траяна“  до ул. „Ген. Столетов“, както и този на ул. „Св. Отец Паисий“ от ул. „Августа Траяна“ до бул. „Славянски“, на стойност 1,3 млн. лв. \r\nКметът показа системната грижа, която отправя администрацията, към зелените площи и парковете, за да бъде Стара Загора още по-зелена. Така градът е единствен в страната, в който поетапно се изгражда нов парк на близо 130 дка, с детски и спортни площадки, зони за спорт и отдих, катераческа стена, скейтпарк, стрийт фитнес и други, с предвиден терен за изграждане на православен храм.  \r\n„Онова, което се откроява през мандата, със своята значимост за поколенията, е запазването на парк „Бедечка“. Благодаря на всички, които подкрепиха това. Виждам в залата хора, които бяха част от инициативния комитет, благодаря им, че заедно успяхме“, допълни старозагорският градоначалник.   \r\nВ мандатния отчет бе показана промяната, която настъпи в почти всички детски и учебни заведения в общината. Ремонтирани и обновени са 12 училища, 11 детски градини, 5 ясли и 4 физкултурни салона, на стойност 18 млн. лв. С 3,4 млн. лв. от бюджета на Община Стара Загора е обновена изцяло многофункционалната зала, в която бе представен мандатният отчет. Цялостен ремонт имаше и за закрития плувен басейн, по европейската инициатива за устойчиво градско развитие JESSICA, на стойност 2,6 млн. лв. Изградена бе и регионална система за управление на отпадъците в региона, на стойност 52 млн. лв. \r\nКметът на Стара Загора не пропусна и надграждането на мерките, целящи подобряване на градския транспорт, чрез внедряване на система за управление на трафика, електронна продажба на билети и др. Както и подчерта, че приоритет ще бъде работата по европейски проект за закупуване на електрически автобуси, обезпечаващи градския транспорт и грижейки се за по-чистия въздух.  \r\nПрез мандата, със средства от бюджета на общината, са ремонтирани и изградени междублокови пространства, паркинги, тротоари и улична настилка, на стойност 6 млн. лв. \r\nНад 80 млн. лв. са инвестирани в Стара Загора за обновяване на 75 жилищни сгради, с 5700 апартамента по Националната програма за енергийна ефективност. Сключените договори между Общината и сдруженията на собствениците през 2016 г. и 2017 г. са общо 155, включително сгради от минимум 6 апартамента и 3 етажа.  Те очакват осигуряване на финансиране. Кметът показа и текущата реконструкция на сградата на бившата Метрология, която ще се трансформира в нови социални жилища.  \r\nСтара Загора получи одобрението на „Фонд за устойчиви градове“ (ФУГ) за финансиране на проект „Реконструкция на Зоопарк Стара Загора“. Подписаният договор е на стойност 4,2 млн. лв. – за цялостно преобразяване на едно от любимите места за разходка на поколения старозагорци и притегателна атракция за стотици гости на града.  \r\nКметът отбеляза и предстоящата реконструкция и изцяло нова визия за  „Руски пазар“, разширението на ул. „Кап. Петко войвода“, както и идейния проект за обновяване и реконструкция на Летния театър в парк „Митрополит Методий Кусев“.  \r\nТодоров обърна внимание пред присъстващите в залата и на още нещо важно, но пренебрегвано от управляващите града – незаконното строителство в някои части на града, като припомни, че през тези 4 години 192 незаконни постройки са премахнати от кв. „Лозенец“ и кв. „Кольо Ганчев“. Предстоят още 96 на брой.  \r\nМандатният отчет показа и част от извършените текущи, аварийни и основни ремонти на улици, читалища, пенсионерски клубове, кметства и други в селата от Община Стара Загора.  \r\nАкцент бе поставен и върху поддържането на висок стандарт при културните събития в града. Тодоров отбеляза, че Държавен куклен театър – Стара Загора е с най-високата отлична комплексна оценка между държавните културни институти в областта на сценичните изкуства за 2018 г. През мандата е носител на десетки награди за участия в най-престижните национални и международни театрални форуми, многократно му е присъждана наградата „Икар“. Тази година своя вековен юбилей чества и друга емблематична институция - Драматичен театър „Гео Милев“.  \r\nПет поредни години на 3-и март се организира паметно шествие, съпровождащо 300-метровия български флаг до Мемориалния комплекс „Бранителите на Стара Загора“. \r\nУспехите на младите математици на Стара Загора продължават ежегодно да носят медали и отличия от  състезания в Куала Лумпур, Малайзия, Сингапур, Тайланд и Япония. Тодоров припомни, че в Стара Загора ще бъде създадено специално училище за даровити деца - Академия за компютърни и природо-математически науки. \r\nПрез годините се изпълнява и целенасочената политика от общината за развитие и стимулиране на всички видове спорт. Присъстващите в залата имаха възможност да си припомнят от снимки мащабното звездното шоу, сътворено от Дрийм тийма на „Барселона“ и отбора на „Христо Стоичков и приятели“, както и 100-годишният юбилей на „Берое“. Показани бяха още емблематични събития, гордост за всеки един старозагорец, любител на спорта. Също така и ремонти на базите, в които тренират нашите спортисти, като новите професионални баскетболни кошове и игрището в зала „Стара Загора“, реновирането на покрива ѝ, преустройството на залата по борба в зала по художествена гимнастика, както и първата боксова зала в кв. „Три чучура–юг“, до XI-то основно училище „Николай Лилиев“.  \r\n„През годините, мога откровено да кажа, че съм целял конструктивно управление. Работил съм винаги в името на Стара Загора и нейните жители. Старал съм се да бъда сдържан и да държа на думата си – смятам, че това е важно“, с тези думи завърши презентацията си на успешния 4-годишен мандат кметът.  \r\nНа публичния отчет на Живко Тодоров присъстваха и зам.-председателят  на НС Емил Христов, народните представители Борис Кърчев, Маноил Манев и Радостин Танев, заместник-кметовете на общината – Йордан Николов, инж. Янчо Калоянов, Иванка Сотирова и Красимира Чахова, председателят на Общинския съвет Таньо Брайков, местният обществен посредник Надежда Чакърова – Николова, ректорът на Тракийския университет проф. Иван Въшин, директорът на „ВиК – Стара Загора“ – инж. Румен Райков, изпълнителният директор на Индустриална зона „Загоре“ Радослав Танев, както и председателят на КРИБ – Стара Загора Стефан Шоселов, представители на почти всички местни и държавни институции, на медиите, на неправителствени и младежки организации, както и стотици граждани.", "date": "2019.09.26", "title": "Кметът на Стара Загора Живко Тодоров при отчета за изминалия 4-годишен мандат: Работил съм винаги в името на Стара Загора и нейните жители"}
{"url": "http://www.focus-news.net/news/2019/09/26/2702744/afp-sasht-shte-izpratyat-200-voennosluzheshti-i-sistemi-za-protivovazdushna-otbrana-v-sauditska-arabiya.html", "text": "Пентагонът в САЩ обяви, че ще изпрати 200 души, както и зенитно-ракетни системи „Пейтриът“ в Саудитска Арабия, за да подпомогнат отбраната на страната след нападенията върху петролната инфраструктура на кралството, за които Белият дом обвинява Иран, предава  AFP . \r\n„Изпращането на войските ще подпомогне въздушната и противоракетната отбрана на кралството на жизненоважна военна и цивилна инфраструктура“, заяви говорителят на Пентагона Джонатън Хофмън.  \r\n \r\n   Теодор Пенев", "date": "2019.09.26", "title": "AFP: САЩ ще изпратят 200 военнослужещи и системи за противовъздушна отбрана в Саудитска Арабия"}
{"url": "http://www.focus-news.net/news/2019/09/26/2702747/zemetresenieto-v-turtsiya-useteno-i-u-nas-obzor.html", "text": "Земетресение с магнитуд от 5,7 по скалата на Рихтер е регистрирано в Западна Турция в 13:59 часа местно време. От Министерство на външните работи съобщиха, че няма пострадали български граждани по време на земетресението в Истанбул, както и по време на последвалия вторичен трус .  Земетресението бе усетено в югоизточната част на страната ни:  Бургас, Варна, Хасково, Ямбол, Малко Търново, Царево, Сливен и Кърджали. По-силно в тези области трусът е усетен по високите етажи. Вследствие на земетресението не са регистрирани щети и сигнали в страната ни. За „Фокус“ дежурният сеизмолог от Националния институт по геофизика, геодезия и география към БАН Ирена Александрова поясни, че над десет вторични труса между 3 и 4.5 по скалата на Рихтер са са регистрирани земетресения след земетресението в Западна Турция. Тя добави, че земетресението с магнитут 5.7 в Западна Турция е усетено от широк периметър от югоизточната част на страната ни. „Основният шок е в 14:00 и след имаме сеизмичност, която гравитира от 3 до 4 магнитудни интервала, много земетресения с под 2, но над 10 са тези, които са регистрирани с магнитуд от 3 до 4,5-4,7“, обясни сеизмологът. Ирена Александрова заяви, че тъй като земетресението е станало извън сеизмогенната област на България, трудно може да се каже какъв тип е то.", "date": "2019.09.26", "title": "Земетресението в Турция усетено и у нас (ОБЗОР)"}
{"url": "http://www.focus-news.net/news/2019/09/26/2702750/dvizhenieto-po-pat-i-1-mezdra-botevgrad-e-ogranicheno-poradi-paten-intsident.html", "text": "Движението по път I-1 Мездра – Ботевград е ограничено поради пътен инцидент. Това съобщиха от пресцентъра на  Агенция \"Пътна инфраструктура\" . Въведен е обходен маршрут за превозните средства в посока Мездра по път III-161  Ботевград  –  Литаково – Рашково –  Ребърково, обходният маршрут в посока София се осъществява  през Искърското дефиле по път II-16 Мездра  - Ребърково - Своге - София. Шофьорите е необходимо да карат с повишено внимание и съобразена скорост.", "date": "2019.09.26", "title": "Движението по път I-1 Мездра – Ботевград е ограничено поради пътен инцидент"}
{"url": "http://www.focus-news.net/news/2019/09/26/2702751/api-dvizhenieto-po-pat-i-1-mezdra-botevgrad-e-ogranicheno.html", "text": "Движението по път I-1 Мездра – Ботевград е ограничено поради ПТП. Това съобщиха от  Агенция \"Пътна инфраструктура\" . Въведен е обходен маршрут за превозните средства в посока Мездра по път III-161  Ботевград  –  Литаково – Рашково –  Ребърково, обходният маршрут в посока София се осъществява  през Искърското дефиле по път II-16 Мездра  - Ребърково - Своге - София. Шофьорите е необходимо да карат с повишено внимание и съобразена скорост.", "date": "2019.09.26", "title": "АПИ: Движението по път I-1 Мездра – Ботевград е ограничено"}
{"url": "http://www.focus-news.net/news/2019/09/26/2702745/libertas-makedoniya-zapochna-zasedanieto-na-bundestaga-za-opredelyane-na-data-za-zapochvane-na-pregovori-za-makedonskoto-chlenstvo-v-es.html", "text": "Започна заседанието на Бундестага, на което германските депутати ще гласуват за даване на \"зелена светлина\" за определяне на дата за започване на преговори за членството на Северна Македония в Европейския съюз, предава скопското електронно издание  \"Либертас\" .  \r\nНа сесията присъства и македонският вицепремиер Буяр Османи.  \r\nПо-рано тази седмица партиите от управляващата коалиция в Берлин – Съюзът (ХДС/ХСС) и Германската социалдемократическа партия (ГСДП), постигнаха съгласие да се одобри определянето на дата за започване на преговорите за членството на Северна Македония и Албания в Европейския съюз.  \r\n„Това, че партиите от коалицията освободиха пътя за преговорите със Северна Македония и Албания е важен сигнал за европейската интеграция на целия регион. В четвъртък Бундестагът ще даде „зелена светлина“. Двете държави трябва да продължат усилията за реформи. Заедно с нашите европейски партньори ние ще ги подкрепяме в техните стремежи и ако е необходимо, ще изискваме и допълнителни усилия“, коментира депутатът Незахат Барадари от ГСДП. \r\nОсвен партиите от коалицията в Берлин, подкрепа за започване на преговорите за членството на Северна Македония и Албания в ЕС се очаква още и от „Зелени“. \r\n \r\n Тереза Герова", "date": "2019.09.26", "title": "\"Либертас\" (Македония): Започна заседанието на Бундестага за определяне на дата за започване на преговори за македонското членство в ЕС"}
{"url": "http://www.focus-news.net/news/2019/09/26/2702752/predstoyashti-mezhdunarodni-sabitiya-za-27-septemvri-agentsiya-fokus.html", "text": "Демонстрация за действия във връзка с промените в климата. \r\n*** \r\n \r\n  Партията на Найджъл Фараж за Брекзит излиза на последен митинг след национално турне. \r\n*** \r\n \r\n  Грета Тунберг присъства на шествие срещу промените в климата. \r\n*** \r\n \r\n  Изслушване по делото срещу Али Коурани, ливанец член на Хизбула, който е осъден за планиране на нападения. \r\n*** \r\n \r\n  Бизнесменът Мохамед Али призовава за милионни протести срещу президента Абдел Фатах Сиси. \r\n*** \r\n \r\n  Принц Хари се среща с миньори в южната част на Ангола. \r\n*** \r\n \r\n  Офицер от канадските сили на реда ще се яви в съда чрез видеолинк, след като е бил обвинен в кражба на секретни документи.", "date": "2019.09.26", "title": "Предстоящи международни събития за 27 септември (Агенция „Фокус“)"}
{"url": "http://www.focus-news.net/news/2019/09/26/2702749/zhivko-tabakov-dbg-burgas-tryabva-da-ima-posoka-i-nie-zaedno-mozhem-da-ya-zadadem.html", "text": "Преди няколко години реших да участвам в обществения живот на Бургас, воден от убеждението, че материалното благосъстояние на хората, живеещи в родния ми град, трябва да бъде подобрено, а скъсаната връзка между институции и граждани – възстановена. Вярвах и продължавам да вярвам, че Бургас може да бъде силен град на свободни хора, който предоставя на гражданите добри доходи, качествено здравеопазване и образование, социална равнопоставеност, сигурност, чиста околна среда и възможности за развитие на силна икономика и конкурентноспособен туризъм. Това каза общинският съветник и кандидат за кмет на Бургас Живко Табаков по време на официалното представяне на кандидатите за общински съветници от партията, предаде репортер на  Радио „Фокус“ – Бургас . „Към днешна дата съзнавам, че Бургас е изправен пред сериозно изпитание, породено от липсата на работеща икономика, ниско трудово възнаграждение и недостатъчни възможности за реализация“, каза още Табаков и добави, че високите данъци, повишаването на цените на услугите, отсъствието на здрава бизнес среда и инвеститорски интерес, напускането на младите хора, засилиха усещането за неудовлетвореност и гняв към управляващите.  \r\n„Гневен съм и аз и споделям Вашите тревоги, защото Бургас не е само град на приятелските кръгове на кмета и ГЕРБ, не е само на елита, но и на всички бургазлии, които искат да се развиват и успяват без лични връзки или богатство, а от работа и компетенции“, заяви Живко Табаков и добави, че Бургас винаги е бил различен със своята атмосфера. „Бургас провокира въображението, вълнува и ражда таланти в различни сфери. Техните успехи са повод за гордост, единение, солидарност и подкрепа. Бургазлии са силни хора и хиляди пъти са показвали, че заедно могат да градят по-добър и справедлив живот, но и да свалят доверието си от онези, които не го заслужават. Бургас не заслужава това управление, в което на гражданите са раздадени второстепенни роли. Бургазлии трябва да държат контрола върху местната власт и да участват в разпределянето на публичните ресурси. Да знаят кой и как харчи техните пари. Убеден съм, че съдбата на града ни зависи от нас като едно цяло, но и от решенията на всеки един поотделно“, допълни още той. „Днес официално обявявам пред Вас готовността си да се кандидатирам за кмет на Бургас и с това давам начало на широк граждански дебат, чрез който заедно ще изградим общата ни визия за развитие на града. Тя ще бъде и договор за доверието ни един към друг. В продължение на 10 седмици аз ще повдигна пред вас 10 теми, които са важни за всеки жител града ни. Вашите мнения и предложения ще може да изразите на официалната ми страница във фейсбук, където да стане възможно и участието на много наши съграждани извън пределите на Бургас, във всичките ми открити приемни, както и в централния ми офис на ул. „Фердинандова” 2 Б“, каза още Табаков и добави, че не е забравил своите ангажименти като избран общински съветник, борещ се всеки ден за постигането на добри резултати.  \r\n„В продължение на четири години ние имахме шанса да се запознаем, да дискутираме, вървяхме рамо до рамо във важни битки. Много пъти търсих Вашата подкрепа, искам я и сега, за да продължа да работя за Бургас. Това не е краят на общия ни път, а нова възможност за просперитета на Бургас. Вероятно този дебат няма да отговори на всичките Ви въпроси, няма да бъдем на едно мнение винаги, но ще извадим на преден план съществените и значимите неща за нас като общество, като българи, като бургазлии. Бургас трябва да има посока и ние заедно можем да я зададем“, допълни Живко Табаков. \r\nДеница ДИМИТРОВА", "date": "2019.09.26", "title": "Живко Табаков, ДБГ: Бургас трябва да има посока и ние заедно можем да я зададем"}
{"url": "http://www.focus-news.net/news/2019/09/26/2702754/api-vazstanoveno-e-dvizhenieto-po-pat-i-1-mezdra-botevgrad.html", "text": "Възстановено е движението по път I-1 Мездра – Ботевград. Това съобщиха от пресцентъра на  Агенция \"Пътна инфраструктура\" .", "date": "2019.09.26", "title": "АПИ: Възстановено е движението по път I-1 Мездра – Ботевград"}
{"url": "http://www.focus-news.net/news/2019/09/26/2702734/tanjug-vuchich-smyata-che-sporazumenie-za-kosovo-ne-tryabva-da-dava-vsichko-na-nikoya-strana-v-pregovorite.html", "text": "Сръбският президент Александър Вучич заяви пред Общото събрание на ООН, че решение на въпроса за Косово-Метохия не трябва да е радикално и да дава всичко само на едната страна, а да дава и на двете достатъчно.  \r\nНикой не иска да се постигне споразумение повече от Сърбия и то в името на стабилността, каза той. \r\nТой допълни, че очаква големите сили да разберат и подкрепят сръбските аргументи, вместо да подкрепят тези, които водят до конфликти, както се е случило през 1998 г. и 2008 г. Вучич заяви и че Сърбия има правото да решава съдбата си и какво е най-добро за сърбите.  \r\n„Сърбия има отворен проблем с Косово-Метохия, което е най-голямата тежест пред икономическото развитие и на Сърбия и на региона“, заяви още той. \r\n \r\n   Теодор Пенев", "date": "2019.09.26", "title": "Tanjug: Вучич смята, че споразумение за Косово не трябва да дава всичко на никоя страна в преговорите"}
{"url": "http://www.focus-news.net/news/2019/09/26/2702753/rumyana-glavcheva-ekspert-seizmolog-dopisen-chlen-na-bani-dnes-izobilstvat-zemetreseniya-v-negolyama-oblast-ot-mramornomorski-region.html", "text": "Земетресението с магнитуд 4.7, станало в Мраморно море, Западна Турция,във вторник тази седмица, днес е последвано от земетресение с магнитуд 5.7. Земетресението във вторник беше предхождано от трус с магнитуд 3.1. Днешното земетресение е предхождано от два \r\nтруса с магнитуди 3.7 и 3.0 и разреждащи се във времето вторични трусове на форшока с магнитуд \r\n4.7. Земетресението с магнитуд 5.7, засега главно, и неговите афтершокове – 32, оповестени в \r\nсайта на Европейския център, и 28, обявени засега от Истанбул – са в пространството, активирало \r\nсе във вторник. Тринадесет от вторични труса са с магнитуд по-голям от 3.0, като максималният \r\nафтершок е с 4.2. Не по-малко от 25 труса след най-силния са усетени по северното крайбрежие на \r\nМраморно море. Епицентрите са в акваторията на Мраморно море на около 65-70 км от центъра \r\nна Истанбул и до 25 км южно от Силиври. Афтершоковият облак е издължен по паралела на около \r\n10 км. Както и по време на форшоковата активност във вторник и сряда, сеизмичните източници са \r\nв дълбочинен интервал 5-15 км според решенията на Европейския и Истанбулския център. Това \r\nсвидетелства за напрежения в плитките части на Северно-Анатолийския северен мраморноморски \r\nклон. \r\nГлавното земетресение е усетено в България – в селища от югоизточните територии до около 200 \r\nкм от епицентъра, на север с единични свидетелства от високоетажни сгради във Варна , на запад \r\nи северозапад между 300 и 370 км в Смолян, Септември, Горна Оряховица (сведение за други \r\nбългарски селища са предоставени от дежурния сеизмолог), както и в Източна Беломорска Тракия \r\n(Комотини, Гърция); съобщение е получено и от Букурещ (430 км). Жителите на Истанбул са силно \r\nобезпокоени: “Целият ми апартамент се тресеше лудо”, споделя млада жена пред медиите. \r\nУчениците са напуснали класните стаи. Мобилните телефони са прекратили действие по време и \r\nслед земетресението. И, все пак, болшинството преживяли земетресението в Истанбул \r\nсвидетелстват за интензивност недостигаща V степен (не се съобщава за паднали предмети, \r\nнапример). В Силиври, на около 25 км северно от епицентъра, трусът се категоризира като “много \r\nсилен” – по всяка вероятност там ще бъдат констатирани и повреди, тъй като интензивността е не \r\nпо-ниска от VI степен. Силно е усетено земетресението – интензивност от V степен – на 45-50 км в \r\nпосоките север, северозапад и североизток от епицентъра в Черкезкьой, Амавуткьой, Чорлу, \r\nЕсанюрт и др. На запад и изток в Сюлейманпаша и Бакъркьой въздействието е с интензивност \r\nмежду V и IV степен. От Ялова (95 км източно), където земетресението през 1999 причини много \r\nщети и човешки загуби, сега съобщават за “леко, нормално” сътресение – интензивност около IV \r\nстепен. В Измит, на 150 км източно и също силно пострадал през август 1999, сътресенията не са \r\nвъзприети вълнуващо. В Одрин (160 км северозападно), Чанаккале (170 км югозападно), \r\nАдапазаръ (190 км източно) са усетени слаби сътресения с интензивност под IV степен. В Турция \r\nземетресението е усетено до 230 км в югоизточна посока (Ескишехир), до 250-290 км източно \r\n(Дюздже и Болу, градове с неотминал спомен за последици от земетресение с магнитуд над 7 на \r\n12 ноември 1999), до 260 км южно (Акхисар). \r\n \r\nРумяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в \r\nГеофизичен институт (дн. НИГГГ-БАН)", "date": "2019.09.26", "title": "Румяна Главчева, експерт-сеизмолог, дописен член на БАНИ: Днес изобилстват земетресения в неголяма област от Мраморноморски регион"}
{"url": "http://www.focus-news.net/news/2019/09/26/2702748/reuters-tramp-zayavi-che-tryabva-da-ima-nachin-da-bade-spryan-protsesa-po-impiychmant-v-sada.html", "text": "Президентът на САЩ Доналд Тръмп нападна Демократическата партия за опита за импийчмънт и заяви, че би трябвало да съществува вариант той да бъде спрян, „може би в съда“, предава  Reuters . \r\n„Това, което демократите причиняват на тази страна е позор и не трябва да бъде позволявано. Трябва да има начин това да се спре, може би легално чрез съдилищата“, заяви Тръмп след като се върна от Ню Йорк, където посети Общото събрание на ООН. \r\n \r\n   Теодор Пенев", "date": "2019.09.26", "title": "Reuters: Тръмп заяви, че трябва да има начин да бъде спрян процеса по импийчмънт в съда"}
