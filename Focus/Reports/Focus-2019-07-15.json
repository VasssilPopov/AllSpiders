{"url": "http://www.focus-news.net/news/2019/07/15/2680575/fond-za-strategicheska-kultura-rusiya-za-kakvo-sa-y-na-turtsiya-s-400i.html", "text": "В Москва и Анкара официално потвърдиха началото на доставките на компоненти от зенитно-ракетните системи С-400 „Триумф“ в Турция. Привеждането на четирите дивизиона в бойна готовност трябва да се състои до ноември, но всички се интересуват от въпроса – защо му беше на Ердоган да рискува невиждано изостряне със САЩ и за какво й е на Турция такова оръжие. Преди няколко дни турският лидер заяви: „Ние не инвестирахме в това за нищо! Разбира се, ние ще имаме правото да използваме тези оръжия както искаме и когато искаме. Това е система за противовъздушна отбрана. Ако някой ни атакува от небето, ние ще я активираме“, пише руското издание  „Фонд за стратегическа култура“  в материал, представен без редакторска намеса. \r\nОбсегът на ракетите на системата „Триумф“ позволява да се покрият обширни площи. Според първичната информация, четирите дивизиона С-400 трябва да бъдат разположени по границата със Сирия. Но целта всъщност не е Сирия. Да, Анкара в момента има напрегнати отношения с Дамаск, Турция има интереси в Сирия (обезпечаването на сигурността на границите в районите, населени с кюрди), но кюрдите нямат военновъздушни сили, а е невъзможно да си представим нападение на сирийските ВВС срещу Турция. \r\nМеждувременно Турция има много други проблеми, изпълнени със заплахи от въздуха. Отношенията между Гърция и Турция никога не са били приятелски, а при липсата на разграничение на морските граници и многобройните взаимни териториални претенции в Егейско море, тлеещият конфликт многократно е прераствал в конфронтация с въздушни битки, свалени самолети и хеликоптери. И двете страни редовно се обвиняват взаимно в нарушаването на въздушното пространство, а броят на нарушенията годишно възлиза на стотици. \r\nВ опит да разреши спорните моменти, през декември 2017 година Ердоган посети Гърция – това беше първата визита на турски президент от 65 години. Но в Атина го посрещнаха хладно и дадоха да се разбере, че не може да има никакво „обновяване“ на Лозанския мирен договор от 1923 година и въобще няма смисъл да се говори по въпроса. Интересна беше и реакцията на гръцката преса – там предложиха да се забрани достъпа на Ердоган до Гърция. В крайна сметка се върнаха към привичния обмен на заявления, които дори не напомнят диалог. През февруари 2018 година съветникът на турския лидер Ийгит Булут заяви в директен ефир на турската телевизия: „Ще счупим ръцете и краката на всеки гръцки офицер, премиер или министър, който се осмели да стъпи на остров Кардак (Имия)“. В Гърция считат тези необитами острови за свои, а министърът на отбраната Панос Каменос нарече турския президент безумец. \r\nПроблемите не свършват с Егейско море. В периода 2003-2010 г. Република Кипър (РК) сключи договори за демаркация на морските граници с Ливан, Египет и Израел. Турция отказа да признае тези споразумения, още повече, че Анкара и РК и до момента не се признават. Ситуацията се изостри, когато през 2010-2015 г. в близост до кипърския шелф бяха открити находища на природен газ със запаси до 3,45 трлн. куб. м. Само находището Афродита край бреговете на острова имат ресурсен потенциал от 230 милиарда куб. м.; в близост са не по-малко големите израелски кладенци Левиатан и Тамар, както и гигантското египетско находище Зохр (850 млрд. куб. м.) Отбелязваме, че добивът на газ в самата Турция за 2017 година не превишава 350 млн. куб. м. при потребление 53 млрд. куб. м. \r\nОт 2011 година Анкара предупреждава, че дележът на Източното Средиземноморие без да се отчитат претенциите й и мнението на турската общност на Кипър противоречи на международното право, но през декември 2013 г. РК и Египет подписаха споразумение за демаркация на изключителните икономически зони, след това за построяване на газопровод между находището Афродитас и египетските заводи за втечняване на газ, откъдето се планира тази суровина да започне да се изнася след 2022 година, включително в Европа. \r\nНа преговорите през лятото на 2017 г. между гръцката и турската общности на Кипър проблемът с производството на въглеводороди бе един от крайъгълните камъни, но страните не се разбраха. Когато беше сформиран консорциум от Израел, Гърция и Казахстан, а Total, Eni и ExxonMobil проявиха интерес към проекта, Турция реши да запази за себе си някои участаци от газовите находища, чийто статут е трудно да бъде установен заради неразрешения кипърски проблем. В същото време Анкара заплаши да защити интересите си със сила. \r\nПрез февруари 2018 г. турските военни кораби принудиха кораба Saipem 12000 на италианския петролен и газов гигант Eni да напусне крайбрежните води на т.нар. Турската република Северен Кипър (ТРСК). До юли 2019 г. Турция е изпратила два сондажни кораба („Фатих“ и „Явуз“) в шелфа на Република Кипър, които са започнали проучвателни дейности. В същото време Анкара заяви, че тази зона е продължение на континенталния шелф на Турция и не може да се счита за лицензирана зона на никого. Турция поиска всички енергийни проекти в района да бъдат съгласувани с нея, но Европейската комисия предупреди Анкара за посегателство върху кипърския газ. В подкрепа на РК са и САЩ. \r\nСътрудничеството между Гърция и Израел не се ограничава до участие в консорциума. В продължение на няколко години страните провеждат съвместни учения на флота, военновъздушните сили и противовъздушната отбрана, като последните се проведоха през октомври-ноември 2018 година. Според съобщения в медиите израелците многократно са проявявали засилен интерес към тактическите и технически характеристики на руските ракетни системи за противовъздушна отбрана С-300ПМУ-1, които са в експлоатация в гръцките въоръжени сили. След като Русия достави такива комплекси в Сирия, Израел последователно засилва усилията си за достъп до техните характеристики, а бившият първи заместник-министър на отбраната Костас Исихас не изключи предаването на чувствителна информация на Израел от Атина. Според него между Израел и Гърция са сключени повече от 50 споразумения в областта на военното сътрудничество. Повечето от тези споразумения не са ратифицирани от гръцкия парламент. \r\nВ същото време, с помощта на САЩ, Гърция започна мащабна модернизация на бойния потенциал на военновъздушните сили. На 18 октомври 2017 г. президентът Д. Тръмп прие във Вашингтон премиера А. Ципрас и обяви, че е подписал договор за модернизиране на 123 гръцки изтребителя  F-16C/D до нивото на F-16V. Тръмп подчерта, че споразумението на стойност около 2,4 млрд. долара не само ще укрепи гръцките военновъздушни сили, но и ще създаде хиляди работни места за американците. Такава информация не можеше да остане незабелязана, а турската страна се принуди да постигне споразумение за закупуване на четири дивизиона ЗРС С-400 - документите бяха подписани на 29 декември 2017 г. в Анкара. Като се има предвид съпоставимата цена на двете споразумения, постъпилите на въоръжение в ПВО на Турция системи С-400 „Триумф“ правят безсмислена цялата програма за модернизация на ВВС на Гърция. \r\nВ Атина се опитаха да направят крачка назад, но американците правят бизнес без сантименти и оправданието, че гърците нямат пари не помогнаха. На 25 декември 2018 година бе подписан договор, според който САЩ се съгласиха да намалят броя на модернизираните машини до 84 и да намалят ежегодните платежи до 150 милиона евро (вместо първоначално договорените 250 милиона), но с удължаване на срока на доставките. Договорът трябва да бъде изпълнен до 2028 година – но към онзи момент тези машини ще са остарели безнадеждно и ще се наложи нова модернизация. А във Вашингтон, Брюксел и Атина ще се утвърдят на власт нови хора, но бих искал да се надявам, че няма да се налага да се запознават с оценката на ефективността на бойните самолети и противовъздушните системи от горещи новини. \r\nПревод и редакция:", "date": "2019.07.15", "title": "„Фонд за стратегическа култура“ (Русия): За какво са й на Турция С-400?"}
{"url": "http://www.focus-news.net/news/2019/07/15/2680542/dha-dostavkite-na-s-400-za-turtsiya-deveti-samolet-katsna-kray-ankara-prez-poslednite-chetiri-dni.html", "text": "Продължават доставките на руските ЗРК С-400 за Турция, предаде информационната агенция ДХА. По информация на Министерството на националната отбрана, на четвъртия ден от доставките вече е кацнал и деветият самолет на военното летище Мюртед край Анкара. Получаването на елементи от ЗРК С-400 започна миналия петък. Тогава на летището в околия Кахраманказан на турската столица кацнаха три руски военно-транспортни самолета с оборудване за командни центрове и радарни установки. В събота кацна един самолет, а в неделя – други три; т.е. за уикенда общо 4 самолета. На четвъртия ден от доставките – днес сутринта, кацна осмият самолет, а малко по-късно – и деветият самолет, посочва още ДХА.  Георги Димов", "date": "2019.07.15", "title": "ДХА: Доставките на С-400 за Турция: Девети самолет кацна край Анкара през последните четири дни"}
{"url": "http://www.focus-news.net/news/2019/07/15/2680543/varna-uti-bachvarov-shte-gotvi-na-folklorniya-festival-sv-marina-kray-aksakovo.html", "text": "Курбан за здраве ще приготвят Ути Бъчваров и екипът му за участниците и гостите на традиционния Фолклорен фестивал „Света Марина“ в село Ботево, Община Аксаково. Това съобщават от  Община Аксаково . Събитието, което получи признание като част от Националния календар на Европейската година на културното наследство 2018 при Министерство на културата, ще се проведе за поредна година навръх християнския празник в почит на Св. Марина на 17 юли. Организатор и домакин на фолклорния фестивал са Община Аксаково и фирма-спонсор. Едноименната местност „Света Марина“ ще огласят певчески и танцови колективи от Аксаково, Варна, Суворово, Белослав, Вълчи дол, Провадия, Аврен, Ветрино, Девня Добрич, Добричка, Генерал Тошево, Нови Пазар и Балчик. Те ще представят характерните за Североизточна България танци, обреди и фолклор. Началото на празника е в 12.00 часа, след водосвет и приветствие от Варненския и Великопреславски митрополит Йоан.", "date": "2019.07.15", "title": "Варна: Ути Бъчваров ще готви на Фолклорния фестивал „Св. Марина“ край Аксаково"}
{"url": "http://www.focus-news.net/news/2019/07/15/2680541/vidin-informatsionna-initsiativa-po-komunikatsionnata-strategiya-na-balgariya-za-evropeyskiya-sayuz-se-provede-v-selo-rakovitsa.html", "text": "Заместник-областният управител Анжело Методиев откри информационна инициатива, свързана с популяризиране на европейското културно многообразие. Това съобщиха за  Радио „Фокус“ – Видин  от Областната администрация.  Събитието се проведе в салона на Народно читалище „Надежда – 1906 г.“ село Раковица, община Макреш. „Културното многообразие е общо наследство на човечество. Затова е толкова важно да го опознаем и да се учим от натрупания опит, предаван чрез бита и традициите, обичайте и фолклора на всяка една страна“, каза Методиев в своето приветствие към читалищните дейци и гостите на информационната инициатива. Иво Василев, старши експерт от Областна администрация Видин, представи презентация за културното многообразие на Европейския съюз. \r\nТанцов състав „Шарен чорап“ и певческа група „Зелен заман“ към Народно читалище „Надежда – 1906 г.“ село Раковица представиха богата фолклорна програма. На събитието бе представена кулинарна изложба на традиционни за Раковица ястия, както и изложба на български фолклорни носии и предмети за бита. \r\nПроведената информационна инициатива се организира от Областна администрация Видин, в рамките на Приоритет 2 от работната програма на Комуникационната стратегия : „Живото културно наследство на Европа: Европейски съюз – културно многообразие и етническа толерантност, приносът на Република България към европейските ценности“.", "date": "2019.07.15", "title": "Видин: Информационна инициатива по Комуникационната стратегия на България за Европейския съюз се проведе в село Раковица"}
{"url": "http://www.focus-news.net/news/2019/07/15/2680545/sport-grigor-dimitrov-trenira-za-atlanta.html", "text": "Григор Димитров проведе тренировка на твърди кортове в Монте Карло в подготовка за предстоящия турнир в Атланта, САЩ, който започва на 22 юли.  \r\nНадпреварата е от сериите ATP 250, а единственото участие на Григор Димитров там бе през 2011 г. Тогава той загуби в първи кръг от Раджийв Рам. Сега топ тенисистът ни се завръща в щата Джорджия и се присъединява към шампиона Джон Иснър, Феликс Оже-Алиасим, Франсис Тиафо, Джак Сок, Тейлър Фриц и др. \r\nПоследно Григор игра на Уимбълдън, където загуби двубоя си от първи кръг срещу Корентин Муте.", "date": "2019.07.15", "title": "Спорт: Григор Димитров тренира за Атланта"}
{"url": "http://www.focus-news.net/news/2019/07/15/2680547/szo-sluchayat-na-ebola-v-dr-kongoi-e-preduprezhdenie.html", "text": "Потвърденият случай на Ебола в Гома, ключов град в Демократична Република Конго, е „предупреждение“ за опасност от избухване на нова епидемия. Това предупреди представител на Световната здравна организация, предава  AFP .  \r\n„Гома е предупреждение“, алармира Майк Райън, отговарящ за извънредните ситуации в СЗО,  пред репортери в Женева. Той добави, че екипи за бързо реагиране са идентифицирали 60 контакти на заразения евангелски проповедник, като „30 от тях са били ваксинирани“.", "date": "2019.07.15", "title": "СЗО: Случаят на Ебола в ДР Конго? е „предупреждение“"}
{"url": "http://www.focus-news.net/news/2019/07/15/2680544/targovishte-gradat-otbelyazva-182-godini-ot-rozhdenieto-na-vasil-levski.html", "text": "На 18 юли в града ще бъдат отбелязани 182 години от рождението на Васил Левски. Това съобщиха от  Общината . В 9.00 часа, пред барелефа на Апостола на площад „Независимост ще се състои ритуал за поднасяне на венци и цветя в знак на признателност към делото на Левски. Ученици от II СУ „Проф. Никола Маринов“ ще изнесат художествената композиция „Левски в нас“. В програмата ще вземе участие и Духовият оркестър към Община Търговище. Рождението на Апостола се отбелязва в Търговище от 2016 г.", "date": "2019.07.15", "title": "Търговище:  Градът отбелязва 182 години от рождението на Васил Левски"}
{"url": "http://www.focus-news.net/news/2019/07/15/2680546/ministerstvoto-na-finansite-shte-predostavi-vtorata-chast-ot-darzhavnata-subsidiya-za-2019-g-na-pravoimashtite-politicheski-partii-na-19-yuli.html", "text": "Министерството на финансите ще предостави втората част от държавната субсидия за 2019 г. на правоимащите политически партии на 19 юли 2019 година, пише в сайта на  министерството . В рамките на годината субсидията се превежда на четири части. \r\nСлед обнародване на измененията в Закона за политическите партии, партиите са получили издадената от министъра на финансите заповед, определяща документите, които трябва да се представят в МФ за държавната субсидия и необходимите срокове. \r\nСлед изтичане на 14-дневния срок за обжалване на издадената заповед, по реда на Административнопроцесуалния кодекс, Министерството на финансите ще преведе втората част от държавната субсидия на правоимащите политически партии, изпълнили установените изисквания. \r\nВ случай че в срок до 18 юли 2019 г. включително, политическа партия от 44-тото Народно събрание не е възстановила доброволно дължимите на централния бюджет средства, субсидията й ще бъде редуцирана в размер, съответстващ на нормативно установения – партията ще получи 70 % от втората част на субсидията.", "date": "2019.07.15", "title": "Министерството на финансите ще предостави втората част от държавната субсидия за 2019 г. на правоимащите политически партии на 19 юли"}
{"url": "http://www.focus-news.net/news/2019/07/15/2680548/kommersant-mvnr-na-rusiya-potvardi-pregovorite-za-razmyana-na-ukrainski-moryatsi.html", "text": "Заместник-министърът на външните работи на Руската федерацжия Григорий Карасин заяви, че Москва и Киев обсъждат размяната на задържаните украински моряци в Керченския проток, съобщава вестник  „Коммерсант“ . \r\n„Не мога да коментирам. Разбира се, обсъждаме ”, отговори Карасин на съответния въпрос на журналистите, без да разкрива детайлите от преговорния процес. \r\nНа 25 ноември 2018 г. руските гранични служители задържаха три украински кораба, обвинявайки екипажа им в нарушаване на държавната граница на Руската федерация. 24 украински моряци бяха арестувани и задържани. \r\nЗападните страни осъдиха действията на Русия. През май 2019 г. Международният трибунал на ООН по морско право реши, че Русия трябва незабавно да освободи моряците. Президентът на Украйна Владимир Зеленски призова Владимир Путин да освободи украинските моряци. В началото на миналата седмица срещу моряците бяха повдигнати обвинения. \r\nБившият президент на Украйна Петро Порошенко изрази 90% увереност, че Русия ще върне украинските моряци, задържани в Керченския проток, до 21 юли. Според него Русия разбира последствията от неспазването на решението на арбитража на ООН под формата на ограничаване на корабоплаването за руските плавателни съдове. Тереза Герова", "date": "2019.07.15", "title": "„Коммерсант“: МВнР на Русия потвърди преговорите за размяна на украински моряци"}
{"url": "http://www.focus-news.net/news/2019/07/15/2680549/dobrich-organizirat-sreshta-razgovor-s-petar-punchev-v-regionalna-biblioteka-dora-gabe.html", "text": "Организират среща-разговор с Петър Пунчев в Регионална библиотека „Дора Габе“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на  Радио „Фокус” – Варна . Радиожурналистът и мениджър на първото частно радио в България Петър Пунчев ще гостува библиотеката в добруджанския град, за да представи своята книга „Вие сте тук“. Срещата-разговор ще се състои във фоайето на библиотеката на 18 юли от 17.30 часа. Kнигaтa cъчeтaвa интepвютa c вeлиĸи cвeтoвни xopa нa cпopтa, нayĸaтa, мyзиĸaтa и дyxa в cтил eceиcтиĸa и пyблициcтиĸa, oпиcaни c нeпoдпpaвeния cтил нa Πeтъp Πyнчeв. C бoгaт и ĸoлopитeн биoгpaфичeн oпит, aвтopът e cъбpaл нa eднo мяcтo иcтopии oт вълнyвaщи пътyвaния дo eĸзoтични дecтинaции, paзлични ĸyлтypни cъбития, гopeщи тoчĸи oт cвeтoвнaтa ĸapтa. Bинaги ceбe cи, ecтecтвeн и opигинaлeн в пoдxoдa и изĸaзa cи, Πeтъp Πyнчeв пpeдcтaвя нaĸpaтĸo и c мнoгo дoбpи фoтoгpaфии cвoитe cpeщи cъc знaмeнитocти и oбщecтвeнo знaчими фигypи, cpeд ĸoитo Cтинг, Джaни Mopaнди, Aндpий Шeвчeнĸo, HKB пpинц Чapлз, Гyнди, Hиĸoлaй Гяypoв, Mиcтep Ceнĸo, Maя Πлиceцĸaя, Bиcoцĸи и oщe мнoгo.  \r\nПетър Пунчев е познат на публиката като дългогодишен радиоводещ в Българско Национално радио, автор на радиопрограми, мениджър и организатор на предавания. Журналистическата му практика и многобройните му пътувания в над 80 страни по света са намерили място върху страниците на книгата му „Вие сте тук“, с която добричката публика ще има възможност да се запознае. За книгата си Петър Пунчев споделя: „Книгата „Вие сте тук“ е нещо, което виждаме в картите на големите градове. Заставате и там пише „Вие сте тук“ и вие знаете откъде да тръгнете, и къде да се върнете. И аз вложих именно този смисъл…в повествованието. Това са пътищата, които започват и тръгват от тази свещена точка. И в края на краищата има и нещо преносно, разбира се. „Вие сте тук“ означава, че хората, които прочетат тази книга, очевидно остават тук – при мен, в моето сърце!“ \r\nЖулиета НИКОЛОВА", "date": "2019.07.15", "title": "Добрич: Организират среща-разговор с Петър Пунчев в Регионална библиотека „Дора Габе“"}
{"url": "http://www.focus-news.net/news/2019/07/15/2680550/varna-mladezhkiyat-festival-funcity-zapochna-v-grada.html", "text": "Младежкият фестивал FUNCITY+ започна във Варна и ще продължи до 21 юли. Това съобщи за  Радио „Фокус“ – Варна  директорът на фестивала Пламен Сашев. Откриването на фестивала се е състояло тази сутрин, като той ще продължи с богата програма през целия ден. „Започнахме в 10.00 часа с танцовия хип хоп лагер „Bring that beat back”. Той в момента тече. „Улицата на готвачите“ стартираха на входа на Морската градина с храната – много вкусни неща са приготвили. И в 16.00 часа стартираме с танцовите работилници, които ще се проведат на открито в района около Летния театър в Морската градина“, съобщи Пламен Сашев. В 16.00 часа ще започне първата танцова работилница  по хип хоп със Симеон Благоев от Creators, а от 17.00 часа работилница с Христо Хаджимихайлов, като стилът отново е хип хоп. В следващите дни града ще бъде домакин на танцьори в стилове като зумба, спортни танци, суинг и много други. Входът за всички работилници е напълно свободен. Цялата програма на фестивала може да бъде открита в социалните мрежи или на неговата официална страница. Предстои в следващите месеци във Варна да се проведат и направленията „Спорт“ (14-18 август) и „Музика и изкуство“ (2-8 септември). \r\nБояна АТАНАСОВА", "date": "2019.07.15", "title": "Варна: Младежкият фестивал FUNCITY+ започна в града"}
{"url": "http://www.focus-news.net/news/2019/07/15/2680551/sport-topalov-zagubi-parvata-partiya-ot-chetvartfinalite-v-riga.html", "text": "Веселин Топалов загуби с белите от французина Максим Вашие-Лаграв в първата партия от четвъртфиналите на турнира Гран при по шахмат в латвийската столица Рига (Латвия). Българският гросмайстор се предаде на 57-ия ход. Втората партия класически шахмат, в която Топалов ще бъде с черните, е утре.  \r\nБългаринът се нуждае единствено от победа, за да вкара мача в тайбрек по ускорен шахмат и да запази надежди за класиране на полуфиналите.", "date": "2019.07.15", "title": "Спорт: Топалов загуби първата партия от четвъртфиналите в Рига"}
{"url": "http://www.focus-news.net/news/2019/07/15/2680552/donald-tramp-kam-damite-ot-dp-ako-ne-ste-shtastlivi-v-sasht-mozhe-da-si-tragnete-vednaga.html", "text": "Държавният глава на САЩ Доналд Тръмп отказва да се извини за коментарите, с които призова група дами от Демократическата партия да си „ходят вкъщи“, отбелязва британският вестник  The London Evening Standard .  \r\nАмериканският президент бе категоричен, че не се интересува от това дали хората си мислят, че неговите коментари са расистки. От Белия дом той заяви: „Що се отнася до мен, ако не сте щастливи в САЩ, ако непрекъснато се оплаквате, можете да си тръгнете, можете да си тръгнете веднага\". \r\nПрез уикенда Тръмп публикува серия съобщения в социалната мрежа „Туитър“, в които подчерта, че четири жени от конгреса на демократите трябва да се върнат към „разбитите и престъпни” страни, от които са дошли. Президентът направи забележките въпреки факта, че всички жени са американски граждани, а три от тях дори са родени в САЩ. \r\nДемократите осъдиха туитовете на Тръмп като расистки и разединяващи. Той обаче заяви, че „много хора обичат\" това, което той казва. Тереза Герова", "date": "2019.07.15", "title": "Доналд Тръмп към дамите от ДП: Ако не сте щастливи в САЩ, може да си тръгнете веднага"}
{"url": "http://www.focus-news.net/news/2019/07/15/2680553/niggg-zemetresenie-s-magnitud-300-po-rihter-e-registrirano-v-rayona-na-vrancha-ne-e-useteno-na-teritoriyata-na-balgariya.html", "text": "Земетресение с магнитуд 3.00 по Рихтер е регистрирано в района на Вранча. Това сочи справка на сайта на  Национания институт по  геофизика, геодезия и география (НИГГГ) към Българската академия на науките (БАН) . Трусът е отчетен в 20.01 ч. и е с дълбочина 100 км. Дежурният сеизмолог съобщи за Агенция \"Фокус\", че земетресението не е усетено на територията на България, поради ниския магнитуд.", "date": "2019.07.15", "title": "НИГГГ: Земетресение с магнитуд 3.00 по Рихтер е регистрирано в района на Вранча, не е усетено на територията на България"}
{"url": "http://www.focus-news.net/news/2019/07/15/2680554/prof-mladen-grigorov-noviyat-zdraven-model-predlozhen-ot-ministara-na-zdraveopazvaneto-e-stapka-v-pravilnata-posoka.html", "text": "Новият здравен модел, предложен от министъра на здравеопазването, е стъпка в правилната посока. Това каза за обзорното предаването  „Това е България“  на  Радио „Фокус“  кардиологът проф. Младен Григоров във връзка с предложението на министерството на здравеопазването Кирил Ананиев за демонополизацията на НЗОК и пускането на конкурентни здравни фондове. Той допълни, че демонополизацията ще подобри, по думите му, трите К-та – конкуренцията, контрола и качеството. „Създава се възможност за реална и почтена конкуренция между фондовете, независимо дали става дума НЗОК и останалите фондове, или между самите фондове. Второто К – това е категорично подобрение на контрола. Сега практически контрол няма. Контролират се „грешки“, които са пълни глупости – примерно сгрешено ЕГН, но реален контрол върху качеството на диагностиката и на лечението сега няма. Това при един частен фонд няма как да стане. Третото – това е качеството. Във всички случай демонополизацията и навлизането на частни фондове, надявам се да не са повече от един – два, за да няма фалити, категорично ще подобри качеството, именно по тези причини“, обясни кардиологът. Проф. Григоров заяви, че подобряването на тези дейности ще доведе до отстраняването на голям минус в сегашното състояние на НЗОК – безспорното й източване, само защото са създадени условия за това и то става по напълно законен начин.  \r\nЦоня СЪБЧЕВА", "date": "2019.07.15", "title": "Проф. Младен Григоров: Новият здравен модел, предложен от министъра на здравеопазването, е стъпка в правилната посока"}
{"url": "http://www.focus-news.net/news/2019/07/15/2680555/pazardzhik-izlozhba-natyurmorti-na-lyubomir-manev-shte-bade-otkrita-v-peshtera.html", "text": "Изложба натюрморти на Любомир Манев ще бъде открита в Художествена галерия „Проф. Веселин Стайков“ в Пещера на 17 юли, съобщи за  Радио „Фокус“ – Пазарджик  Митка Млячкова- уредник в галерията. Откриването е от 17.30 часа. Любомир Манев е любител фотограф роден в Пловдив. Снима в областта на натюрморта, пейзажа и портрета. Използва възможностите на дигиталната и на класическата аналогова фотография. \r\nАлбена ЖИЛЕКОВА", "date": "2019.07.15", "title": "Пазарджик: Изложба натюрморти на Любомир Манев ще бъде открита в Пещера"}
{"url": "http://www.focus-news.net/news/2019/07/15/2680255/predstoyashti-sabitiya-v-stranata-za-15-yuli-agentsiya-fokus.html", "text": "*** \r\nОт 10.30 часа във Великотърновския университет „Св. св. Кирил и Методий“ вицепрезидентът Илияна Йотова ще открие 42-рото издание на Международния летен семинар по български език и култура. \r\n*** \r\nОт 9.00 часа ще се проведе заседание на Министерския съвет, на което ще бъде разгледано Решение за одобряване на законопроект за изменение и допълнение на Закона за държавния бюджет на Република България за 2019 г. \r\n*** \r\nОт 14.00 часа в Гранитна зала на Министерския съвет Националният съвет за тристранно сътрудничество ще проведе заседание. \r\n*** \r\nОт 10.00 ч. в НДК, Зала 3, ще се проведе Национална кръгла маса, посветена на състоянието на системата на здравеопазване в България и необходимите промени в здравноосигурителния модел с цел гарантиране на по-добро и устойчиво здравеопазване. \r\n*** \r\nОт 12:30 до 15:00 часа пред сградата на Висшия съдебен съвет ще се проведе протест под надслов: „Главен прокурор на закона, а не на мафията“. \r\n*** \r\nОт 13.30 часа Пленумът на Висшия съдебен съвет ще проведе заседание, на което ще бъде открита процедурата за избор на главен прокурор на Република България. \r\n*** \r\nОт 11:00 часа във ВИП залата на Операта ще се проведе пресконференция, посветена на 4-ти летен фестивал Белоградчишки скали „Опера на върховете“. \r\n*** \r\nОт 11:00 ч. в Пресклуба на БТА ще бъде дадено началото на социалната кампания #стигамрънка. \r\n*** \r\nВ 11.00 ч. кметът на Столична община Йорданка Фандъкова ще провери работата по възстановяване на сградата на минералната баня в Банкя. \r\n*** \r\nОт 9:00 часа Негово преосвещенство Белоградчишки епископ Поликарп - викарий на Софийския митрополит, ще оглави Архиерейска света Литургия в храм „Св. мъченици Кирик и Юлита“. \r\n*** \r\nОт 10.00 часа в конферентна зала, хотел „Мистрал“, ще се проведе пресконференция по проект  „Синергия на природата и културата – потенциал за развитие на транс-граничния регион“. \r\n*** \r\nОт 14.30 часа в Клуба на стопанския деятел на ул. „Драгоман”-25, Изпълнителното бюро на БСП ще проведе изнесено заседание. \r\n*** \r\nОт 10.00 часа в хотел „Алегро\" ще се проведе  пресконференция по проект:  \"Привлекателна и съхранена автентична градска среда на град Велико Търново\". \r\n*** \r\nОт 11:30 часа на пл. \"Съединение\" ще се състои церемония „Откриване на обект\": Обект: площад \"Съединение\" по проект: \"Привлекателна и съхранена автентична градска среда на град Велико Търново\". \r\n*** \r\nОт 17.30 часа в Регионална библиотека „Дора Габе“ ще бъде открита изложбата на акад. Румен Скорчев и неговата дъщеря проф. Росица Скорчева. \r\n*** \r\nОт 09.00 часа на площад „Велбъжд” ще започне традиционният колопоход за деца.  \r\n*** \r\nОт 10.00 часа в заседателната зала на Община Кюстендил ще се проведе месечно съвещание на кметовете и на кметските наместници.   \r\n*** \r\nОт 14.30 ч. в Регионална библиотека „Проф. Беньо Цонев“ ще се състои откриване на Културно-образователен център и музейна експозиция „Д-р Васил Радославов“, както и провеждане на кръгла маса на тема: „Д-р Васил Радославов- живот, борби и слава”. \r\n*** \r\nОт 11.00 часа в Актова зала на община Плевен, пл. \"Възраждане\" № 2, ще се състои представяне на марка на тема „Винопроизводство“. \r\n*** \r\nОт 10.30 часа в сградата на Областната администрация, зала \"Марица\", ще се проведе на заседание на областни консултативни съвети по плодове и зеленчуци. \r\n***   \r\nОт 14.00 часа в зала 203 на общината ще се проведе Консултативен съвет.", "date": "2019.07.15", "title": "Предстоящи събития в страната за 15  юли (Агенция „Фокус“)"}
{"url": "http://www.focus-news.net/news/2019/07/15/2680256/pregled-na-osnovnite-temi-v-svetovniya-pechat-agentsiya-fokus.html", "text": "Тропическата буря Бари, заканите на \"Хизбула\" и доставките на ракетните системи С-400 за Турция са сред темите на световния печат. \r\n***  Последните данни на Американския център по ураганите отмени действащото предупреждение за опасност от тропическа буря, което важеше за региона на Ню Орлиънс, след като стихията „Бари“ отмина местността. Това съобщава американският вестник  .  \r\nПредупреждението обаче все още е в сила за района около Морган сити и град Камерън. От един часа след полунощ местно време в неделя опасността за региона около устието р. Ачафалая и град Билокси в щата Мисисипи също няма да действа.  \r\nСилата на ветровете на „Бари“ е намаляла до 75 километра в час, като прогнозираният й маршрут преминава през централна и северна Луизиана, след което ще премине в Арканзас в неделя вечерта местно време. От агенцията обаче подчертават, че опасността от животозастрашаващи наводнения все още е валидна.  \r\n***  Израел ще нанесе „унищожаващ“ удар върху Хизбула, ако организацията предприеме атака срещу близкоизточната страна, това заяви министър-председателят Бенямин Нетаняху по време на среща на правителството на страната в неделя, пише  .  \r\nКоментарът на премиера е направен във връзка с думите на лидера на Хизбула Хасан Насралла, който в рамките на свое интервю заяви, че при следваща война с организацията, Израел ще престане да съществува. В неделя Нетаняху нарече думите на Насрала „самохвалство“ и заплаши, че ако „Хизбула се осмели да направи нещо глупаво и атакува Израел, ще извършим унищожаващ военен удар срещу нея и Ливан. „Достатъчно е да кажа, че от години Насрала копае тунели, които ние бутаме за дни“, добави премиерът.  \r\nОт декември насам, Израелските сили за защита разкриха и унищожиха система от тунели, идваща от Ливан, които вероятно са имали за цел да служат като път за части на Хизбула при евентуално проникване в Израел, коментират от израелското издание. \r\n*** Лидерът на основната опозиционна партия в Турция – Народно-републиканската партия Кемал Калъчдароглу в събота подкрепи решението на страната да закупи руските системи за противоракетна отбрана С-400, пише англоезичното издание  . \r\n\"След като предишното желание на Турция да закупи американските системи „Пейтриът“ не беше прието, разбира се, страната ще търси други възможности, за да гарантира сигурността си\", каза Кемал Кълъчдароглу. \r\nТой подчерта, че Сенатът на САЩ трябва да погледне географския район, в който се намира Турция. \r\nПодчертавайки, че Турция се намира в \"огнен пръстен\" и следователно трябва да гарантира своята безопасност, той заяви, че не одобрява натиска, упражняван от американския Сенат и други органи върху американския президент Доналд Тръмп, за да \"потискат Турция\". \r\n\"Турция ще направи най-доброто за себе си и ще продължи по свой собствен път\", каза той.", "date": "2019.07.15", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/07/15/2680257/tezhka-katastrofa-kray-razgrad-obzor.html", "text": "Тежка катастрофа стана на главния път Разград - Русе, в участъка между селата Осенец и Езерче. Катастрофата е регистрирана в 16.00 ч. в неделя. По първоначални данни са се ударили товарен камион и лек автомобил с румънска регистрация. Вследствие на инцидента двама души загинаха. Пострадаха и двама души. Четиримата са пътували в лекия автомобил. Стана ясно, че пострадалите са откарани в МБАЛ – Разград. По-късно те бяха идентифицирани - 8-годишно дете и неговият 43-годишен баща. Детето е в кома, вкарано по спешност за операция. Бащата е със счупена ключица и охлузвания и контактен, а впоследствие стана ясно, че е с хематом. Заради катастрофата бе ограничено движението по главния път Разград – Русе. Ограничението остана до вечерта. Трафикът се пренасочваше по обходен маршрут, през Цар Калоян – Ветово – Сеново – Дряновец – Осенец и обратно. \r\nДеница КИТАНОВА", "date": "2019.07.15", "title": "Тежка катастрофа край Разград (ОБЗОР)"}
{"url": "http://www.focus-news.net/news/2019/07/15/2680258/bbc-donald-tramp-e-izostavil-iranskata-yadrena-sdelka-samo-za-da-yadosa-obama-smyata-kim-daroh-snimka-donald-tramp.html", "text": "]  Американският президент Доналд Тръмп е изтеглил страната от иранската ядрена сделка, само за да ядоса бившият държавен глава Барак Обама, това заяви бившият британски посланик в САЩ Ким Дарох, предава  BBC . Според изтекъл документ, засягащ бившият посланик, ходът на Тръмп е „дипломатически вандализъм“.  \r\nДокументът е публикуван в биранският вестник „Дейли Мейл“ в неделя. Според редакцията на изданието, той е написан след като през 2018 г. британският външен министър Борис Джонсън призова Тръмп да продължи да спазва споразумението. \r\n„Това действие свидетелства за парадокс на тази администрация – имаш неограничен достъп, което те кара да гледаш на всички отвисоко. Но от друга страна, администрацията извършва един акт на дипломатически вандализъм и то заради явни идеологически причини – това беше сделка на Обама“, казва Дарох в изтеклия документ. : Цанко Цолов", "date": "2019.07.15", "title": "BBC: Доналд Тръмп е изоставил иранската ядрена сделка само за да ядоса Обама, смята Ким Дарох Снимка: Доналд Тръмп"}
{"url": "http://www.focus-news.net/news/2019/07/15/2680259/tass-germanski-profesor-opredeli-turskata-pokupka-na-s-400-kato-pobeda-za-rusiya-snimka-s-400.html", "text": "Доставката на руските зенитни ракети в Турция е победа за Москва и може да застраши отношенията на Анкара с нейните партньори от НАТО, такова е мнението на германския професор Томас Егер, публикувано в местното издание Focus, предава  ТАСС .  \r\n„Доставката на системите и разполагането на руски специалисти на турска територия е огромна победа за президента (Владимир) Путин. Неговата репутация се покачи, Русия ще получи достъпа до важни военни данни, което е преимущество за руските военни, а сближението между Анкара и Москва е силен удар по НАТО“, пише професорът.  \r\nСпоред Егер, турският президент Реджеп Тайип Ердоган е скептичен спрямо американския държавен глава Доналд Тръмп, докато в Путин той вижда „ефективна опора“ при вътрешнополитически проблеми.  \r\n„Ако Турция излезе от НАТО, това ще е изключителна геостратегическа загуба за Алианса“, категоричен е политологът. Според него тази възможност не може да бъде категорично отхвърлена.   : Цанко Цолов", "date": "2019.07.15", "title": "ТАСС: Германски професор определи турската покупка на С-400 като победа за Русия Снимка: С-400"}
{"url": "http://www.focus-news.net/news/2019/07/15/2680260/bez-uslozhneniya-premina-valezhnata-obstanovka-v-stranata-obzor.html", "text": "Без усложнения премина валежната обстановка в страната. За нощта срещу неделя и в неделния ден жълт и оранжев код за обилни валежи и гръмотевични бури обхванаха цялата страна. Оранжев бе кодът за областите: Габрово, Кърджали, Пазарджик, Пловдив, Сливен, Смолян, Стара Загора, Хасково и Ямбол. Очакваше се количествата на валежите за денеонощието да са между 25 и 55 л/кв.м. Жълт важеше за областите: Благоевград, Бургас, Варна, Велико Търново, Видин, Враца, Добрич, Кюстендил, Ловеч, Монтана, Перник, Плевен, Разград, Русе, Силистра, София -област, София – град, Търговище и Шумен. От полунощ до следобяд на неделята най-много дъжд бе отчетен в Сливен – 52 л/кв. м. 34 л/кв. м са отчетени в Бургас. На връх Мусала бе регистриран и снеговалеж. Солидни количества дъжд бяха отчетени на Рожен, в Лом, Хасково и Чирпан. „Фокус“ потърси информация за обстановката в местата с повече количества валежи. Началникът на отдел „Сигурност и управление при кризи“ в Община Сливен инж. Снежана Кънева обясни, че не е имало проблеми, свързани с проливните дъждове на територията на общината. „Реките, язовирите са с нормални нива“, допълни още Кънева. По думите й няма населени места без ток, нито сигнали, подадени сигнали към общината. В Бургас, въпреки голямото количество дъжд също не бяха постъпили сигнали в Общината- от там също увериха, че няма опасност от наводнения. Спокойна бе обстановката в област Благоевград и Кюстендил.  \r\nДеница КИТАНОВА", "date": "2019.07.15", "title": "Без усложнения премина валежната обстановка в страната (ОБЗОР)"}
{"url": "http://www.focus-news.net/news/2019/07/15/2680261/kurir-severna-makedoniya-balgarski-novinar-predpochete-da-nareche-severna-makedoniya-yugozapadna-balgariya-snimka-makedonsko-zname.html", "text": "Българският журналист Любомир Огнянов направи скандално изявление в своето предаване по българския телевизионен „Канал 3“, когато по време на интервю със заместник-министъра на външните работи Георг Георгиев, изрази мнението, че предпочита да нарича Северна Македония с името „Югозападна България“, предава македонското електронно издание  „Курир“.   \r\n„Не ме интересува как ще звучи, аз предпочитам да наричам държавата „Югозападна България“, каза Огнянов, след като Георгиев му заяви, че ще бъде критикуван за думите си.  : Цанко Цолов", "date": "2019.07.15", "title": "„Курир“ (Северна Македония): Български новинар предпочете да нарече Северна Македония „Югозападна България“ Снимка: македонско знаме"}
{"url": "http://www.focus-news.net/news/2019/07/15/2680262/abv-shte-se-registrira-samostoyatelno-za-uchastie-v-mestniya-vot-i-si-postavya-zadachata-da-zasili-uchastieto-na-levitsata-v-mestnata-vlast-obzor.html", "text": "ПП АБВ ще се регистрира самостоятелно за участие в местния вот. Решението е взето на заседание на Националния съвет на партията. От партията целят да запазят и увеличат своето представителство по места. В настоящия мандат ПП АБВ има повече от 100 общински съветници, кметове на общини, които са избрани с подкрепата на партията, както и повече от 30 кметове на населени места. „Ще търсим не просто подобряване на резултата си – основната ни задача ще е засилване на участието на левицата в местните органи за самоуправление“, посочи лидерът на АБВ Румен Петков. „Националният съвет си постави една много ясна политическа цел на предстоящите местни избори и тя е свързана с рязко засилване присъствието на левицата в местните органи за самоуправление. Анализът, който правим е, че представителството на левицата в местните органи за самоуправление в изтичащия мандат е катастрофа. Левицата няма нито един кмет на областен център, няма нито един кмет или по-скоро много малко кметове на околийски центрове. Това са големите общини с историята в миналото\", поясни още Петков. По думите му, това означава, че АБВ има волята и приема проявения от БСП интерес към оглавяваната от него партия на общинско, областно, национално ниво с готовността да се търсят решения, които да доведат до слагане на началото на разделяне между ПП ГЕРБ и държавата. \"Видимо е с просто око, че ПП ГЕРБ се е сраснала с държавата и че използва държавата и държавните инструменти, инструментите на назначение и контрол на администрацията като лост за влияние. Главната, основната политическа задача, която си поставяме е рязко засилване на участието на левицата в местните органи за самоуправление“, каза Петков. Лидерът на АБВ настоя машинното гласуване да бъде въведено като единна норма по най-бързия начин. Заместник-председателят на партията Любомира Ганчева заяви, че АБВ ще се бори за повече държава във всяко населено място и край на забравените от Бога и Бойко места. „Днес на Националния ни съвет, в навечерието на местни избори 2019 г., започнахме разговора какви ще са националните приоритети на АБВ. Този разговор започва броени дни след Световния ден на населението“, каза Ганчева и посочи, че страната ни е в демографска катастрофа и това изисква сериозни мерки. По думите й по тях трябва да се търси консенсус по този въпрос. Тя обясни, че АБВ ще се бори за държава, която гарантира сигурността на хората, справяне с битовата престъпност, възстановяване на службите за гражданска защита и на ветеринарно-медицинските служби. „Втората конкретна мярка е реална власт в ръцете на общините. Това означава край на пряката зависимост от конкретното настроение на премиера днес“, заяви още Ганчева. Тя обясни, че АБВ предлага възможност за работа и живот по родните места. Заместник-председателят на АБВ изрази надежда, че предстоящите местни избори местните избори няма да бъдат победа на технологията над идеологията. По думите й идеята на политическата сила е да се запази България. \r\nДеница КИТАНОВА", "date": "2019.07.15", "title": "АБВ ще се регистрира самостоятелно за участие в местния вот и си поставя задачата да засили участието на левицата в местната власт (ОБЗОР)"}
{"url": "http://www.focus-news.net/news/2019/07/15/2680263/sputnik-turtsiya-kaza-sbogom-na-zapada-kupuvayki-ruskite-s-400.html", "text": "След продължилото месеци противопоставяне между САЩ и Турция заради решението на Анкара за закупуване на системи за противовъздушна отбрана в Русия, първите компоненти на С-400 пристигнаха в страната. Защо Турция ги е купила за 2,5 милиарда долара, въпреки ожесточената критика от страна на НАТО и провъзгласения „стратегически партньор” САЩ,  кара коментаторите да гадаят, коментира руската агенция   Sputnik . \r\nТрудно е да се разбере дори от експертите по сигурността, защо турският президент Реджеп Тайип Ердоган толкова много иска  руската система за противовъздушна отбрана „С-400“ „на всяка цена“, пише Борис Калноки в статията си за немския медиен сайт Die Welt. В статия, озаглавена „С руските ракети Ердоган се разделя със Запада”, германският журналист твърди, че фактът, че Анкара е решила да продължи с тази сделка, може да се разглежда като „точката, от която няма връщане” за Турция, след което ще напусне редиците на съюзниците. \r\nСпоред изданието, Турция е реши да се придържа към сделката въпреки критиките към НАТО и САЩ, тъй като третира Русия като партньор в преговорите в Близкия изток, докато за Москва се твърди, че има повече влияние в региона, отколкото в САЩ. \r\nДруго вероятно обяснение, според кореспондента на Die Welt, е, че турският президент иска да стои далеч от САЩ, тъй като системите С-400 могат да бъдат разположени близо до столицата на страната. Както се посочва в материала, при опита за преврат през 2016 г. турският парламент е бил атакуван от въздуха, така че ръководителят на страната може да бъде обезпокоен, че ако разположи там произведените от САЩ ракети „Пейтриът“, Вашингтон ще може да ги изключи дистанционно, ако те станат необходими в подобна ситуация. \r\nЗа отбелязване е, че ангажиментът към споразумението С-400 се подкрепя дори от опозиционната турска републиканска народна партия, като нейният лидер Кемал Киличдароглу подкрепи усилията за гарантиране на сигурността на страната и разкритикува САЩ за отказа им да продаде ракети „Пейтриът“ на Анкара. \r\n\"Ако на предишното желание на Турция да закупи американските системи за противоракетна отбрана „Пейтриът“ не е било отговорено позитивно, разбира се, турското правителство ще търси други възможности, за да гарантира сигурността си\", каза Киличдароглу, цитиран от Anadolu Agency. \r\nНеотдавна Доналд Тръмп обвини за американския отказ да продаде на Турция ракети „Пейтриът“ тогавашния президент Барак Обама и заяви, че Турция не е била третирана справедливо. Преди няколко месеца САЩ финализираха с Турция сделка за 3,5 милиарда  долара за ракетни комплекси „Пейтриът“, но Анкара все още не е приела офертата, като казва, че предложените от САЩ условия не са толкова добри, колкото споразумението с Русия, което тя подписа през декември 2017 г. Министерството на отбраната съобщи на 2 юли, че първата пратка от ракетните системи С-400 е кацнала в Анкара. \r\nТурция, която е страна-членка на НАТО, многократно е заявявала, че системата не представлява никаква заплаха за Съюза. Но НАТО и САЩ остро критикуваха сътрудничеството на Турция с Русия, твърдейки, че системата С-400 е несъвместима със системите на НАТО за противовъздушна отбрана, докато Вашингтон настоява Анкара да закупи ракетните системи „Пейтриът“ и заплашва да замрази сделката за придобиване на самолети F-35 от Анкара. \r\nПрез уикенда Bloomberg съобщи, цитирайки източници, че Вашингтон планира да обяви санкции срещу Анкара в края на следващата седмица, като екипът на американския президент Доналд Тръмп вече е взел решение по въпроса.  Юлиян Марков", "date": "2019.07.15", "title": "Sputnik: Турция каза „сбогом“ на Запада, купувайки руските С-400"}
{"url": "http://www.focus-news.net/news/2019/07/15/2680264/bsp-vnasya-predlozheniya-v-izborniya-kodeks-i-v-zakona-za-mestnata-administratsiya-i-mestnoto-samoupravlenie-obzor.html", "text": "БСП внася предложения в Изборния кодекс и в Закона за местната администрация и местното самоуправление. Новината съобщи лидерът на партията Корнелия Нинова в Шумен. На пресконференция Нинова посочи, че следващата седмица БСП ще внесе промени в Закона за местното самоуправление и местната администрация – гарантиращи, че когато държавата прехвърля свое правомощия на общината, то ще бъде финансово обезпечено. Тя поясни, че промените ще бъдат внесени следващата седмица. „В последните години държавата постоянно прехвърля на общините правомощия, отказва се от своите грижи за общините и за населението в тях, без тези правомощия да са финансово обезпечени. Прехвърля на общините, но те нямат нито субсидия, нито бюджет им се дава“, каза още Нинова. Лидерът на БСП посочи, че второто, което от партията ще предложат е две или три общини да могат да се обединяват, когато имат граничен голям проект, който засяга няколко от тях. „Ние настояваме да започнем политически за национално равнище разговор за местно самоуправление и местна власт-. Ще дойдат и тези избори, ще заминат без истински политически разговор за местното самоуправление и местната власт, потопени само в скандали и жълти новини, ще пропуснем разговора за политика“, каза още Нинова.  \r\nПред журналисти лидерът на БСП поясни, че оглавяваната от нея партия ще направи отново своите предложения в Изборния кодекс за изчистване на списъците от мъртви души. По думите й, ако те бъдат отхвърлени, е ясно какво готвят управляващите наесен. „Ние искаме изчистване на списъците от мъртви души, да се гарантира видеонаблюдение, да остане машинното гласуване и редица други предложения, които сме давали по Изборния кодекс. Ще ги направим отново и се надяваме да този път бъдем чути и нашите предложения да бъдат приети“, посочи Корнелия Нинова.  \r\nТя бе в Шумен на изнесено заседание на Изпълнителното бюро на партията във връзка с местните избори. Нинова изтъкна, че на евровота в Шумен разликата на БСП и ГЕРБ е 188 гласа „Това ни дава увереност да мислим, че може на местните избори да направим пробив и да ги спечелим“, посочи още тя.  „Фокус“  припомня:  \r\nНастоящата обиколка на членовете на Изпълнителното бюро по страната е свързана с местния вот през октомври. Първото изнесено заседание на БСП за тази година се проведе в Ямбол. „Взехме решение Изпълнителното бюро да заседава извън София, да правим срещите си в страната. Желанието, амбицията ни е до септември да посетим всички области и да обсъдим с всички общински организации проблемите на всяка община и да начертаем възможните решения. Започнахме с Ямбол, символно, защото искаме да поздравим всички, които тук работиха така усърдно на европейските избори и имаме този прекрасен резултат. В над 60 общини БСП сме първа политическа сила, което е много добър старт за местната власт и за изборите, които ни очакват“, каза лидерът на БСП Корнелия Нинова на пресконференция след заседание на бюрото в Ямбол. Тя посочи, че БСП ще прави паспорт на всяка община. Изнесените заседания на Изпълнителното бюро не са нова практика за ръководството на БСП. През 2018 г. ръководният орган проведе заседания в Кърджали, Пазарджик и Благоевград. Бедствието в град Брегово през март 2018 г. също бе причина за изнесено заседание на Изпълнителното бюро на БСП в града. Подобни заседания бяха правени и през 2016 г. в Благоевград и в Стара Загора. \r\nДеница КИТАНОВА", "date": "2019.07.15", "title": "БСП внася предложения в Изборния кодекс и в Закона за местната администрация и местното самоуправление (ОБЗОР)"}
{"url": "http://www.focus-news.net/news/2019/07/15/2680266/tass-prezidentat-na-turtsiya-nareche-sporazumenieto-za-s-400-s-rusiya-nay-vazhnoto-za-savremenna-turtsiya-snimka-s-400.html", "text": "Турският президент Реджеп Тайип Ердоган нарече в неделя споразумение с Русия за доставката на противовъздушни ракетни системи С-400 най-важното споразумение в съвременната история на страната, предава  TACC \r\n\"В момента най-важното споразумение в нашата модерна история е споразумението за С-400. Със закупуването на С-400 Турция не се подготвя за война. Системите за противовъздушна отбрана са предназначени да осигурят мир и сигурност в нашата страна. Другите стъпки, които предприемаме, са за подобряване на нашите отбранителни способности ”, цитира думите на турския лидер новинарския портал Haberler. Ердоган повтори, че \"контролът върху системите С-400 ще бъде изцяло в ръцете на турските въоръжени сили\". \r\nПрезидентът засегна и въпроса за доставката на американски изтребители от пето поколение F-35, които според различни изявления на Вашингтон могат да се провалят поради сделката C-400. \"C-400 е една тема, F-35 е съвсем различна. Досега сме платили 1,4 милиарда долара за F-35. Ако Турция бъде изтеглена от програмата F-35, цената на един самолет може да се увеличи с 7-8 милиона долара. Това не е просто решение. В този случай те ще трябва да върнат сумата, която сме платили,” добави Ердоган.  Юлиян Марков", "date": "2019.07.15", "title": "ТАСС: Президентът на Турция нарече споразумението за С-400 с Русия „най-важното за съвременна Турция“ Снимка: С-400"}
{"url": "http://www.focus-news.net/news/2019/07/15/2680267/sputnik-turtsiya-kaza-sbogom-na-zapada-kupuvayki-ruskite-s-400.html", "text": "След продължилото месеци противопоставяне между САЩ и Турция заради решението на Анкара за закупуване на системи за противовъздушна отбрана в Русия, първите компоненти на С-400 пристигнаха в страната. Защо Турция ги е купила за 2,5 милиарда долара, въпреки ожесточената критика от страна на НАТО и провъзгласения „стратегически партньор” САЩ,  кара коментаторите да гадаят, коментира руската агенция   Sputnik . \r\nТрудно е да се разбере дори от експертите по сигурността, защо турският президент Реджеп Тайип Ердоган толкова много иска  руската система за противовъздушна отбрана „С-400“ „на всяка цена“, пише Борис Калноки в статията си за немския медиен сайт Die Welt. В статия, озаглавена „С руските ракети Ердоган се разделя със Запада”, германският журналист твърди, че фактът, че Анкара е решила да продължи с тази сделка, може да се разглежда като „точката, от която няма връщане” за Турция, след което ще напусне редиците на съюзниците. \r\nСпоред изданието, Турция е реши да се придържа към сделката въпреки критиките към НАТО и САЩ, тъй като третира Русия като партньор в преговорите в Близкия изток, докато за Москва се твърди, че има повече влияние в региона, отколкото в САЩ. \r\nДруго вероятно обяснение, според кореспондента на Die Welt, е, че турският президент иска да стои далеч от САЩ, тъй като системите С-400 могат да бъдат разположени близо до столицата на страната. Както се посочва в материала, при опита за преврат през 2016 г. турският парламент е бил атакуван от въздуха, така че ръководителят на страната може да бъде обезпокоен, че ако разположи там произведените от САЩ ракети „Пейтриът“, Вашингтон ще може да ги изключи дистанционно, ако те станат необходими в подобна ситуация. \r\nЗа отбелязване е, че ангажиментът към споразумението С-400 се подкрепя дори от опозиционната турска републиканска народна партия, като нейният лидер Кемал Киличдароглу подкрепи усилията за гарантиране на сигурността на страната и разкритикува САЩ за отказа им да продаде ракети „Пейтриът“ на Анкара. \r\n\"Ако на предишното желание на Турция да закупи американските системи за противоракетна отбрана „Пейтриът“ не е било отговорено позитивно, разбира се, турското правителство ще търси други възможности, за да гарантира сигурността си\", каза Киличдароглу, цитиран от Anadolu Agency. \r\nНеотдавна Доналд Тръмп обвини за американския отказ да продаде на Турция ракети „Пейтриът“ тогавашния президент Барак Обама и заяви, че Турция не е била третирана справедливо. Преди няколко месеца САЩ финализираха с Турция сделка за 3,5 милиарда  долара за ракетни комплекси „Пейтриът“, но Анкара все още не е приела офертата, като казва, че предложените от САЩ условия не са толкова добри, колкото споразумението с Русия, което тя подписа през декември 2017 г. Министерството на отбраната съобщи на 2 юли, че първата пратка от ракетните системи С-400 е кацнала в Анкара. \r\nТурция, която е страна-членка на НАТО, многократно е заявявала, че системата не представлява никаква заплаха за Съюза. Но НАТО и САЩ остро критикуваха сътрудничеството на Турция с Русия, твърдейки, че системата С-400 е несъвместима със системите на НАТО за противовъздушна отбрана, докато Вашингтон настоява Анкара да закупи ракетните системи „Пейтриът“ и заплашва да замрази сделката за придобиване на самолети F-35 от Анкара. \r\nПрез уикенда Bloomberg съобщи, цитирайки източници, че Вашингтон планира да обяви санкции срещу Анкара в края на следващата седмица, като екипът на американския президент Доналд Тръмп вече е взел решение по въпроса.  Юлиян Марков", "date": "2019.07.15", "title": "Sputnik: Турция каза „сбогом“ на Запада, купувайки руските С-400"}
{"url": "http://www.focus-news.net/news/2019/07/15/2680268/pregled-na-osnovnite-temi-v-ruskiya-pechat-agentsiya-fokus.html", "text": "Позицията на Константин Косачов относно европейския призив за запазване на ДРСМО, преговорите за бъдещето на Венецуела и позицията на Иран за износа на петрол са сред темите на руския печат . \r\n***  Брюксел трябва да оправдае действията на Вашингтон, пише председателят на Комисията по външните работи на Съвета на федерацията (горната камара на руския парламент) във вестник  “Росийская газета“ . Материалът е представен без редакторска намеса. \r\nОчевидно Европейският съюз продължава да се придържа към принципа „от болната  глава към  здравата“. Върховният представител на ЕС по въпросите на външните работи и политиката на сигурност Федерика Могерини призова Русия да намери \"ефективно решение поради опасенията за развитието на ракетата 9М729\", защото, както казват те, ЕС се тревожи за съдбата на Договора за премахване на ракетите със среден  и по-малък обсег (ДРСМО)и изразява съжаление за решението на Русия да преустанови изпълнението на  задълженията си съгласно настоящото споразумение. \r\nДори не знам дали е необходимо да напомняме на Брюксел, че Съединените щати се оттеглиха едностранно от споразумението през февруари, а руският президент Владимир Путин е подписал закона за спирането на ДРСМО едва през юли? Нещо ми казва, че те знаят за него. И ако се обръщат към Русия, то е именно защото е по-удобно, а не защото вината е в Русия. Същата е тактика на ЕС относно украинския въпрос: по-удобно е да се налагат санкции срещу Русия, отколкото да се спре войната в Донбас с един призив към Киев и да се насърчи украинското ръководство да започне диалог с другата страна на конфронтацията. \r\nЕто защо всички тези призиви от рода „засилват нашата загриженост” имат нулева практическа стойност, тъй като имат една единствена цел: да обвинят Русия в факта, че ДРСМО скоро ще престане да съществува заради нея. За скрият един очевиден факт от обществеността: Договорът ще влезе в историята само защото една от страните го напусна и отказа да проведе преговори с другата страна по този въпрос. И всички други теми са от Лукавия. \r\nКогато Могерини говори за необходимостта от \"съществени и прозрачни действия\" от страна на Москва, за проверка на спазването на разпоредбите на ДРСМО, бих искал да попитам колко представители на Европейския съюз бяха на презентацията, организирана от нашето Министерство на отбраната, посветена на самата ракета, която сега предизвиква толкова дълбоки опасения. Това само потвърждава, че самата ракета не е интересна за Брюксел - тя трябва да оправдае разрушителните действия на Вашингтон, както по същество направи и с оттеглянето на САЩ от споразумението за иранската ядрена програма, а в други случаи. \r\nЕто защо, когато Могерини заявява с патос, че ЕС ще „приветства ранен и активен диалог за бъдещето на новия договор след 2021 г. и за други механизми за контрол на въоръжаването“, ще вдигна двете си ръце „за“. Също така бихме приветствали такъв диалог и го предлагаме както от февруари, така и от по-рано. Но има един нюанс: за диалог, както и за танго, са необходими двама. И ако една страна е съгласна, тогава трябва да убедиш другата страна. Но за това Брюксел, разбира се, ще трябва да се откаже от васалната дипломация и да се опита да повиши гласа си срещу най-близкия си съюзник. Разбирам, че е неприятно, но няма други възможности: да запазим Договора или да продължим с безсмислени призиви към Русия. \r\n*** Съдбата на Венецуела се реши в Барбадос, пише руският вестник  “Взгляд“ .  \r\nВластите и опозицията на Венецуела по време на тайните преговори в Барбадос се съгласиха да продължат диалога в името на мира. Освен това може да се говори за провеждането на избори през следващата година, в резултат на което настоящият президент Никола Мадуро ще отстъпи властта, съобщава изданието. \r\nТази седмица бяха проведени преговори между правителството и опозицията на Венецуела с посредничеството на Норвегия. Официалната информация за срещата на представители на противоположните страни \"на неутрална територия“ - остров Барбадос, стана достъпна за пресата едва днес. Преговорите започнаха в понеделник и продължиха до финала почти в пълна секретност. \r\nПроправителствените медии във Венецуела твърдят, че няма никакви преговори, публикуват потвърждение за това на ръководителя на Националното конституционно събрание Диосдадо Кабело, което потвърждава тази версия. Напротив, опозиционната преса твърди, че „въпросът се движи напред и чавизмът се готви да се предаде“ Признаването на ръководителя на Народното събрание, контролирано от опозицията, Хуан Гуайдо като президент на карибската държава от страна на новото гръцко правителство успешно се появи, но за преговорите се пише от „източници, близки до преговорите“, които пораждат сериозни съмнения относно достоверността на информацията. \r\nЕвропейските медии също мълчат: дори норвежките кореспонденти не бързат да пишат репортажи, прославящи изключителните мироопазващи способности на своите сънародници, които бяха поели задачата да намерят решение на венецуелската криза.  \r\nПреговорите в Барбадос показаха, че „пациентът е по-жив от мъртъв“ и е възможно решение на кризата във Венецуела. Участниците в срещата се съгласиха, че е необходимо да се проведат президентски избори и да продължат преговорите на ниво медиатори. Изборите могат да се проведат след около девет месеца. Както съобщи Кабело  пред проправителственото  издание Ultimas Noticias, става дума по-скоро не е за предсрочни президентски избори, а за парламентарни избори. \r\nМеждувременно експерти от опозицията са убедени, че президентските избори трябва да се проведат във всеки случай. Единственият кандидат за президент от опозицията, разбира се, е Гуайдо. Но от страна на управляващия режим политолозите посочват две имена. \r\nПървият е Диосдадо Кабело. Той е човек на доверие в Мадуро и ако той спечели, сегашният президент няма да трябва да бяга от страната. И никой друг не може да разчита на Мадуро. Неотдавнашното назначаване на Алексис Родригес Кабело, братовчед на Диосдадо като главнокомандващ на въоръжените сили, позволява на Мадуро да „убие с един куршум два заека“ подчертавайки доверието си в Диосдадо и засилвайки позицията си в армията, балансирайки амбициите на министъра на отбраната Владимир Падрино, който в последния момент промени решението си да участва в антиправителствения преврат. \r\nДруг кандидат на чавистите може да бъде 37-годишният управител на щата Миранда Хектор Родригес. По време на управлението на Чавес, той е смятан за негов фаворит и не е загубил аурата на неприкосновеността след смъртта на „Ел Команданте“. Родригес е по-умерен политик от Мадуро и затова тази кандидатура може да бъде компромис и да бъде подкрепяна не само от правителствените сили, но и от опозицията. \r\nИнформацията за резултатите от преговорите, дошли в пресата, не предизвика много вълнение. Не прозвучаха войнствени реплики от американския президент в социалните мрежи, членовете на Организацията на американските държави се въздържаха, до скоро обмисляйки възможността за възстановяване на реда във Венецуела с помощта на външна намеса. В Москва срещата на Барбадос беше оценена положително, като бе подчертано, че тя \"демонстрира готовността на президента Мадуро да се ангажира в диалог с опозицията\". \r\n***  Иранският външен министър Мохаммад Джавад Зариф увери, че страната му ще продължи да изнася петрол „при всички обстоятелства“, по време на разговор със своя британски колега Джереми Хънт, съобщава руският вестник  “Коммерсант“ .  \r\nПредставителят на Техеран е отбелязал „незаконните санкции“ от страна на САЩ и „призовал британското правителство да освободи задържания в Гибралтар ирански петролен танкер „Грейс-1“.  \r\nПо-рано Хънт заяви от профила си в социалните мрежи, че Лондон може да съдейства за освобождаването на иранския морски съд, ако получи гаранции, че товарът му не е предназначен за Сирия. Според първия дипломат на Лондон, целта на страната не е трюма на танкера, а неговата дестинация.  \r\nТанкерът бе задържан в Гибралтар на четвърти юли по подозрение, че превозва петрол за Сирия, което би било в разрез с наложените над Дамаск санкции.", "date": "2019.07.15", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/07/15/2680270/pregled-na-osnovnite-temi-v-britanskiya-pechat-agentsiya-fokus.html", "text": "Управлението на Брекзит и възможността Великобритания да бъде зависима от Франция при Брекзит без споразумение са сред темите на британския печат \r\n***    Действащият първи дипломат на Лондон заяви, че ако бъде избран като нов председател на Консервативната партия и нов премиер на Великобритания, ще поеме и поста на Брекзит министър, тъй като според него поста е „твърде голяма“ отговорност, за да не се ръководи от председателя на правителството. Това пише вестник  Telegraph . \r\nХънт заяви, че би премахнал изцяло департамента, който съблюдава излизането на Великобритания от ЕС и вместо това ще координира приготовленията за Брекзит без сделка от „Даунинг стрийт“ №10 \r\nИзявлението на външният министър е направено на фона на очакваните вътрешни избори за нов лидер на Консервативната партия, който ще бъде и новият премиер, след като действащият министър-председател Тереза Мей обяви по-рано своето оттегляне. \r\n*** Финансовият министър Филип Хамънд предупреди, че Брекзит без споразумение може да остави новия премиер на милостта на френския президент Еманюел Макрон, който би могъл да използва достъпа до пристанището Кале като начин да оказва натиск върху Великобритания, цитира думите му британският вестник  The Independent \r\nХамънд заяви пред BBC, че правителството ще има ограничено влияние, което може да упражни, в случай че няма споразумение, въпреки че е похарчило повече от 4 милиарда лири за подготовката. \r\nНапример, можем да се уверим, че стоките влизат през пристанището на Дувър без никакви проблеми, но не можем да контролираме изходящия поток в пристанището на Кале. \r\n„Французите могат да го забавят или ускорят, точно както испанците от години регулират дължината на опашките на границата с Гибралтар. \r\nХамънд, който каза по-рано този месец, че Брекзит без споразумение може да струва на хазната до 90 млрд. паунда, отдавна предупреждава за опасностите от напускането без сделка с Брюксел. \r\nФинансовият министър, който е посочил, че не очаква да остане на поста, след като бъде избран нов премиер, се съобщава, че е начело на група от около 30 депутати, решени да предотвратят Брекзит без споразумение. \r\n***  Египет отвори за посетители известната „огъната“ пирамида, построена за фараона Снофру, предава  Guardian . Високата 101 метра постройка се намира на юг от Кайро и представлява важна стъпка в еволюцията на строежа на пирамидите.  \r\nПосетителите ще могат да преминат през 79-метровия тунел и достигнат две погребални камери, датиращи от преди 4,600 години.  \r\n„Огънатата“ пирамида е една от трите построени за основателя на четвъртата египетска династия Снофру, като нейният външен вид е необичаен. Първите 49 метра от нейната височина са запазили характерните гладки линии, след което конструкцията е огъната под ъгъл от 54 градуса, преди да се изостри отново към върха. Ъгловатата форма на пирамидата е в контраст с другата издигната от Снофру – Червената пирамида, която се намира на север и е еволюционната стъпка към формата на пирамидите, която ни е известна от постройките в Гиза.  \r\nСпоред местни археолози, древните строители са сменили ъгъла на „огънатата“ пирамида когато по постройката са започнали да излизат пукнатини.", "date": "2019.07.15", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/07/15/2680271/afp-evropeyskite-strani-prizovavat-za-dialog-i-kray-na-eskalatsiyata-okolo-iran.html", "text": "Трите европейски сили от ядрената сделка с Иран в неделя призоваха за диалог и прекратяване на ескалацията около ядрената програма на Иран, след като напрежението между Техеран и Съединените щати се засили още повече, предава   AFP . \r\nС изявлението лидерите на Великобритания, Франция и Германия изразиха загриженост, че споразумението за ядрената програма на Иран през 2015 г. има опасност да се разпадне и заявиха, че на Техеран трябва да се гарантира, че сделката ще оцелее. \r\n\"Ние вярваме, че е дошло времето да действаме отговорно и да търсим път, за да спрем ескалацията на напрежението и да възобновим диалога\", се казва в  английската версия на изявлението. To бе публикувано след като президентът Еманюел Макрон бе домакин на германския канцлер Ангела Меркел и на британския вицепремиер Дейвид Лидингтън на годишния парад на Деня на Бастилията в Париж. \r\n\"Рисковете са такива, че е необходимо всички заинтересовани страни да спрат и да обмислят възможните последици от техните действия\", добави той. \r\nТрите европейски сили са сред основните участници в споразумението от 2015 г. (известен като Съвместен всеобхватен план за действие (СВПД) за ядрената програма на Иран. \r\n„От 8 май нататък променихме стратегията си на търпение с тази на отговор... каквито и действия да предприеме другата страна, ние ще отговорим“, заяви иранският президент Хасан Роухани в неделя по време на посещение в провинция Северен Хорасан в североизточен Иран. \r\n\"Ако те намалят ангажиментите си към сделката, тогава и ние ще ги намалим ... Ако напълно изпълнят ангажиментите си, ние също ще изпълним изцяло нашите\", добави той според официалния сайт на правителството dolat.ir. \r\n\"Винаги сме готови за преговори, готови сме в този час и в този момент, ако преустановите тормоза и санкциите си\", каза Роухани, говорейки за американските санкции и икономически натиск върху Иран.  Юлиян Марков", "date": "2019.07.15", "title": "AFP: Европейските страни призовават за диалог и край на ескалацията около Иран"}
{"url": "http://www.focus-news.net/news/2019/07/15/2680272/pregled-na-mezhdunarodnite-novini-do-6-chasa-agentsiya-fokus.html", "text": "Турският президент Реджеп Тайип Ердоган нарече в неделя споразумение с Русия за доставката на противовъздушни ракетни системи С-400 най-важното споразумение в съвременната история на страната, предава  TACC \r\n\"В момента най-важното споразумение в нашата модерна история е споразумението за С-400. Със закупуването на С-400 Турция не се подготвя за война. Системите за противовъздушна отбрана са предназначени да осигурят мир и сигурност в нашата страна. Другите стъпки, които предприемаме, са за подобряване на нашите отбранителни способности ”, цитира думите на турския лидер новинарския портал Haberler. Ердоган повтори, че \"контролът върху системите С-400 ще бъде изцяло в ръцете на турските въоръжени сили\". \r\nПрезидентът засегна и въпроса за доставката на американски изтребители от пето поколение F-35, които според различни изявления на Вашингтон могат да се провалят поради сделката C-400. \"C-400 е една тема, F-35 е съвсем различна. Досега сме платили 1,4 милиарда долара за F-35. Ако Турция бъде изтеглена от програмата F-35, цената на един самолет може да се увеличи с 7-8 милиона долара. Това не е просто решение. В този случай те ще трябва да върнат сумата, която сме платили,” добави Ердоган. \r\n*** Арестите на нелегални имигранти с цел последващото им депортиране започнаха в някои американски градове. Това съобщи в неделя Fox News, цитирайки източник в американската администрация, предава  TACC . \r\nСпоред информацията арестите са започнали в Ню Йорк и няколко други градове през нощта в събота срещу неделя. Ръководителят на Федералната служба за имиграция и митнически контрол Матю Албенс от своя страна подчерта, че не счита думата „набези“, използвана в медиите, за приложима към текущите операции. \r\n\"Ние предприемаме целеви мерки за принудително изпълнение срещу определени хора, чийто дела за имиграция са приключили и на които е наредено да напуснат страната в съдебна заповед\", каза той по телевизията. „В момента нямаме друг избор, освен да отидем и да приложим тези законно издадени заповеди на миграционния съдия“, подчерта ръководителят на Службата. \r\nНа свой ред президентът на САЩ Доналд Тръмп отбеляза в неделя на страницата си в социалната мрежа „Туитър“ че голям брой престъпници се намират в центровете за задържане на имигранти на границата със САЩ. \"Съжалявам, не мога да ги пусна в нашата страна\", подчерта американският лидер. По-рано беше съобщено, че в началния етап служителите на Службата планират да задържат най-малко 2 хиляди души в 10 големи града в страната. \r\nВ края на юни Тръмп предупреди, че американските полицейски служители скоро ще започнат да депортират милиони нелегални имигранти. Няколко дни по-късно той обяви, че акциите са отложени, защото управляващата републиканска партия се надява да сключи компромисно споразумение с демократите, предназначено да помогне за решаването на проблема с нелегалната имиграция и да затегне контрола на границата. \r\n*** Президентът на Гватемала Джими Моралес отложи посещението си във Вашингтон заради приемането от страна на Конституционния съд на жалба относно възможното подписване на споразумение за миграция със САЩ от страна на държавния глава. Това съобщи в неделя пресслужбата на президентската администрация на латиноамериканската държава, цитирана от  TACC . \r\n\"Във връзка със спекулациите и правните мерки, които Конституционният съд е предприел за разглеждане, беше решено двустранната среща с президента на САЩ Доналд Тръмп да бъде отложена, докато не стане ясно решението на този орган\", се казва в изявлението. \r\nВ същото време президентската администрация подчерта, че \"правителството никога не е имало намерение да подпише споразумение\", според което в случай на отказ търсещите убежище в Съединените щати могат да бъдат върнати в Гватемала. \r\nПо-рано пресслужбата на Белия дом съобщи, че Тръмп ще се срещне с Моралес на 15 юли във Вашингтон. Според нея държавните глави трябва да обсъдят проблемите на миграцията и сигурността. \r\nГватемалската опозиция смята, че на среща във Вашингтон Моралес ще подпише споразумение, което ще позволи на Вашингтон да връща мигранти, търсещи убежище в Съединените щати, в Гватемала. За да се предотврати подписването на такъв договор, противниците на президента обжалват пред Конституционния съд. \r\nТази година потокът от мигранти от Централна Америка към САЩ се увеличи значително, коментира агенцията. \r\n*** Ракети, изстреляни от джихадисти в неделя, убиха шест цивилни и раниха осем други в северния сирийски град Алепо, съобщи държавната агенция SANA,цитирана от  AFP .  \r\nВ съобщението се казва, че в района на \"терористичната ракетна атака\" са засегнати два квартала и че една ракета е ударила общинската сграда в града, контролиран от сирийското правителство от края на 2016 година. \r\nБазираната във Великобритания Сирийска обсерватория за човешките права потвърди за броя на жетвите, а ръководителят й Рами Абдел Рахман заяви, че броят на загиналите може да се повиши, защото някои от ранените са били в тежко състояние. \r\n\"Джихадистите на запад от Алепо се целят към града от сутринта\", каза Абдел Рахман. \r\nПроправителственият вестник Al-Watan заяви в своя канал на социалната мрежа „Телеграм“, че „армията реагира на терористични атаки ... със залпове от ракети“. \r\n*** Арестувани са опозиционери по време на митинг в Москва близки до руския опозиционен лидер Алексей Навални настояващи имената им да бъдат включени в надпреварата за местните избори през септември, предава  AFP . \r\nОколо десет души, включително трима организатори, близки до Навални, бяха задържани късно през деня, след като почти 2000 души протестираха срещу предполагаемото намерение на градските власти да не допуснат участието на независими кандидати. \r\nНеоторизираният протест на централния площад Пушкин беше организиран от група кандидати, включително поддръжници на Навални. \r\nПървоначално полицията е решила да не се намесва, защото кандидатите имат право да организират срещи с избирателите без усилване на звука или използване на плакати. \r\nРусия ще проведе национални избори за местни и регионални власти през септември. \r\nПротестиращите твърдят, че избирателните органи са ги обвинявали в фалшифициране на  подписи, необходими за регистриране на независими кандидати. \r\n*** Трите европейски сили от ядрената сделка с Иран в неделя призоваха за диалог и прекратяване на ескалацията около ядрената програма на Иран, след като напрежението между Техеран и Съединените щати се засили още повече, предава   AFP . \r\nС изявлението лидерите на Великобритания, Франция и Германия изразиха загриженост, че споразумението за ядрената програма на Иран през 2015 г. има опасност да се разпадне и заявиха, че на Техеран трябва да се гарантира, че сделката ще оцелее. \r\n\"Ние вярваме, че е дошло времето да действаме отговорно и да търсим път, за да спрем ескалацията на напрежението и да възобновим диалога\", се казва в  английската версия на изявлението. To бе публикувано след като президентът Еманюел Макрон бе домакин на германския канцлер Ангела Меркел и на британския вицепремиер Дейвид Лидингтън на годишния парад на Деня на Бастилията в Париж. \r\n\"Рисковете са такива, че е необходимо всички заинтересовани страни да спрат и да обмислят възможните последици от техните действия\", добави той. \r\nТрите европейски сили са сред основните участници в споразумението от 2015 г. (известен като Съвместен всеобхватен план за действие (СВПД) за ядрената програма на Иран. \r\n„От 8 май нататък променихме стратегията си на търпение с тази на отговор... каквито и действия да предприеме другата страна, ние ще отговорим“, заяви иранският президент Хасан Роухани в неделя по време на посещение в провинция Северен Хорасан в североизточен Иран. \r\n\"Ако те намалят ангажиментите си към сделката, тогава и ние ще ги намалим ... Ако напълно изпълнят ангажиментите си, ние също ще изпълним изцяло нашите\", добави той според официалния сайт на правителството dolat.ir. \r\n\"Винаги сме готови за преговори, готови сме в този час и в този момент, ако преустановите тормоза и санкциите си\", каза Роухани, говорейки за американските санкции и икономически натиск върху Иран. \r\n*** Англиканската църква в Канада, която има повече от 500 000 членове, отхвърли предложението за промяна на дефиницията си за брак, за да обхване еднополовите съюзи, предава  AFP . \r\nПредложението, предложено  на общото събрание на църквата, наречено синод, би променило канона на брака, за да премахне споменаването на съюзи между мъж и жена. \r\nЗа да бъде прието, предложението изискваше мнозинство от две трети от всяка от трите групи делегати: миряни, духовници и епископи. Но въпреки че миряните и членовете на духовенството гласуваха главно в полза на еднополовите съюзи, решението не беше одобрено от две трети от групата на епископите. \r\nПредложението беше одобрено при първо гласуване на последния синод преди три години, но то трябваше да бъде потвърдено на два синода подред.", "date": "2019.07.15", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/07/15/2680273/pleven-vazstanoveno-e-dvizhenieto-po-pat-i-3-pleven-obnova.html", "text": "Възстановено е движението по път I-3 Плевен - Обнова. Това съобщиха от пресцентъра на  Агенция \"Пътна инфраструктура\" .", "date": "2019.07.15", "title": "Плевен: Възстановено е движението по път I-3 Плевен - Обнова"}
{"url": "http://www.focus-news.net/news/2019/07/15/2680274/aktualna-patna-obstanovka.html", "text": "Информация за състоянието на републиканските пътища  \r\nи въведени ограничения, предоставена от  Агенция „Пътна инфраструктура”(АПИ) .  Ограничения за товарни автомобили :  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград в двете посоки, като движението се пренасочва по обходен маршрут по път II-16 Ребърково – Своге – Софийски околовръстен път само в посока София, като е ограничено за обход в посока София – Ребърково; \r\n•\tпът I-1 Благоевград – ГКПП „Кулата“ в двете посоки; \r\n•\tпът I-5 Русе – Велико Търново в двете посоки; \r\n•\tпът I-9 Варна – Бургас в двете посоки; \r\n•\tпът II-99 Бургас – Царево в двете посоки. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите :  \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г.;  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна.  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. Срок до 15.12.2019 г. \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г.; \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 15.07.2019 г.; \r\nОбласт Варна:  \r\nДвижението в участъка Повеляново – Слънчево от км 406+850 до км 416+200 се осъществява двупосочно в лявото платно посока Варна поради ремонтни дейности. Затворено за движение е дясното платно посока Варна. Движението се прехвърля от дясно в ляво платно при км 406+850. Прехвърля се обратно в дясно платно при км 416+200. Ограничено е качването в посока Варна от п.в. Повеляново и п.в. Слънчево. Движението е пренасочено по път I-2 Русе – Варна. Ограничено е слизането в посока Слънчево и Тополи на п.в. Слънчево. Движението е пренасочено по път I-2 Русе – Варна. Срок до 31.07.2019 г. \r\n АМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления:   \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: Ограничения в движението на МПС по първокласната пътна мрежа:   \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+162 до км 277+610, като всеки работен ден се обособяват две ленти в посока София за времето от 06:00 до 10:00 часа. Срок 30.09.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок до 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 31.08.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 31.07.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента преди кръстовището и отваряне след него поради ремонтни дейности в активната лента на платното посока София. Движението се извършва в изпреварващата лента, като скоростта на движение се ограничава до 40 км/ч. Срок 31.08.2019 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 31.07.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението по път  Плевен – Джурово от км 135+344 до км 170+730 в участъка от с. Радомирци до с. Джурово се осъществява с повишено внимание поради частични ремонтни дейности на асфалтовата настилка. Срок до 19.07.2019 г.; \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път Коритна – Севлиево в участъка п.в Коритна - Сопот от км 00+000 до км 51+500 се осъществява с повишено внимание поради ръчно и машинно косене и рязане на храсти по банкетите. Водачите да се движат с ограничена скорост. Срок до 19.07.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Дряново – Габрово се осъществява с повишено внимание в свободната лента съобразно създадената временна организация на движението поради извършване на реконструкция на кръстовище при км 145+256. Срок до 06.11.2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 19.07.2019 г.; \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Ямбол: \r\nДвижението в участъка Козарево – Елхово от км 263+065 до км 282+200 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.08.2019 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман – Сливница. Срок до 20.11.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради почистване на реголи,тротоари и подмяна на ограничителни системи. Участъкът е сигнализиран с пътни знаци. Срок до 15.07.2019 г.; \r\nДвижението в участъка Варна – Кранево от км 83+200 до км 100+100 се осъществява с повишено внимание поради ръчно косене на храсти. Участъкът е сигнализиран с пътни знаци. Срок до 17.07.2019 г.; \r\nДвижението в участъка Варна – Златни пясъци от км 90+800 до км 100+100 се осъществява с повишено внимание поради ремонт на тротоари и подмяна на ограничителни системи. Участъкът е сигнализиран с пътни знаци. Срок до 17.07.2019 г. \r\nОбласт Бургас: \r\nДвижението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. Срок до 15.09.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява с повишено внимание поради ремонтни дейности на водосток при км 184+258. Движението на МПС се осъществява при стеснение на платното за движение. Скоростта на движение се намалява до 50 км/ч. Срок до 19.08.2019 г.;‘ \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 22.07.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг от км 172+000 до км 203+000 в се осъществява с повишено внимание поради косене на тревни площи. Скоростта е ограничена до 40 км/ч. Движението се регулира с пътни знаци. Срок до 22.07.2019 г.; \r\nДвижението в района на Звездец при км 291+100 се осъществява с повишено внимание поради ремонтни дейности на асфалтовата настилка. Скоростта е ограничена до 40 км/ч. Участъкът е сигнализиран с пътни знаци. Срок до 17.07.2019 г.; \r\nДвижението в района на Малко Търново при км 317+120 се осъществява с повишено внимание поради ремонтни дейности на асфалтовата настилка. Скоростта е ограничена до 40 км/ч. Участъкът е сигнализиран с пътни знаци. Срок до 16.07.2019 г. Състояние на републиканската пътна мрежа :  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-99: Движението по път II-99 Бургас – Царево от км 0+000 до км 44+600 в участъка Крайморие – Караагач се осъществява с повишено внимание поради косене на тревни площи и полагане на хоризонтална маркировка.Участъкът е сигнализиран с пътни знаци. Срок до 31.07.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-906: Движението по път III-906 Гюльовци – местност Черно море от км 33+000 до км 52+000 се осъществява с повишено внимание поради косене на тревни площи. Участъкът е сигнализиран с пътни знаци. Водачите да се движат с повишено внимание и съобразена скорост. Срок до 22.07.2019 г.; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 15.07.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът III-5392: Движението по път III-5392 Камено – Братово от км 14+000 до км 17+000 в участъка Камено – Братово се осъществява с повишено внимание поради  ремонтни дейности на асфалтовата настилка. Участъкът е сигнализиран с пътни знаци. Срок до 19.07.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Черница от км 3+500 до км 5+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г.; \r\nПът III-7306: Движението по път III-7306 Лозарево – Сунгурларе – Чубра в района на с. Славянци от км 14+000 до км 14+500 се осъществява с повишено внимание поради ремонтни дейности на асфалтовата настилка и полагане на хоризонтална маркировка. Участъкът е сигнализиран с пътни знаци. Срок до 15.07.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 01.10.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-514: Движението по път III-514 Горна Оряховица – Велико Търново от км 49+252 до км 49+930 е ограничено за всички МПС поради ремонт на аварирал и вертикално деформиран пътен участък.  \r\nОбходен маршрут:  \r\n- В посока Велико Търново: по път III-514, ул. „Св. Климент Охридски“ /обходен път Царевец/, ул. „Сливница“, ул. „Д. Найденов“, ж.п. гара Велико Търново, по път I-4 до Южен пътен възел.  \r\n- В посока Горна Оряховица: по ул. „Иван Вазов, ул. „Читалищна“, ул, „Михайл Кефалов“, ул. „Св. Климент Охридски“ /обходен път Царевец/ до път III-514 Горна Оряховица – Велико Търново. Срок до 02.09.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът III-405: Движението по път III-405 Вишовград – Павликени от км 12+000 до км 24+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 17.07.2019 г.; \r\nПът ІII-502: Движението по път III–502 Полски Тръмбеш – Обединение от км 0+000 до км 15+000 се осъществява в една лента на определени участъци поради ремонтни дейности на асфалтовата настилка, банкетите, отводнителните съоръжения и премахване на излишна растителност. Движението се регулира с пътни знаци. Срок до 15.07.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 28.07.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г.; \r\nПът III-1306: Движение в една лента по път III-1306 Върбица – път II-15 в участък от км 44+000 до км 66+000 поради частични ремонтни дейности на асфалтовата настилка. Ограничението е сигнализирано с пътни знаци. Срок 15.07.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г.; \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.09.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 в участък от 250 метра се осъществява в една лента поради аварийно-въстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Срок до 31.07.2019 г. \r\nПът IІІ-637: Движението по път IІІ-637 Драговищица – Трекляно от км 43+000 до км 70+910 се осъществява с повишено внимание поради извършване на частични ремонтни дейности на асфалтовата настилка. Сигнализирано е с пътни знаци. Срок до 16.07.2019 г.; \r\nПът IІІ-6202: Движение по път Кюстендил – Трите буки при км 20+900 се осъществява с повишено внимание поради извършване на ремонтни дейности почистване на водосток. Сигнализирано е с пътни знаци. Срок до 18:00 часа на 19.07.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г.; \r\nОПУ-Ловеч:  \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 31.07.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок до 31.07.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.08.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. Срок до 30.09.2019 г. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът IIІ-112: Движението по път IIІ-112 Доктор Йосифово – Монтана от км 37+825 до км 47+806 е ограничено за всички МПС поради извършване на строително - монтажни дейности. Срок до 31.07.2019 г. \r\nОбходен маршрут: За движещите се в посока Доктор Йосифово – Монтана по път ІІІ-112 Д-р Йосифово – Славотин, пътно кръстовище с MON 2158 Долна Рикса – Клисурица до кръстовището с път І-1/Е-79/ при км 89+036, по РП І-1/Е-79/ Винище – Долна Вереница – Пътен възел при км 108+392, по РП112 – Студено буче и обратно.; \r\nПът III-112: Движението по път ІІІ-112 Славотин – Доктор Йосифово от км 29+675 до км 36+654 е ограничено за всички МПС поради ремонтни дейности на асфалтовата настилка.  \r\nОбходен маршрут: с. Славотин – Долна Рикса – Клисурица – Долна Вереница Монтана – Студено буче и обратно. Срок до 15.08.2019 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.09.2019 г.; \r\nРемонтни дейности: \r\nПът ІІ-11: Движението по път ІІ-11 Орсоя – Лом от км 44+000 до км 47+000 в градската част на Лом се осъществява в една лента с повишено внимание поради ремонтни дейности на пътната настилка. Движението се регулира от сигналисти на място. Срок до 15.07.2019 г.; \r\nПът III-114: Движението по път ІІІ-114 Лом – Сталийска махала от км 0+000 до км 5+000 в градската част на Лом се осъществява в една лента с повишено внимание поради ремонтни дейности на пътната настилка. Движението се регулира от сигналисти на място. Срок до 15.07.2019 г.; \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.07.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.07.2019 г.; \r\nПът III-1621: Движението по път III-1621 Сопово – Сумер от км 3+350 до км 9+860 се осъществява в една лента поради почистване на пътната настилка и подравняване на банкети. Движението се регулира от сигналисти. Срок до 19.07.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът II-37: Движението по път II-37 в гр. Пазарджик от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. „Георги Бенковски“ до кръстовището с улица „Осми март“ се ограничава за всички МПС поради ремонтни дейности.  \r\nОбходен маршрут: \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+500 до км 124+800. \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+500 до км 124+800. Срок до 31.07.2019 г.; \r\nПът II-37: Движението по път по път II-37 от входа на гр. Пазарджик до пътно кръстовище между ул. „Георги Бенковски“ и ул. „Стоян Ангелов“ от км 123+733 до км 124+500 се ограничава в дясно платно поради ремонтни дейности. Движението се осъществява двупосочно в ляво платно. Участъкът е сигнализиран с пътни знаци. Срок до 22.07.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 30.09.2019 г.; \r\nПът III-843: Движението по път III-843 с. Каратепе – с. Сърница от км 26+000 до км 45+500 се осъществява с повишено внимание поради профилиране на банкети и вадене на ивици. Срок до 31.07.2019 г.; \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 16.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 19.07.2019 г.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности и частични ремонтни дейности на асфалтовата настилка. Участъкът е сигнализиран с пътни знаци. Срок до 31.07.2019 г.; \r\nПът ІІІ-52: Движението по път III-52 Лозица – Никопол от км 82+000 до км 100+000 се осъществява с повишено внимание поради машинно косене на трева. Срок: до 15.07.2019 г. \r\nПът ІІІ-3002: Движението по път III-3002 Българене –  Божурлук от км 0+000 до км 20+000 се осъществява в едната лента поради ремонтни дейности на асфалтовата настилка. Срок до 16.07.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.07.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.07.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.; \r\nПът III-5201: Движението по път III-5201 Новград – Джулюница от км 0+000 до км 3+800 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 19.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът ІІІ-205: Движението по път IIІ-205 Исперих – Стефан Караджа – Белица в участъка от разклон за с. Шуменци до края на пътния участък от км 74+000 до км 80+800 се осъществява с повишено внимание поради изсичане на храсти и млада гора. Срок до 22.07.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.08.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.08.2019 г. \r\nРемонтни дейности:  \r\nПът II-48: Движението по път II-48 /Омуртаг – Котел – път I-7/ в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 31.07.2019 г.; \r\nПът II-66: Движението по път II-66 с. Старо село – с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 31.07.2019 г.; \r\nПът III 488: Движението по път III 488 с. Ичера – гр. Сливен от км 12+000 до км 30+000 се осъществява с повишено внимание поради рязане на храсти. Участъкът е сигнализиран с пътни знаци. Срок до 30.07.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът ІI-86: Движението по път ІІІ-867 Чепеларе – Проглед при км 81+020 се осъществява в една лента поради изграждане на автоматични устройство за записване на пътния трафик. Участъкът е сигнализиран с пътни знаци. Срок до 16.08.2019 г.; \r\nПът ІІІ-197: Движението по път ІІІ-197 Граница Пазарджик – Доспат – Борино в отсечката от км 41+900 (граница с област Пазарджик) до км 70+500 (с. Борино) се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Срок 19.07.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.07.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500 в с. Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Срок до 31.07.2019 г.; \r\nПът ІІІ-861: Движението по път ІІІ-861 Граница Пловдив-местност Момина вода-местност Рожен, в отсечката от км 31+040 (граница с област Пловдив) до км 36+000 (м.Момина вода), се извършва с повишено внимание, съобразно въведената временна организация на движение поради извършване на частични ремонти на пътната настилка. Срок 17.07.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.07.2019 г.; \r\nПът ІІІ-865: Движението по път ІІІ-865 с. Леска – п.к. Стояново при км 8+120 се осъществява в една лента поради ремонт на подпорна стена. Участъкът е сигнализиран с пътни знаци. Срок 17.07.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\nПът ІIІ-867: Движението по път ІIІ-867 Мадан-Златоград, в отсечката от км 14+000 до км 17+000, се извършва с повишено внимание поради изсичания за видимост. Срок 19.07.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци от км 19+503 до км 20+139 се осъществява в една лента поради ремонтни дейности по жп надлез при км 19+821. Участъкът е сигнализиран с пътни знаци и сигналисти. Срок до 29.07.2019 г.; \r\nПът II-37: Движението по път II-37 Лъга – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.07.2019 г.; \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Църклевци – Мало Малово от км 2+000 до км 11+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 31.08.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 19.07.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Чирпан – Димитровград от км 15+220 до км 29+913 и от км 31+742 до км 33+364 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 04.09.2019 г. ; \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.09.2019 г. \r\nРемонтни дейности:  \r\nПът III-7008: Движението по път III-7008 Изгрев – Пчела от км 7+800 до км 8+900 се осъществява в една лента поради ремонт на пътната настилка. Движението се регулира чрез пътни знаци. Срок до 15.07.2019 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.07.15", "title": "Актуална пътна обстановка"}
{"url": "http://www.focus-news.net/news/2019/07/15/2680275/gd-granichna-politsiya-intenziven-e-trafikat-na-gkpp-kalotina-kapitan-andreevo-dunav-most-ruse-i-durankulak.html", "text": "На българо-румънската граница трафикът е интензивен на ГКПП „Дунав мост -Русе“ и на ГКПП „Дуранкулак“ на вход за леки автомобили. Това съобщиха от пресцентъра на  Главна дирекция „Гранична полиция“ .  Информацията за трафика на българските гранични контролно-пропускателни пунктове е към 06:00 часа.  На българо-сръбската граница трафикът е интензивен на вход на ГКПП „Калотина“ за леки автомобили. На българо-турската граница движението е натоварено на ГКПП Капитан Андреево  на изход за леки автомобили. На останалите пунктове трафикът е нормален.", "date": "2019.07.15", "title": "ГД „Гранична полиция“: Интензивен е трафикът на ГКПП „Калотина“, „Капитан Андреево“, „Дунав мост-Русе“ и „Дуранкулак“"}
{"url": "http://www.focus-news.net/news/2019/07/15/2680276/predstoyashti-sabitiya-v-stranata-za-15-yuli-agentsiya-fokus.html", "text": "*** \r\nОт 10.30 часа във Великотърновския университет „Св. св. Кирил и Методий“ вицепрезидентът Илияна Йотова ще открие 42-рото издание на Международния летен семинар по български език и култура. \r\n*** \r\nОт 9.00 часа ще се проведе заседание на Министерския съвет, на което ще бъде разгледано Решение за одобряване на законопроект за изменение и допълнение на Закона за държавния бюджет на Република България за 2019 г. \r\n*** \r\nОт 14.00 часа в Гранитна зала на Министерския съвет Националният съвет за тристранно сътрудничество ще проведе заседание. \r\n*** \r\nОт 10.00 ч. в НДК, Зала 3, ще се проведе Национална кръгла маса, посветена на състоянието на системата на здравеопазване в България и необходимите промени в здравноосигурителния модел с цел гарантиране на по-добро и устойчиво здравеопазване. \r\n*** \r\nОт 12:30 до 15:00 часа пред сградата на Висшия съдебен съвет ще се проведе протест под надслов: „Главен прокурор на закона, а не на мафията“. \r\n*** \r\nОт 13.30 часа Пленумът на Висшия съдебен съвет ще проведе заседание, на което ще бъде открита процедурата за избор на главен прокурор на Република България. \r\n*** \r\nОт 11:00 часа във ВИП залата на Операта ще се проведе пресконференция, посветена на 4-ти летен фестивал Белоградчишки скали „Опера на върховете“. \r\n*** \r\nОт 11:00 ч. в Пресклуба на БТА ще бъде дадено началото на социалната кампания #стигамрънка. \r\n*** \r\nВ 11.00 ч. кметът на Столична община Йорданка Фандъкова ще провери работата по възстановяване на сградата на минералната баня в Банкя. \r\n*** \r\nОт 9:00 часа Негово преосвещенство Белоградчишки епископ Поликарп - викарий на Софийския митрополит, ще оглави Архиерейска света Литургия в храм „Св. мъченици Кирик и Юлита“. \r\n*** \r\nОт 10.00 часа в конферентна зала, хотел „Мистрал“, ще се проведе пресконференция по проект  „Синергия на природата и културата – потенциал за развитие на транс-граничния регион“. \r\n*** \r\nОт 14.30 часа в Клуба на стопанския деятел на ул. „Драгоман”-25, Изпълнителното бюро на БСП ще проведе изнесено заседание. \r\n*** \r\nОт 10.00 часа в хотел „Алегро\" ще се проведе  пресконференция по проект:  \"Привлекателна и съхранена автентична градска среда на град Велико Търново\". \r\n*** \r\nОт 11:30 часа на пл. \"Съединение\" ще се състои церемония „Откриване на обект\": Обект: площад \"Съединение\" по проект: \"Привлекателна и съхранена автентична градска среда на град Велико Търново\". \r\n*** \r\nОт 17.30 часа в Регионална библиотека „Дора Габе“ ще бъде открита изложбата на акад. Румен Скорчев и неговата дъщеря проф. Росица Скорчева. \r\n*** \r\nОт 09.00 часа на площад „Велбъжд” ще започне традиционният колопоход за деца.  \r\n*** \r\nОт 10.00 часа в заседателната зала на Община Кюстендил ще се проведе месечно съвещание на кметовете и на кметските наместници.   \r\n*** \r\nОт 14.30 ч. в Регионална библиотека „Проф. Беньо Цонев“ ще се състои откриване на Културно-образователен център и музейна експозиция „Д-р Васил Радославов“, както и провеждане на кръгла маса на тема: „Д-р Васил Радославов- живот, борби и слава”. \r\n*** \r\nОт 11.00 часа в Актова зала на община Плевен, пл. \"Възраждане\" № 2, ще се състои представяне на марка на тема „Винопроизводство“. \r\n*** \r\nОт 10.30 часа в сградата на Областната администрация, зала \"Марица\", ще се проведе на заседание на областни консултативни съвети по плодове и зеленчуци. \r\n***   \r\nОт 14.00 часа в зала 203 на общината ще се проведе Консултативен съвет.", "date": "2019.07.15", "title": "Предстоящи събития в страната за 15  юли (Агенция „Фокус“)"}
{"url": "http://www.focus-news.net/news/2019/07/15/2680277/nimh-oblachnostta-shte-e-promenliva-v-sledobednite-chasove-shte-ima-prevalyavaniya-ot-dazhd.html", "text": "Днес облачността ще е променлива. На места главно в следобедните часове ще има превалявания от дъжд, възможно е и да прегърми. Това съобщи за  Агенция „Фокус” дежурният синоптик Мартин Славчев от  Националния институт по метеорология и хидрология (НИМХ) . \r\nЩе продължи да духа предимно умерен северозападен вятър.  Максималните температури ще са между 22° и 27°, в София - около 23°. Атмосферното налягане ще се задържи по-ниско от средното за месеца. Над Черноморието ще преобладава слънчево време, с временни увеличения на облачността. На места след обяд, главно в северните райони, краткотрайно ще превали. До обяд вятърът ще е умерен от северозапад, а след пладне ще надделява бризът откъм морето. По-топло с максимални температури между 24° и 27°, около и малко по-високи от температурата на морската вода. Вълнението на морето ще е 2 бала. \r\nНад планините облачността ще е по-често значителна. На места главно в следобедните часове ще има превалявания от дъжд. Ще духа умерен северозападен, по най-високите върхове – западен вятър. Максимална температура на 1200 метра – около 16°, на 2000 метра – около 9°.", "date": "2019.07.15", "title": "НИМХ: Облачността ще е променлива, в следобедните часове ще има превалявания от дъжд"}
{"url": "http://www.focus-news.net/news/2019/07/15/2680278/predstoyashti-mezhdunarodni-sabitiya-za-15-yuli-agentsiya-fokus.html", "text": "*** Визита на френския президент Еманюел Макрон \r\n*** Дебат между кандидатите за лидер на Торите Борис Джонсън и Джереми Хънт \r\n*** Визита на канцлера Ангела Меркел в града, където крайно дясната Алтернатива за Германия има силна подкрепа \r\n*** Визита на словашкия президент Зузана Чапутова  \r\n*** Откриват музей, посветен на жертвите от неуспешния опит за преврат от 2016 година \r\n*** Среща на страните от МЕРКОСУР", "date": "2019.07.15", "title": "Предстоящи международни събития за 15 юли (Агенция \"Фокус\")"}
{"url": "http://www.focus-news.net/news/2019/07/15/2680279/zapochvat-goreshtnitsite.html", "text": "Днес е първият ден от така наречените Горещници. Този период обхваща дните 15, 16 и 17 юли. Сред народа Горещниците са известни още с названията: Чуреци, Блъсъци, Германовци. През първия ден от този период старите българи са загасяли огъня в огнището. Огънят се пали едва на последния ден от Горещниците. Гадаело се е какво ще бъде времето. За времето от 15 до 17 юли народът е спазвал и множество забрани както за полска, така и за женска работа. Вярвало се е, че в противен случай ще бъдат предизвикани пожари. Горещниците са свързани и със сватбената обредност на старите българи. Вярванията на Горещниците по своята същност са предхристиянски. Тези три дни са обвързани и с християнската вяра. В първия ден от Горещниците църквата почита светите мъченици Кирик и Юлита. Житието на св. Юлита разказва, че тя е живяла в град Икония със своя тригодишен син Кирик. Юлита била предадена на Христовата вяра и научила на това своя син. Кирик и Юлита загиват като мъченици на Христовата вяра. Те са жертва на гоненията срещу християните при император Диоклетиан. Част от мощите им се намират в Охрид в църквата \"Св. Богородица\". На 15 юли се почита паметта и на свети равноапостолен княз Владимир.", "date": "2019.07.15", "title": "Започват Горещниците"}
{"url": "http://www.focus-news.net/news/2019/07/15/2680280/vitseprezidentat-iliyana-yotova-shte-otkrie-mezhdunarodniya-leten-seminar-po-balgarski-ezik-i-kultura-vav-veliko-tarnovo.html", "text": "От 10.30 часа във Великотърновския университет „Св. св. Кирил и Методий“ вицепрезидентът Илияна Йотова ще открие 42-рото издание на Международния летен семинар по български език и култура. Това съобщиха от  прессекретариата на държавния глава .   \r\nВ събитието, организирано от висшето училище и Министерство на образованието и науката, ще се включат 103 участници от 33 държави.", "date": "2019.07.15", "title": "Вицепрезидентът Илияна Йотова ще открие Международния летен семинар по български език и култура във Велико Търново"}
{"url": "http://www.focus-news.net/news/2019/07/15/2680281/dobrich-otsichane-na-opasni-topoli-shte-bade-izvarsheno-okolo-teritoriyata-v-zh-k-druzhba-25.html", "text": "Отсичане на опасни тополи ще бъде извършено около територията в ж. к. „Дружба“ 25 в Добрич. Процедурата започва днес и ще продължи до 19 юли. Това съобщиха от пресцентъра на  Общината . По време на резитбата и предвид височината на тополите периметърът в радиус от 50 метра ще бъде затворен за преминаване на пешеходци. Община град Добрич призовава гражданите да не преминават в този период през територията, в която ще се извърши резитбата.", "date": "2019.07.15", "title": "Добрич: Отсичане на опасни тополи ще бъде извършено около територията в ж. к. „Дружба“ 25"}
{"url": "http://www.focus-news.net/news/2019/07/15/2680282/the-times-boris-dzhonsan-shte-dogovori-targovska-sdelka-s-tramp-ako-stane-premier.html", "text": "Фаворитът за следващ премиер на Великобритания Борис Джонсън ще се срещне с американския президент Доналд Тръмп в рамките на първите два месеца, след като заеме поста министър-председател, за да договори с него търговска сделка за след Брекизт, пише британското издание  The Times . \r\n„Ключът за всичко е САЩ. Ако постигнем търговска сделка с Америка ще се върнем много бързо на пазара за други споразумения. Това ще насърчи другите да осъзнаят, че сме сериозни“, цитира вестникът думите на съюзник на Джонсън. \r\nБившият външен министър е готов да замине за САЩ веднага щом е възможно ако стане премиер, за да осигури частично споразумение преди крайния срок за излизане на Великобритания от Европейския съюз на 31 октомври, пише изданието. \r\nПревод и редакция:", "date": "2019.07.15", "title": "The Times: Борис Джонсън ще договори търговска сделка с Тръмп ако стане премиер"}
{"url": "http://www.focus-news.net/news/2019/07/15/2680283/pravitelstvoto-shte-aktualizira-byudzheta-zaradi-zakupuvaneto-na-8-novi-amerikanski-iztrebiteli-f-16.html", "text": "Министерски съвет ще проведе извънредно заседание, на което ще бъде разгледано одобряване на законопроект за изменение и допълнение на Закона за държавния бюджет за 2019 г. Законопроектът е изготвен във връзка с придобиването на нов тип бойни самолети от въоръжените сили на страната, които са от изключителна важност за националната сигурност и отбраната на страната, за прилагане на механизмите на колективната отбрана на НАТО и общата политика за сигурност и отбрана на ЕС. \r\nПреди дни правителството одобри сделката за придобиване на 8 нови американски изтребители F-16 блок 70 за 1,256 млрд. долара. Кабинетът прие доклад, подписан от 4-ма министри, и даде мандат на министъра на отбраната да подпише четири договора. Единият договор е за самолет F-16 блок 70 с допълнително оборудване, включително учебни съоръжения и обучение; вторият договор касае бойни припаси за самолета; третият – ракетите „въздух-въздух“ и последният е за доставката на система за визуализация наблюдение и управление. В рамките на 4 документа ще бъдат изпълнени всички изисквания по доставянето на пакет на система F-16 блок 70 с необходимото оборудване за обучение и въоръжение. Самолетите са многофункционални, като 6 от тях са едноместни, а 2 са двуместни. В цената е включено и наземното оборудване.  \r\nФизическата доставка на техниката се очаква да бъде през 2023 г. Плащането ще се осъществи накуп.", "date": "2019.07.15", "title": "Правителството ще актуализира бюджета заради закупуването на 8 нови американски изтребители F-16"}
{"url": "http://www.focus-news.net/news/2019/07/15/2680284/izpalnitelnoto-byuro-na-bsp-shte-provede-izneseno-zasedanie-vav-varna.html", "text": "Изпълнителното бюро на БСП ще проведе изнесено заседание във Варна. Това съобщиха от пресцентъра на  Националния съвет на БСП . В Клуба на стопанския деятел на ул. „Драгоман” 25 от 14.30 часа ще се проведе и пресконференция. В 17.00 часа ръководството на БСП ще се срещне с хората във Фестивалния и конгресен център във Варна.", "date": "2019.07.15", "title": "Изпълнителното бюро на БСП ще проведе изнесено заседание във Варна"}
{"url": "http://www.focus-news.net/news/2019/07/15/2680285/ria-novosti-direktorat-na-nasa-obyasni-zashto-sasht-ne-sa-se-varnali-na-lunata.html", "text": "Директорът на НАСА Джим Брайденщайн в интервю за ТВ канала CBS обясни защо американските астронавти не са успели да се върнат на Луната, предава  РИА Новости . \r\nПо неговите думи, това е свързано с политически рискове, за каквито той посочва недостатъчното финансиране на космическите проекти. \r\n„Ние и сега щяхме да сме на Луната, ако не бяха политическите рискове. Казано честно, вече щяхме да сме на Марс“, заяви Брайденщайн. \r\nТой отбеляза още, че през 90-те и началото на 2000-те години, НАСА са се опитали да се върнат на Луната и да кацнат на Марс, но и двете програми са изисквали прекалено продължителна подготовка и големи разходи. При това директорът на НАСА отбеляза, че по същите причини САЩ рискуват да не се приземят на Марс и през 2024 година. \r\nОбновената лунна програма получи името „Артемида“ в чест на гръцката богиня на Луната и сестра на Аполон, както бе кръстена предишната американска лунна програма, в хода на която се твърди, че през юли 1969 година е извършено първото кацане на човек на Луната. \r\nПревод и редакция:", "date": "2019.07.15", "title": "РИА Новости: Директорът на НАСА обясни защо САЩ не са се върнали на Луната"}
{"url": "http://www.focus-news.net/news/2019/07/15/2680286/aleksandar-simov-shte-pomolya-kiril-dobrev-da-uchastva-v-benovska-pita-a-korneliya-ninova-ima-sveshtenoto-pravo-da-izbira-kade-da-govori.html", "text": "Ще помоля Кирил Добрев да участва в „Беновска пита”, а Корнелия Нинова има свещеното право да избира къде да говори. Това каза Александър Симов, народен представител от ПГ на „БСП за България”, в разговор с Илиана Беновска в седмичното обзорно политическо предаване „Беновска пита“ по „Канал 3“, съобщиха от  екипа на предаването . Той заяви позиции по следните теми: Медийната политика на БСП . \r\n„И както се казваше в една реклама – „ето този разговор чаках“ – Александър Симов! Добре дошъл Сашо, ще си говорим на ти, нали? Отговаряш вече за медийната политика на БСП, на парламентарната група. Какво мислиш да направиш, за да бъде по-ефективно, по-малко банално, извинявай, и по-изразително, а не толкова ординерно присъствието на БСП в медиите?“, попита в началото на разговора водещата Илиана Беновска. Александър Симов отговори, че според него в момента БСП изпълнява добре медийните си задачи, може би трябва да вкара по-широк кръг от говорители. Все пак БСП има парламентарна група от 79 души, сред тях има изключително добри експерти и обществото трябва да види, че имат добри идеи.  \r\n„Но дали ще ги учим на терен как трябва да се държат?“, попита водещата Илиана Беновска. Събеседникът й отговори, че с медиите трябва да се действа екстремно и обясни: „Хвърляш някого в дълбокото и той ще не ще се научава да плува. Самият аз навремето тръгнах по медиите минавайки през всякакви „мозъкобъркачки“, никой не ми е давал уроци и съвети, просто човек интуитивно научава какво да прави!“. Водещата отбеляза, че все пак трябва да има някакви знания. Народният представител отговори, че наистина човек трябва да има някаква идея, която да защити, тогава няка как „да го вкарат на тясно“. Има ли чуваемост и диалог в БСП? \r\n„Добре, но чува ли те Корнелия Нинова по тази тема и по този аспект?“, попита водещата Илиана Беновска. Гостът й отговори: „Смятам, че Корнелия Нинова знае кога да чува, когато идеите са ценни!“. „Много общо говориш, да не би и ти да си „обязден“?“, попита водещата. Симов отговори, че казва истината, а в БСП има чуваемост на различното мнение, независимо от това какво говорят плеяда от хора, гостували в предаването „Беновска пита“, за да „изразят наранените си души“. Народният представител подчерта, че в БСП може да се получи диалог, но когато той се води по правилния начин, пред партийните структури, а не някои хора да се опитват да защитават нараненото си его, за да натрупат медийни точки.  \r\n„Ти много хубаво каза, че през това диванче минават хора, които „изливат наранените си души“. Имам една молба към теб, моля да ми помогнеш, има ембарго над участия в моето предаване. Искам да те помоля да ми помогнеш да мога да имам гости от официалните, не от опозиционните!“, обърна се към своя гост водещата Илиана Беновска. Той отговори: „Кажи кого да си запиша, кого искаш!“. Тя обясни: „Кирил Добрев! Беше ми обещал, когато имахте пленум, каза, че после не знам какво. Нека да не се крият!“. Народният представител отвърна: „Имаме сделка!“. Беновска поздрави своя гост за неговата позиция. \r\nНеуспешните амбиции на Корнелия Нинова да стане министър-председател на България.  \r\n„Какво ще кажеш за това, че Корнелия Нинова, когато я избраха за председател на БСП, се зарече да стане министър-председател на държавата, но това не се получава? Не я упреквам лично, но не се получава!“, попита водещата Илиана Беновска. Александър Симов отговори, че всъщност тогава са се зарекли БСП да бъде алтернатива на ГЕРБ. Той продължи: „Пътят, по който става даването на тази алтернатива, е различен, но аз не съм я чул да каже – „на всяка цена ще бъда премиер“. Това, което Корнелия Нинова обяви като сърцевина на своята програма, беше БСП като алтернатива на ГЕРБ и БСП с нулева колаборация с ГЕРБ. И това е последователно намерение, което БСП следва!“. \r\n„Само да си обясня въпроса, за да не излезе, че я нападам. Някак си беше й гласувано доверие, че ако тя е начело на БСП, това го казвам наистина искрено, тя е толкова силна и ефективна, че наистина ще изведе БСП до по-голям връх от този на ГЕРБ и ще стане министър-председател. Защо, след като не й се получава, тя не го обяснява?“, попита водещата Илиана Беновска. Александър Симов отговори, че не вижда проблем тук и смята, че не винаги човек може да постигне от първия път целите, които си е поставил. „А от кой път Корнелия Нинова ще постигне, това не й е първия път? Първият път й беше Радев и там постигнахте целта!“, продължи водещата. Събеседникът й отговори, че на президентските избори целта наистина е била постигната, след това през 2017 г. социалистите не са успели да спечелят изборите, а последните избори са били европейски и нямат отношение към властта у нас. Още повече, че Бойко Борисов предварително е казал, че независимо от резултата на евроизборите оставка няма да има.  Управлението на ГЕРБ . \r\n„Но вие, БСП, не можете да доведете Борисов до оставка!“, заяви водещата Илиана Беновска.  \r\nАлександър Симов отговори: „Рано или късно ще го доведем!“. „Кога, на местните избори ли?“, попита водещата. Събеседникът й отговори: „Напоследък българското анализаторско пространство тъне в някакви поетични дълбини, които аз се опитвам да разбера с цялата си литературна страст. Наскоро чух проф. Антоанета Христова, която казваше следното – че нейните надежди за промяна в България са свързани с Бойко Борисов и хората около него. На допълнителен въпрос кои са хората около него с които да свържем нашите надежди, тя успя да произведе едно единствено име – Томислав Дончев и оттам нататък последва неловко мълчание. Не обвинявам нея. Тук сме се докарали до ситуация, в която трябва да си обясняваме един моноспектакъл, въртящ се около фигурата на Бойко Борисов, и да твърдим, че главният герой на този моноспектакъл няма никаква представа за безобразията, които се правят в България! Ето това не мога да приема! Казвам го, защото Бойко Борисов се опитва да наложи на всички един инфантилен сюжет. И го видяхме и на техния конгрес, колко траеше той, 56 минути ли, нещо такова! Сведе им решенията си, накара ги да гласуват колективно всички и си тръгна! Сега ние играем в спектакъла „лошите боляри“, които безчинстват по места и абсолютно невинният ръководител, който пърха с ангелски крилца и не знае нищо. Извинявайте, дали случайно има и 15% от този народ, които да вярват в този сюжет, да вярват, че Бойко Борисов е лицето на справедливостта и той ще я въздаде сред своите хора?“. \r\n„Не те прекъснах, за да изложиш всичко вдъхновено, а ти го правиш майсторски, сега ще позволиш и аз да ти кажа, няма да вляза в ролята на адвокат на Бойко Борисов, но веднага ще задам няколко въпроса.  \r\nЧисто житейски пример, че ако нещо не искаш, тоест , да участвате както казваш в този „инфантилен спектакъл“, ами недейте да участвате! Направете си вие, БСП,  вашия. Корнелия Нинова да направи своя талантлив моноспектакъл, но тя засега прави само стендъпи, които даже нямат и успеха на стендъп комедиите. Нека тя да стане център на нейния моностектакъл. Но защо тя не успява да надделее над Борисов, това ми беше въпросът?  \r\nИскате да управлявате България, но можете ли, защо тя не може да стане министър-председател? Не се нахвърляйте на Бойко Борисов, дали е справедливо или не, местните избори скоро ще го покажат!“, попита водещата Илиана Беновска. Гостът й попита какво означава да не се нахвърлят на Бойко Борисов.  \r\nВодещата отвърна: „Не той ви е крив, на вас ви е крива ракетата!“. Народният представител отговори, че БСП наистина има своите проблеми и напоследък дори твърде много анализатори ги обясняват подробно и досадно. Той подчерта, че приема факта, че социалистите имат вътрешни проблеми, но не може да приеме това да не нападат Бойко Борисов. „Аз го казвам иронично – като не ви харесва, не играйте този спектакъл!“, поясни водещата. Александър Симов отговори, че България има проблем и той се корени в личността на Бойко Борисов и методите на неговото управление. \r\nАлександър Симов заяви, че последните две години могат да бъдат разказани като поредица от влизането от скандал в скандал.  \r\n„Но кой предизвиква тези скандали, кой казва на Борисов – „излезте, г-н Борисов, навън да се разберем като мъже“? Това не е ли скандал? Откъде накъде аз, жена, пък била и лидерка на партия, ще ти кажа – „ела, Сашко, да се разберем като мъже”?”, попита водещата Илиана Беновска.  \r\nСъбеседникът й отговори, че това е скандал отпреди почти 10 години, който вече е отшумял. Водещата отговори, че той обаче е станал символен за поведението на Нинова. Той добави, че лидерката на БСП засега дава мъжки отпор на Бойко Борисов.  \r\n„Но защо, ти искаш ли да ми дадеш женски отпор? Не разбирам защо се обръщат категориите? Хайде, дай ми женски отпор, да видим кой по!”, попита водещата Илиана Беновска. Гостът й отговори: „Не ме бива по женските отпори, но въпросът е друг, Корнелия Нинова наистина успява да даде отпор на Бойко Борисов, независимо дали някой го признава или не. Самият факт, че всички влюбени във властта се занимават с нейнатна личност! Ежедневно виждаме, че цялата приватизация в България, изключително престъпна, беше сведена до приватизацията на „Техноимпекс”, защото трябва да уязвяваме Корнелия Нинова. Нормално ли е Корнелия Нинова да стане такава пресечна точка на такъв яростен скандал и спор, ако тя не притеснява Бойко Борисов?”.  \r\n„Да, нали претендира, че е силна личност! Аз съм влюбена в Корнелия Нинова, даже съм готова да приема и предложението й да стана член на БСП в „Оборище”, но Корнелия Нинова отбягва въпросите, отбягва близките срещи. Ето, питаш ме кой искам да дойде тук или аз да отида да му взема интервю, пък нека и да е като на Радев, записано, искам Корнелия Нинова! Знаеш, че не е идвала от изборите за президент, защото не може да ми отговори на въпросите. Добре, искам Корнелия Нинова! Нали тя е председател на парламентарната група, нали ти си медиен гуру!”, заяви водещата Илиана Беновска. Александър Симов отговори: „Все пак нейно свещено право е да избира къде отива и къде не!”.  „Уау, „свещената крава”, отвърна Беновска. Народният представител подчерта, че не казал, че Нинова е „свещена крава”, а че има свещеното право да избере къде да участва. „Аз го казах”, уточни водещата. „Нали още има свобода? Ако Бойко Борисов осъществи още един мандат, може и насила да ни влачат по студията да даваме отговор, но сега в момента имаме свобода! Смятам, че заради стила на Борисов България продължава да се намира на последно място във всички класации!”, добави той.  \r\n„Добре, защо като този стил „Борисов” е толкова неконвертируем и стоим на последно място в някакви класации, защо хората го избират?”, попита водещата Илиана Беновска. Александър Симов отговори, че Борисов не е избиран от хората, а от собствената си пратийна клика и техните семейства. Той подчерта, че на последните парламентарни избори ГЕРБ са получили 1,1 милиона гласа, което е 1/6 от гражданите. Останалите или са индиферентни, или отказват да го избират. Това означава, че ГЕРБ не са представителни за българския народ. „Но този отлив е обща тенденция за Европа. Тогава къде е вашата партийна клика да избере Корнелия Нинова?”, попита водещата. Гостът й отговори, че БСП също минава през своята криза. Това обаче не означава, че ГЕРБ представлява България. „Той представлява партийните кариеристи на ГЕРБ, намърдани навсякъде в местната власт в държавната администрация и техните семейства. Те имат правото да си го избират, но това не е България. Истинската България е малко по-различно понятие и тя рано или късно ще си каже думата!”, категоричен бе народният представител.  \r\n„Ти си младо момче, но аз помня времената, когато партийните кариеристи на БКП, после на БСП, тях сега ги боли и се пренася и върху теб тази болка, че вашите партийни кариеристи не могат сега да печелят, да властват и да командват процесите в България!”, коментира водещата Илиана Беновска.  \r\nАлександър Симов отговори, че едно от хубавите неща на това, че БСП е била дълго време в опозиция, е че в партията вече няма партийни кариеристи, а хора, които са там заради идеи. „Ти за какво седиш в партията, заради вдъхновение ли? Без пари?”, попита водещата Илиана Беновска. Събеседникът й отговори, че винаги го е правил по вдъхновение, без пари. „И да кажа нещо, понеже ми напомни БКП, много хубава формула има, тя е изразена от доц. Вацев, той каза така – „ГЕРБ, това е задгробният живот на БКП. И те го доказват всеки ден. ГЕРБ това е задгробният живот на БКП минус реалния социализъм плюс Бойко Борисов! Това е усмирителната риза в която живее българският политически живот!”, категоричен бе народният представител. \r\n „Разказвай ми, слушам те, толкова музика ...”, нали знаеш има една песен?”, изпях иронично в този момент Беновска на своя гост известната песен на Тоника „Разказвай ми”. \r\nМестните избори в София и отражението на намаляването на партийните субсидии. \r\n„Какво ще правите на местните избори в София? Аз дадох идея в моя коментар, ако Корнелия Нинова, както не успя да стане министър-председател, отказа да стане първия човек в държавата, председател на Народното събрание, да се устреми към четвъртия пост в държавата – кмет на София и да се кандидатира срещу Фандъкова!”, попита водещата Илиана Беновска.  \r\nАлександър Симов отговори, че може и да звучи малко банално, но в БСП има процес на номинации и накрая решава конференцията на софийската организация.  \r\n„Не ме приспивай Сашко, рано е за приказки за лека нощ!”, отвърна водещата. Гостът й отговори, че ако приемем призива на водещата, тогава трябва да попитаме ГЕРБ защо са обезкървили финансово опозицията точно в навечерието на местните избори.  \r\n„Защото най-много номинираната от партийни структури за кмет на София Мая Манолова, тя беше тази, която написа на Слави Трифонов предложението за референдума и лично го внесе в Народното събрание, какво си противоречиш? Значи, хем ГЕРБ обезкървява партиите, хем вашата любимка, която е скришният ви коз, от ръкава ще си извадите Мая Манолова за кмет на София, тя е създател на тази норма!”, подчерта водещата Илиана Беновска. Събеседникът й отговори, че не знае дали това е така, но помни, че Слави Трифонов повече от година е призовавал за това през своето шоу, а самият Симов през цялото време е обяснявал, че това е безумие. „А как става така тогава, че ГЕРБ решиха 3 години по-късно да чуят гласа на тези хора? Ти сега ми разказваш теорията, че ГЕРБ и Мая Манолова са се хванали ръка за ръка да обезкървят опозицията, тъй като чух с една голяма страст хора, които преди казваха, че партийната субсидия е необходима, сега да защитават съвършено друга позиция със същата тази страст. Това е поезия, която винаги ме удивлява!”, заяви народният представител. „Просто са узрели!”, отговори водещата на което гостът й отвърна: „А, ГЕРБ узряват, така ли? Те никога не хамелеонстват, те просто узряват, те съзряват, те помъдряват! Идва ми да стана прав и да се хвана за сърцето!”. \r\n„Много искам да дойдете на власт, за да мога да наблюдавам и вас дали всичко това, което сега критикувате, няма да го вършите вие пък, което вие упреквате уж, че било неправилно!”, заяви водещата Илиана Беновска. Александър Симов отговори категорично, че БСП няма да го вършат, най-вече защото са били наказани от своите избиратели за това, че са изменили на своите обещания. „Втори път в будна кома от тях няма да влизаме! Знаем, научихме си урока по трудния начин, с избити зъби и кръв си научихме урока! Никоя друга партия не може да го каже и това е моето основание да кажа – БСП може да управлява България и ще управлява България добре!”, категоричен бе народният представител.  \r\nПодадената и след това оттеглена оставка на Корнелия Нинова. \r\n„Затова ли Корнелия Нинова игра онази циганска игра от 90-те години „тука има – тука нема” с оставката си, толкова ли беше наранена?”, попита водещата Илиана Беновска.  \r\nСъбеседникът й отговори, че според него Нинова не е била наранена, тя просто е застанала пред конгреса, казала е своите мотиви и конгресът ги е одобрил. „Това е демокрацията, демокрацията означава – заставаш, хората гласуват и казват!”, заяви той. Водещата отвърна, че на конгреса не е имало дебати. Гостът й отговори, че това не е така и всеки, който е искал, е можел да вземе думата. Според него големият въпрос е защо хората, които са дебатирали в студиото на „Беновска пита”, не са станали в зала да изразят мнение. „Аз попитах Търновалийски и му дадох пример със себе си – аз когато искам да взема думата не чакам някой да ми я даде, а отивам и си я взимам с микрофона!”, отвърна водещата. Народният представител заяви, че противниците на Нинова са имали възможност да вземат думата, но са избрали да мълчат. „Защо са го направили е въпрос, който мен лично ме вълнува и ще ги питам!”, завърши Александър Симов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2” на 14-ти юли 2019 година.", "date": "2019.07.15", "title": "Александър Симов: Ще помоля Кирил Добрев да участва в „Беновска пита”, а Корнелия Нинова има свещеното право да избира къде да говори"}
{"url": "http://www.focus-news.net/news/2019/07/15/2680287/plenumat-na-visshiya-sadeben-savet-shte-otkrie-protsedurata-za-izbor-na-glaven-prokuror-na-balgariya.html", "text": "От 13.30 часа Пленумът на Висшия съдебен съвет ще проведе заседание, на което ще бъде открита процедурата за избор на главен прокурор на Република България. Това съобщиха от пресцентъра на  Висшия съдебен съвет . В съответствие с чл.  173, ал. 1 от ЗСВ, процедурата се открива не по-рано от 6 месеца и не по-късно от 4 месеца преди изтичането на мандата на главния прокурор. Мандатът на главния прокурор Сотир Цацаров изтича на 10 януари 2019 г.  \r\nПленумът на ВСС с решение по протокол № 13/13.06.2019 г. прие времеви график (хронограма) за провеждане на процедурата за избор на главен прокурор. Съобразно заложените индикативни срокове, Прокурорската колегия на ВСС с решение по протокол № 20/03.07.2019 г. утвърди  образец на кадрова справка по чл. 173, ал. 5 от Закона за съдебната власт, която наред с личните данни съдържа информация за висшето учебно заведение, в което кандидатът е завършил специалност „право“; номер на диплома за завършено висше юридическо образование; номер и дата на удостоверението за придобита юридическа правоспособност; общия юридически стаж по чл. 164 ЗСВ; юридическия стаж по чл. 164 ЗСВ (за всяка заемана длъжност – период и орган на съдебната власт); юридическия стаж извън органите на съдебната власт (за всяка заемана длъжност/професия – период и месторабота); трудовия стаж извън този по чл. 164 (за всяка заемана длъжност/професия – период и месторабота); информация във връзка с повишаване на място в ранг, предходна атестация (дата, резултат, период на атестиране); допълнителни квалификации и специализации, степен на владеене на чужди езици.  \r\nДо 29 юли Пленумът на ВСС ще проведе четири заседания за внасяне на предложения за кандидатури за главен прокурор. Предложения могат да правят не по-малко от трима от членове на Прокурорската колегия, както и министърът на правосъдието, като за първи път колегията ще упражни правомощието и отговорността за издигане на кандидатури за главен прокурор. Предложенията се придружават от подробни писмени мотиви и кадрова справка, по образец. Представените документи се публикуват на интернет страницата на ВСС до три работни дни от постъпването им, не по-късно от два месеца преди публичното изслушване.  \r\nДо 12 август номинираните кандидати следва да представят писмена концепция с минимално съдържание – лична мотивация за заемане на длъжността, анализ и оценка на състоянието на Прокуратурата на Република България, очертаване на достиженията и проблемите в досегашната дейност. В същия срок кандидатите представят изискуемите документи, съобразно  Правилата за избор на председател на Върховния касационен съд, председател на Върховния административен съд и главен прокурор – подробна автобиография, свидетелство за съдимост, удостоверение за липса на образувани досъдебни производства и висящи наказателни дела, документи удостоверяващи изискуемия най-малко 12 години юридически стаж, копие от диплома за завършено образование и от удостоверение за юридическа правоспособност, декларация за имущество и интереси по чл. 37 от ЗПКОНПИ, по образеца по чл. 35, ал. 4 от ЗПКОНПИ.  \r\nНа 12 септември Пленумът на ВСС ще проведе заседание за обявяване на датата, часа и мястото на изслушване на кандидатите за главен прокурор.  \r\nКрайният срок за изготвяне на докладите на Комисията по атестирането и конкурсите (КАК) към Прокурорската колегия и на Комисията по професионална етика (КПЕ) към Прокурорската колегия, за професионалните и нравствени качества на кандидатите и за публикуването им на интернет страницата на ВСС е 17 септември. Докладите съдържат заключения относно съответствието на кандидатите със законовите изисквания за заемане на длъжността; наличието на данни, които поставят под съмнение нравствените качества на кандидата, неговата квалификация, опит и професионални качества; специфичната подготовка, качествата и мотивацията за съответната длъжност. Докладите се публикуват на интернет страницата на ВСС най-малко 14 дни преди изслушването и гласуването на кандидатите.  \r\nНа 9 октомври Прокурорската колегия на ВСС ще проведе заседание за обсъждане на докладите на КАК и КПЕ и за гласуване на кандидатурите, с оглед допустимостта им.  \r\nНа 16 октомври 2019 г. е крайният срок за представяне на становища и въпроси от юридически лица с нестопанска цел, определени за извършване на общественополезна дейност, професионални организации, висши училища и научни организации. Поставените и получени въпроси и становища до ВСС и постъпилите отговори се публикуват на интернет страницата на ВСС в срок до три работни дни след постъпването им.  \r\nНа 24 октомври 2019 г. Пленумът на ВСС ще изслуша кандидатите за главен прокурор, като съгласно чл. 173, ал. 11 от ЗСВ, решението  за избор на кандидат се приема с мнозинство не по-малко от седемнадесет гласа от членовете с явно гласуване.  \r\nС решение на Пленума на ВСС по протокол № 15/11.07.2019 г. бяха изменени и допълнени Правилата за избор на председател на Върховния касационен съд, председател на Върховния административен съд и главен прокурор, приети с решение на ВСС - Протокол № 48/08.11.2012 г.; изм. и доп. с решения на ВСС - Протокол № 32/10.07.2014 г. и Протокол № 10/16.03.2017 г., като в т. 8, раздел I текстът „декларация за имотно състояние и произход на средствата за придобиване на имуществото, както и за наличие на частен интерес по смисъла на чл. 2 ЗПУКИ по образец, утвърден от ВСС“ се заменя с „декларация за имущество и интереси по чл. 37 ЗПКОНПИ, по образеца по чл. 35, ал. 4 от този закон“.", "date": "2019.07.15", "title": "Пленумът на Висшия съдебен съвет ще открие процедурата за избор на главен прокурор на България"}
{"url": "http://www.focus-news.net/news/2019/07/15/2680288/natsionalniyat-savet-za-tristranno-satrudnichestvo-shte-provede-zasedanie.html", "text": "Националният съвет за тристранно сътрудничество ще проведе заседание в понеделник от 14.00 часа в Гранитна зала на Министерския съвет. На заседанието ще бъдат обсъдени три законопроекта: Законопроект за изменение и допълнение на Закона за българските лични документи № 954-01-39; Законопроект за допълнение на Кодекса за социално осигуряване № 954-01-38; Законопроект за изменение и допълнение на Закона за семейни помощи за деца № 954-01-40.  \r\nВ рамките на заседанието ще бъде представен Проекта на Анализ на социално-икономическото развитие на страната след присъединяването ѝ към ЕС.", "date": "2019.07.15", "title": "Националният съвет за тристранно сътрудничество ще проведе заседание"}
{"url": "http://www.focus-news.net/news/2019/07/15/2680289/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изпълнение на инвестиционен проект за подмяна на уличен водопровод на ул. „Маестро Кънев“ в жк. „Овча купел“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. „Маестро Кънев“ от ул. „697“ до ул. „688“; по ул. „Рождество“ от ул. „Камелия“ до ул. „Маестро Кънев“; по ул. „688“ от ул. „Камелия“ до ул. „Маестро Кънев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Маестро Кънев“ ъгъла с ул. „Рождество“. След възстановяване на водоснабдяването е възможно временно повишаване  мътността на водата. След реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги. \r\nВъв връзка с подмяна на сградно водопроводно отклонение на ул. „Йордан Димчев“ в кв. „Челопечене“ се налага спиране на водоподаването от 09.00 до 16.00 часа на клиентите на „Софийска вода”, живеещи в района на: ул. „Йордан Димчев\", ул. „Петър Стойнов\", ул. „Стари Искър\", ул. „Лъката\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Стари Искър“ ъгъла с ул. „Лъката“.  \r\nВъв връзка с прекъсване на сградно водопроводно отклонение на ул. „Струга“ в жк. „Банишора“ се налага спиране на водоподаването от 09.30 до 18.30 часа на клиентите на „Софийска вода”, живеещи в района на: ул. „Струга“ от „бул. Княгиня Мария Луиза“ до бул. „Христо Ботев“; по бул. „Христо Ботев“ от ул. „Струга“ до „бул. Княгиня Мария Луиза“ - четни номера. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Ботев“ №146. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.07.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/07/15/2680290/denyat-15-yuli-v-svetovnata-istoriya.html", "text": "През 1099 г. кръстоносците от Първия кръстоносен поход превземат Йерусалим. Убити са около 40 000 души, множество синагоги са изгорени. През 1101 г. две кръстоносни армии преминават безпрепятствено през Балканския полуостров. На 15 юли 1240 г. в битката при река Нева руската армия на новгородския княз Александър наречен заради тази си победа Невски) разбива шведите. През 1669 г. е регистрирано е най-голямото изригване на вулкана Етна. На 15 юли 1795 г. „Марсилезата” е обявена за френски национален химн. \r\nНа тази дата през 1815 г. Наполеон Бонапарт се предава в Рошфор и по-късно е отведен на о. Св. Елена.  \r\nНа 15 юли 1916 г. Уилям Боинг създава в Сиатъл (щата Вашингтон) компанията “Боинг” – най-големият производител на самолети в света .  \r\n2018 г.  \r\nПремиерът на Хаити Джак Ги Лафонтан подава оставка след избухналите протести и размирици заради опита му да увеличи цените на горивата. \r\nРазмириците избухват след протести срещу плановете на правителството да увеличи цените на горивата до 50% в рамките на споразумение с Международния валутен фонд. \r\n2016 г. \r\nОпит за военен преврат в Турция се проваля, близо 300 са убити, а след това са арестувани 6 000 души. \r\n2016 г.  \r\n80 души са убити, а десетки - ранени, след като камион се вряза с висока скорост в тълпа от хора, събрала се за фойерверките по повод френския национален празник Деня на Бастилията в южния френски град Ница. \r\n2015 г.  \r\nСнимките от повърхността на Плутон разкриват, че е една от най-младите планети в Слънчевата система. Стръмният леден ландшафт с амплитуда от над 3 300 метра е формиран през последните 100 милиона години. Наличието на тънко летливо покритие върху стръмната топография доказва активност в недрата на планетата. \r\n2014 г.  \r\nЗагиват 23-ма човека, а над 100 са ранени при инцидент в Московското метро. \r\n2012 г.  \r\nЧервеният кръст обявява, че в Сирия конфликтът е прераснал в гражданска война и в страната вече е в сила международното хуманитарно право. \r\n2012 г.  \r\nЗа председател на Африканския съюз е избрана министърката на вътрешните работи на ЮАР Нкосазана Дламини-Зума. \r\n2011 г.  \r\nВулканът Локон в северната част на индонезийския остров Сулавеси изригва малко преди полунощ изхвърляйки вулканична пепел и скални отломъци на височина от 1500 метра. \r\n2011 г.  \r\nПри разгонване на демонстранти в Дамаск и Идлиб загиват 28 човека. \r\n2010 г.  \r\nАржентина става първата държава в Латинска Америка, която официално разрешава еднополовите бракове. \r\n2006 г.  \r\nСъветът за сигурност на ООН единодушно одобрява налагането на санкции срещу Северна Корея заради проведените ракетни изпитания. Резолюцията, приета единодушно от всички 15 членове, изисква от Пхенян да “прекрати всякаква дейност, свързана с програмата за балистични ракети”, както и задължава всички страни-членки на ООН да прекратят доставката за КНДР на ракети, ракетни компоненти, материали, стоки или технологии, които могат да бъдат използвани за създаването на оръжия за масово поразяване. По настояване на Русия и Китай резолюцията не се позовава на Глава 7-ма от Устава на ООН, която предвижда и употреба на сила, в случай че Пхенян не изпълни условията на Съвета за сигурност. \r\n1982 г.  \r\nСъстои се премиерата на филма на “Пинк Флойд” “Стената”(“The Wall”). Главната роля изпълнява Боб Гелдоф. Режисьорът Алън Паркър постига световна слава с екранизацията на прочутата рок-опера, реализирана като гигантски видеоклип. \r\n1975 г.  \r\nЗапочва съвместната американо-съветска космическа програма, с изстрелването на космическите кораби \"Съюз 19\" и \"Аполо 18\". Два дни по-късно двата кораба се скачат в открития Космос. \r\n1972 г.  \r\nВлиза в сила спогодба за създаване на Международна спътникова система и организация за космически връзки \"Интерспутник\". Тя е подписана от България на 15 ноември 1971 г. в Москва. \r\n1970 г.  \r\nОткрива се първото Световно първенство по футбол за жени. Победител става отборът на Дания. \r\n1937 г.  \r\nУнгарският дипломат Пиер де Матуска напуска длъжността пълномощен министър в София, на която е от 23 март 1935 г. Неговото място е заето от унгарският граф и дипломат Ол. Воращицки, който остава на тази длъжност до 7 септември 1939 г \r\n1931 г.  \r\nС указ е изменена дейността на Дирекция \"Храноизнос\", която започва да използва мрежата от кооперации и популярни банки и се увеличава частта на заплащането с пари (от 50 на 70 %) за сметка на държавните бонове. Ратификацията е от 30 септември с.г. \r\n1924 г.  \r\nИздаден е първият брой на обществено-политическия вестник “Le federation balkanique\", орган на Балканската комунистическа федерация. \r\nВестникът излиза два пъти месечно във Виена до февруари 1932 г. Негов редактор и основател е Д. Влахов. По-късно редактори на вестника са Н. Харлаков, А. Хелмингер и др. Сътрудничат Вл. Поптомов, П. Шатев, П. Чаулев, д-р Ф. Атанасов, Г. Бакалов и др. \r\n1918 г.  \r\nПри Марна немският генерал Лудендорф започва отчаяна последна офанзива срещу войските на Антантата. \r\nЕрих Лудендорф е немски генерал. Професионалната му кариера на военен започва през 1881 г. От 1908 г. до 1912 г. е началник отдел на главния генщаб. \r\nВ началото на Първата световна война допринася за превземането на Лиеж, а като началник на щаба на 8-ма армия заедно с генерал Паул фон Хинденбург разгромява руските войски край Таненберг и Мазурските езера. Съвместната работа на двамата пълководци продължава до края на войната, първоначално в Главното командване на Източния фронт, а от август 1916 г. Лудендорф оглавява германското Върховно военно командване (ВВК). Прокарва стопанската мобилизация, възобновява подготовката за тотална подводна война, има съществен принос за свалянето на Бетман-Хелвег от канцлерския пост през юли 1917 г., формулира условията на Брест-Литовския мир с Русия. След провала на германската офанзива през пролетта на 1918 г. настоява за незабавни преговори за примирие. По-късно променя становището си и развива идеята за продължаване на бойните действия до постигане на изгоден за райха мир. На 26 октомври 1918 г. райхсканцлера принц М. фон Баден го освобождава от заеманите постове. По време на Ваймарската република, с изключение на краткото сътрудничество с А. Хитлер и участието в пуча през 1923 г., е политически аутсайдер и страничен наблюдател. \r\n1916 г.  \r\nУилям Боинг създава в Сиатъл (щата Вашингтон) компанията “Боинг” – най-големия производител на самолети в света. \r\n1914 г.  \r\nИзбухва Първата световна война. \r\nПървата световна война (1914-1918 г.) е война между две големи групировки – Тройният съюз и Съглашението. Поражда се от неравномерното им икономическо развитие в края на XIX и началото на ХХ в., което изтласква на преден план въпроса за преразпределение на колониите в света. \r\nПовод за войната става убийството на австро-унгарския престолонаследник в Сараево от членове на сръбска националистическа организация. В отговор на този акт Австро-Унгария изпраща ултиматум на балканската държава с неизпълними условия, вследствие на което войната между тях става неизбежна. Военните действия започват на 15 юли 1914 г. и в следващите дни в конфликта се намесват Германия – като съюзник на Австро-Унгария, а Русия – на страната на Сърбия. Освен това Германия обявява война на Русия и Франция и навлиза със своите войски в пределите на неутрална Белгия. Последва и намесата на Англия на страната на Франция и Русия. В края на октомври 1914 г. австро-германският блок успява да привлече за свой съюзник Турция. Италия, която е член на Тройния съюз, проявява колебания и през пролетта на 1915 г. е привлечена на страната на Съглашението. \r\n1869 г.  \r\nВ Париж е патентован маргаринът за нуждите на флота. \r\n1840 г.  \r\nАнглия, Русия, Австрия и Прусия приемат Лондонската конвенция за оказване на помощ на Турция в борбата срещу Египет. \r\n1815 г.  \r\nНаполеон Бонапарт се предава в Рошфор и по-късно е отведен на о. Св. Елена. \r\nНаполеон Бонапарт е френски император. Роден е на 15 август 1769 г. в град Аячо, намиращ се на остров Корскика. През 1785 г. той завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялисткия метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва с цената на нови войни и победи да се задържи на императорския престол. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. \r\n1795 г.  \r\n“Марсилезата” е обявена за френски национален химн. \r\nНа 24 април 1792 г. първият конституционен кмет на Страсбург Фредерик дьо Дитрих кани в града Роже дьо Лил, за да напише нещо, което да се пее при изпращането на рейнските доброволци. На другия ден композиторът представя своята \"Бойна песен на Рейнската армия\", възприета по-късно от федералистите в Марсилия (откъдето й остава днешното име). \r\n1700 г.  \r\nВ Цариград е подписан мирен договор между Османската империя и Русия. Някои от големите европейски държави, като Англия, Австрия и др. се опитват да предотвратят неговото подписване, но след продължителни преговори Високата порта склонява да даде на Петербург Азов и околната крайбрежна ивица, с което Русия си осигурява излаз на Черно море. Русия получава и правото да открие посолство в Цариград, гарантира се и свободно придвижване на руските богомолци до Светите места в Палестина. Като цяло договорът съдейства и за нарастване влиянието на Русия сред подвластното християнско население. \r\n1669 г.  \r\nРегистрирано е най-голямото изригване на вулкана Етна. \r\nЕтна е най-високият (3 343 м) действащ вулкан в Европа. От множеството изригвания (около 135 в цялата му история) най-разрушителното е станало през 1669 г., когато провинция Катания е напълно заличена. \r\n1410 г.  \r\nВ битката при Грюнвалд полско-литовската армия нанася поражение на рицарите от Тевтонския орден. \r\n1099 г.  \r\nКръстоносците превземат Йерусалим. На тази дата са родени: \r\n1959 г.  \r\nВ Ню Йорк е роден Джо Сатриани – америански рок китарист. Започва да свири на китара на 14 годишна възраст. В края на 70-те, Сатриани се премества в Бъркли, Калифорния, където наред с работата по свои солови проекти преподава на музиканти като Стив Вай, Кърк Хамет от “Металика”, Чарли Хънтър и много други, впоследствие добили известност. През 1987 г. издава платинения албум “Surfing with the Alien”. През 1989 г. Мик Джагър го кани да участва в турнетата му в Австралия и Япония. През 1994 г., след като Сатриани замества Ричи Блекмор в европейското турне на Дийп Пърпъл, получава покана да стане постоянен член на групата. От средата на 90-те Сатриани участва в китарния проект G3, наред с китаристите Стив Вай и Тони Макълпайн. \r\n1865 г.  \r\nРоден е Алфред Чарлз Хармсуърт Нортклиф – английски собственик на вестници. През 1894 г. откупва печатния орган на Консервативната партия \"Ивнинг Нюз\" (\"Evening News\"), а през 1896 г. основава големия лондонски ежедневник \"Дейли Мейл\" (\"Daily Mail\"). През 1908 г. става главен собственик на лондонския вестник \"Таймс\" (\"Timеs\"). През Първата световна война организира печатната пропаганда в Европа против Централните сили. През 1919 г. Нортклиф е притежател на 70 периодичени издания. Той е един от обновителите на английската журналистика. \r\n1606 г.  \r\nРоден е Харменс ван Рейн Рембранд – холандски художник. Рисува портретите \"Урок по анатомия\" (1632 г.), \"Нощна стража\" (1642 г.), картините \"Завръщането на блудния син\" (около 1669 г.), \"Жертвоприношението на Авраам\" (1635 г.), \"Ослепяването на Самсон\" (1636г .), \"Даная\" (1636 г.) и др. Най-богати колекции с картини на Рембранд притежават Ермитажът в Санкт Петербург, Музеят на изобразителните изкуства \"А. С. Пушкин\" в Москва, Държавният музей в Амстердам, Националната галерия в Лондон и др. Умира на 4 октомври 1669 г. На тази дата умират: \r\n1919 г.  \r\nВ Берлин умира Херман Емил Фишер – немски химик, нобелов лауреат за химия през 1902 г. \r\nЕмил Херман Фишер е роден на 9 октомври 1852 г. в Ойскирхен, Прусия.Той е немски химик, органик и биохимик. Професор е в университетите в Мюнхен (от 1879 г.), Ерланген (от 1882 г.), Вюрцбург (от 1885 г.) и Берлин (от 1892). Изследва въглехидратите, аминокиселините, белтъците, дъбилните вещества, групата на пикочната киселина. Синтезира захари, кофеин (от 1897 г.), теобромин, пурин, веронал. Има заслуги и за стереохимията - особено на въглехидратите. Лауреат на Нобелова награда за химия през 1902 г. \r\n1904 г.  \r\nУмира руският писател и драматург Антон Павлович Чехов (1860 - 1904). Той е роден е на 29 януари 1860 г. в Таганрог, където завършва гимназия. През 1884 г. завършва Медицинския факултет на Московския университет и известно време е практикуващ лекар. Литературната си дейност започва от края на `70-те години. Негови разкази и повести са “Степ” (1888), “Припадък” (1889), “Скучна история” (1889) и сборници “На здрачаване” (1887), “Невинни думи” (1887) и др. През 1890 г. предприема пътуване до о-в Сахалин, то оставя следа в творчеството му с очерците “Остров Сахалин” (1895); разказите “На заточение” (1892), “Убийство” (1895) и др. През `80-те години се посвещава на театъра. От този период са пиесите “Иванов” (1887 - 1889), “Сватба” (1889), “Вуйчо Ваньо” (1890) и др. От 1890 г. до края на века пътува неколкократно зад граница. През 1892 г. купува имението Мелихово в Серпуховски уезд, където помага на селяните като лекар, строи училище за децата, помага на гладуващите, работи като лекар по време на холерната епидемия. От 1893 г. започва нов период в неговото творчество (разказа “Студент”), пиесата “Чайка” (1896). Пише “Три години” (1895), “Домът с мецанина” (1896), “Моят живот” (1896), “Човекът в калъф” (1898), “Дамата с кученцето” (1899), пиесите “Три сестри” (1900 - 190), “Вишнева градина” (1903 - 1904). През 1898 г. отива в Ялта, където се среща с Лев Н. Толстой, Максим Горки, И. А. Бунин, А. И. Куприн, И. И. Левитан. Избран е за почетен академик през 1900 г., но заедно с В. Г. Короленко през 1902 г. се отказва от това звание в знак на протест за отмененото звание на Максим Горки от Николай II. В областта на театъра Чехов се налага като новатор, като се отказва от деленето на персонажите на добри и зли. Писателят оказва огромно влияние върху развитието на руската и светска литература, проза и драма. Чехов е особено популярен на Запад. \r\n1291 г.  \r\nУмира германският крал Рудолф І (1218 - 1291) - създател на династията на Хабсбургите. \r\n1274 г.  \r\nУмира Бонавентура (Джовани Фиданца) - италиански философ и църковен деец, генерал на ордена на францисканците и кардинал. Той е канонизиран за светец и е обявен за един от десетте най-велики учители на християнската църква. \r\nЗа изготвянето на историческата справка на Агенция “Фокус” са използвани следните източници: \r\n             Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.15", "title": "Денят 15 юли в световната история"}
{"url": "http://www.focus-news.net/news/2019/07/15/2680291/dobrich-zapochva-vtoriyat-priem-na-dokumenti-za-finansovo-podpomagane-na-semeystva-i-dvoyki-s-reproduktivni-problemi-ot-obshtinata.html", "text": "Община Добрич информира всички заинтересовани лица, че обявява нов прием на заявления за финансово подпомагане за 2019 година на семейства и двойки с репродуктивни проблеми, с постоянен и/или настоящ адрес на територията на Общината. Това съобщиха от пресцентъра на  Община Добрич . Срокът за подаване на заявителни документи  стартира днес и е до  30 август 2019 г. включително. Място за подаване на документи е „Център за услуги и информация“, работно място „Деловодство“, ет. 1 в сградата на Община град Добрич. \r\nЗа да получат финансово подпомагане за извършване на ин витро процедури, двойките следва да отговарят на следните критерии: \r\n- да са български граждани, притежаващи постоянен и/или настоящ адрес на територията на  Община град Добрич през последните три години, като на това условие следва да отговаря поне единият от кандидатите; \r\n- да нямат задължения към Община град Добрич; \r\n- да са с непрекъснати здравно-осигурителни права; \r\n- да са пълнолетни; \r\n- да са завършили средно образование;  \r\n- да не са осъждани за престъпления от общ характер; \r\n- да не са поставени под запрещение; \r\n- да не се водят на отчет в регистрите на ЦПЗ „Д-р П. Станчев” гр. Добрич; \r\n- да са семейства или двойки, живеещи на семейни начала; \r\n- да не са роднини по права линия и по съребрена линия до четвърта степен; \r\n- да е налице доказан стерилитет /независимо с женски и/или с мъжки фактор/, лечим   единствено   с   методите   на   АРТ   и   по-конкретно   IVF   или   ICSI; \r\n- да не са одобрени за финансово подпомагане за ин витро процедури от „Центъра за асистирана репродукция” или от друга институция предоставяща финансиране за лечение на репродуктивни проблеми за същата календарна година, в която кандидатстват за финансиране със средства от бюджета на Община град Добрич ; \r\n- възрастта на жените, кандидатстващи за финансиране със средства от бюджета на Община град Добрич да съответства на Наредба № 28/20 юни 2007 г. на Министерство на здравеопазването за дейности по асистирана репродукция. \r\nНеобходимите документи за кандидатстване и Правилника за отпускане на финансова помощ за лечение на семейства и двойки с репродуктивни проблеми, с постоянен и/или настоящ адрес на територията на Община град Добрич може да намерите на следния линк в сайта на Община Добрич -  \r\nТелефон за контакти: 0893 69 11 00 Димитрина Русева – Дирекция „Хуманитарни дейности”", "date": "2019.07.15", "title": "Добрич: Започва вторият прием на документи за финансово подпомагане на семейства и двойки с репродуктивни проблеми от общината"}
{"url": "http://www.focus-news.net/news/2019/07/15/2680292/kathimerini-erdogan-chaka-hodovete-na-mitsotakis.html", "text": "Турският президент Реджеп Таийп Ердоган бе внимателен в неделя по отношение на възможно подобряване на отношенията с Гърция и настоя, че Анкара ще продължи сондажите за природен газ в Източното Средиземноморие, пише електронното издание на вестник  Kathimerini . \r\nТурският лидер заявим, че чака да види какви ще са първите ходове на новия гръцки премиер Кириакос Мицотакис, като отбеляза, че в миналото те са имали добри разговори. Ердоган посочи, че ако Мицотакис се придържа към „добрите си думи“, гръко-турските отношения може да се подобрят. Президентът отбеляза, че вече са формирани двустранни работни комисии, където трябва да бъдат предприети следващите стъпки. \r\nЩо се касае до проучванията за въглеводороди в Източното Средиземноморие, Ердоган заяви, че сондажните кораби „Явуз“ и „Барбарос“ са в района и се ползват с пълната подкрепа на турските флота и вовенновъздушни сили, като добави, че Турция не се интересува от шумотевицата срещу Турция. \r\nПревод и редакция:", "date": "2019.07.15", "title": "Kathimerini: Ердоган чака ходовете на Мицотакис"}
{"url": "http://www.focus-news.net/news/2019/07/15/2680293/pregled-na-osnovnite-temi-v-starozagorskiya-pechat.html", "text": "„Чакали ръфат трупове на умрели крави край ферма в Змейово“, е водещото заглавие на вестник  „Старозагорски новини“ . Трупове на пет умрели преди поне седмица крави и телета ръфат чакалите на метри от ферма, собственост на жител на село Змейово, алармира кметът Стоян Трифонов. На зловещата гледка той се натъкнал рано сутринта в неделя, след като цяла вечер слушал воя на дивите зверове. Едното от разкъсаните туловища намерил насред поляна, буквално на двайсетина метра от фермата на Иван Димов, следите го отвели на още стотина метра по-встрани, където сред драките преброил останките на още четири животни. Веднага е бил подаден сигнал до Областната дирекция по безопасност на храните в Стара Загора. На място са пристигнали специалисти, които иззели една търкаляща се в близост ушна марка. Пред журналисти в неделя Димов призна, че с помощта на свои работници преди пет дни завлякъл труповете на умрелите животни в драките. Няма логично обяснение защо не е повикал автомобил от екарисажа, но не крие, че смъртта на кравите е настъпила след заболяване, забелязано преди десетина дни и заради което търсил услугите на ветеринарен лекар. В стадото му от 71 животни имало и други заболели. Има съмнения, че става въпрос за предаваното от кърлежи опасно заболяване пироплазмоза. Кравите на Димов се отглеждат на свободна паша, за тях се грижи семейство роми, а на мястото, където са изхвърлени труповете, често играят деца от циганската махала, коментира кметът Стоян Трифонов. \"На този етап не знаем от какво са починали намерените животни, няма заразно заболяване, няма нужда да се всява паника. Тепърва ще се изясняват обстоятелствата\", заяви по телефона директорът на ОДБХ - Стара Загора, д-р Дамян Миков.  \r\n„Поредните промени в изборното законодателство противопоставиха управляващи и опозиция“, е сред водещите заглавия на всекидневника. „Този път \"ябълката на раздора\" е предложеното отпадане на машинното гласуване за местния вот“, е подзаглавие на вестника. Извънредно заседание на парламента ще има тази седмица заради ново предложение за промени в Изборния кодекс. То дойде от страна на ГЕРБ и касае отпадането на машинното гласуване за предстоящите местни избори, и бе прието с негативизъм от парламентарната и извънпарламентарната опозиция. По темата медията ни потърси мнението на двама народни представители от Старозагорски избирателен район: „Емил Христов: Резултатите от ЕП доказаха, че хората не са готови да гласуват машинно“, пишат още от всекидневника по темата. Зам.-председателят на парламента и депутат на ГЕРБ Емил Христов защити внесените промени, посочвайки, че те са в духа на изводите, направени от ЦИК в доклада, който беше представен в парламента. Според него разширяването на машинното гласуване застрашава легитимността на вота. \"Аз лично се страхувам, че опозицията и онези, които няма да намерят място под слънцето на местния вот, съвсем умишлено настояват за провеждането на машинно гласуване. Целта е изборите да бъдат обявени за недействителни. Такава опасност на практика има\", заяви Емил Христов. По думите му в анализа на ЦИК са поставени много въпроси, които до местните избори няма да бъдат решени. Те са свързани с доставката, одита, тестването, сертифицирането, охраната и обучението на СИК за работа с машини. \"Нека не забравяме, че изборите са в два тура. На 6 000 машини за по-малко от седмица трябва да бъде сменен софтуерът. На практика това е невъзможно. След първото гласуване всяка машина трябва да бъде транспортирана до централен склад, където да й бъде инсталиран нов софтуер и тя отново да бъде върната. Никой не дава гаранции, че този нов софтуер може да бъде изработен своевременно и да бъде тестван и сертифициран\", отбеляза Христов. В своите аргументи против въвеждането на машини в изборния процес за предстоящите местни избори от ГЕРБ изтъкват и драстичната разлика в цената за един глас. Изчисленията показвали, че гласуване с хартиена бюлетина излиза на държавата 77 стотинки, докато машинното гласуване достига 59 лв. \"Това е изключително скъпо. Европейските избори обаче ясно показаха, че хората не са готови да гласуват машинно. В Старозагорска област имахме 120 машини и са гласували само 7 000 души с тях\", коментира Емил Христов. В отговор на твърдението, че проблемите в изборните протоколи от отминалия вот са плод на човешка грешка, Христов призова политическите партии да не подценяват членовете на СИК, които самите те са излъчили. Той съобщи още, че от ГЕРБ са готови да поемат негативите от поредната промяна в Изборния кодекс, за да избегнат евентуален провал на местните избори. \"Всичко онова, което изтъкнах до този момент като причини за отпадането на машинния вот, води към опасността от обявяването на предстоящите избори за недействителни. По-добре да ни критикуват, че променяме отново изборното законодателство, отколкото да търпим негативи от евентуален провал на местния вот. Нека останалите политически сили погледнат по-сериозно на случващото се. Нека запазим спокойствие. Призовавам за отговорно отношение. Манипулация в този случай не съществува. Такава имаше единствено около аферата Костинброд\", заяви Христов. „Халил Летифов: Машинното гласуване ще върне доверието на българските граждани“, е друг акцент от новината. За разлика от ГЕРБ Движението за права и свободи категорично се обяви в подкрепа на машинното гласуване за приближаващите местни избори. Още в кулоарите на парламента от партията на Мустафа Карадайъ посочиха, че нововъведението в изборния процес гарантира сигурността на вота и ще върне доверието на българските избиратели. Пред медията ни депутатът от ДПС Халил Летифов отхвърли твърденията, че машинното гласуване излиза скъпо на държавата. \"Нека да не забравяме, че закупуването на машини е еднократен акт, след който разход за държавата ще генерира единствено тяхното съхранение. Незнайно защо обаче се отиде на вариант за наем на терминалите за гласуване и то на цена, равна на тяхното закупуване. Искам да припомня по същество обаче, че финансов ресурс държавата вече бе заделила, за да подсигури този процес. Така или иначе аз лично смятам, че гарантирането на сигурността на българските граждани няма цена\", заяви Летифов.  \r\nОт ДПС заподозряха вносителите на предложението за отпадането на машинното гласуване в тяснопартийни сметки. Халил Летифов бе категоричен, че неочакваните действия на управляващите ще доведат след себе си до напрежение и много съмнения в навечерието на изборите. \"Нямахме нужда от това. Нека просто мотивираме хората да гласуват и да отразим техния избор. Вотът следва да бъде предвидим, лесен за изпълнение, лесен за упражняване от българските граждани, а след това и точно отразен. Последното е изключително важно на фона на непрестанните грешки в протоколите, на липсващите преференции и на постоянно изоставяните някъде чували с изборни книжа. На това трябва да се сложи край. Не разбирам обаче защо правим точно обратното\", коментира Халил Летифов.  \r\n„Антипаркинг колче и големи камъни откриха в красив градски фонтан“ е друго заглавие на вестника. Огромни камъни, пръчки и... антипаркинг колче са сред \"находките\", които Общинското звено \"Озеленяване и комунални дейности\" откри при почистването на една от старозагорските атракции - фонтана в парк \"Зеления клин\". На фона на печките, хладилниците и мебелите, изхърляни ежегодно в градския канал на Стара Загора, това не е новина за особеностите на местния манталитет. \"Находките\" обаче са красноречиво доказателство, че всичко добро, направено от местната власт, трябва да бъде наказано. Просто защото така са решили някои... Кои обаче са те? \"Изключено е големите камъни и антипаркинг колчето да са хвърлени във фонтана от деца. Техни играчки - колички, кукли, топчета и т.н., открихме в отводнителната канализация\", коментира Николай Стоев, началник на Общинското звено \"Озеленяване и комунални дейности\". Както вече медията ни съобщи, фонтанът беше спрян заради проблем в отводнителната канализация, който възпрепятства изпускането на водата, вследствие на което се получи заблатяване. Стоев съобщи, че вече е установена причината - пропадане на канална тръба, за чието възстановяване трябва да се разкопае алеята в парка, което би създало проблеми на гражданите през летния сезон. Затова е решено да се направи ново разклонение на отводнителната канализация, което ще се случи догодина със средства, заложени в новия общински бюджет, когато ще се направи и основен ремонт на фонтана - подмяна на дюзи, захранващи тръби и помпи. Николай Стоев е категоричен, че Общината няма да лиши старозагорци от прохладата на фонтана в \"Зеления клин\", нито ще възпрепятства с ремонти разходките им в едноименния парк. Тази седмица водата във водното съоръжение ще бъде пусната, а изпомпването й ще става със специализирана техника - \"Вома\". Въпросът с изхвърлянето на камъни и предмети във фонтана остава на съвестта на всеки един гражданин. И не само за \"Зеления клин\", но и за всички останали градски фонтани.", "date": "2019.07.15", "title": "Преглед на основните теми в старозагорския печат"}
{"url": "http://www.focus-news.net/news/2019/07/15/2680294/politico-makron-sazdava-frenski-voenno-kosmicheski-sili.html", "text": "Тази година Франция ще разшири ресора на военновъздушните си сили (ВВС), които вече ще покриват и космическата отбрана, заяви президентът Еманюел Макрон на военния парад по случай Деня на Бастилията, пише европейската редакция на  Politico . \r\nТози ход ще доведе до преименуване на ВВС във военно-космически сили (ВКС). Общите инвестиции в новото предприятие не бяха потвърдени. \r\nСъобщението следва обещанието на президента на САЩ Доналд Тръмп да създаде американска космическа сила до 2020 г. като нов клон на военните в страната. НАТО трябва да признае официално космоса като военна област на срещата на върха през декември, предаде Ройтерс. \r\n„Новата пространствена и военна доктрина, която ми беше предложена от министерството, която одобрих, ще ни позволи да гарантираме нашата защита в космоса“, каза Макрон. „Ще засилим познанията си за ситуацията в космоса, ще защитим по-добре нашите спътници“. \r\nТози ход включва планове за създаване на „главно командване за космическото пространство“ през септември, за да контролира инициативата, каза Макрон. \r\nФренското правителство заяви миналата година, че ще направи 3,6 млрд. Евро за модернизиране на военните си спътникови системи след предполагаем опит на Русия, която вече от няколко години има ВКС, да прихване комуникациите. \r\nПревод и редакция:", "date": "2019.07.15", "title": "Politico: Макрон създава френски военно-космически сили"}
{"url": "http://www.focus-news.net/news/2019/07/15/2680295/hasan-ademov-dps-ne-e-fayl-da-ni-prikachva-kam-bsp-ili-gerb-avtonomna-politicheska-partiya-sme.html", "text": "ДПС не е „файл“ да ни прикачва към БСП или ГЕРБ, автономна политическа партия сме. Това каза Хасан Адемов от ДПС, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предaването . Той заяви позиции по следните теми: Нов стандарт ли кове ДПС в политиката?; Кой ще дойде на власт, след като ГЕРБ е толкова неуспешен?; Съвпадения между ГЕРБ и ДПС .  \r\nБеновска посрещна в студиото Хасан Адемов с въпроса „новият сезон след европейските избори като че ли даде нов елан, вдъхновение на ДПС. Нов стандарт ли ковете?“. Адемов отговори, че няма нов стандарт, защото решенията, които предлага и взима ДПС, отдавна са разположение в пространството на демократичните ценности. „Ние сме убедени привърженици на либералната идея и от тази гледна точка за нас при взимането на всички решения алфата и омегата са демократични принципи и това е изключително важно, защото съмнението в приложението, дори, на демократичните принципи застрашава самата демокрация“ обясни Адемов. Беновска помоли госта си да говорят малко по-достъпно и припомни, че председателят на ДПС – Карадайъ – в петък след централния съвет на ДПС, е клеймил ГЕРБ и е казал, че вината за всички неуспехи са на ГЕРБ.  \r\nБеновска попита Адемов накъде отива ДПС и те ли ще дойдат на власт, или ще пуснат Корнелия Нинова. Адемов отговори, че няма нищо странно в казаното от председателя на ДПС, защото отговорен за политиката на България е основният субект ГЕРБ. „Ние многократно сме заявявали, още в началото на структурирането на този управленски мандат, че тази управленска коалиция рано или късно ще доведе до катастрофални резултати“ заяви Адемов. „Ясно е, че ГЕРБ е отговорен, защото Борисов 10 години вече е начелото на властта и това са резултатите от изборите, но Вие продължавате да подкрепяте ГЕРБ за някои неща, но да сте против коалицията с ОП. Това ли е болката?“ попита Беновска. Депутатът от ДПС обясни, че когато се говори за подкрепа на някои предложения на ГЕРБ ДПС многократно са заявявали, че има съвпадение между предизборните платформи и програми и когато това съвпадение е в интерес на избирателите – ДПС нямат избор, освен да подкрепят предложените съвпадения.  Партийните субсидии; Сваляне на Нинова от лидерския пост в БСП; Машинното гласуване и манипулирането на вота; ДПС – самостоятелна партия, а не прикачвана към други \r\nБеновска го попита дали има съвпадение между предложението на ГЕРБ за субсидия от 1 лева и предложението на Делян Пеевски да няма субсидии за партиите. Адемов отговори, че предложението за 1 лев е възникнало в резултат на проблем между БСП и ГЕРБ. „Знаете, че БСП във връзка с т.н. невзети субсидии поискаха оставката на финансовия министър и като отговор на това искане дойде изненадващо предложение за 1 лев субсидия. За нас от ДПС беше ясно, че 1 лев субсидия, това беше ясно и на колегите от ГЕРБ, няма как да бъде гаранция за това политически партии да изпълняват своите функции. Затова ние предложихме 0 лева, защото няма разлика между 1 лев и 0 лева“ отговори Адемов.  \r\nБеновска попита Адемов дали ДПС ще подкрепят в зала на извънредното заседание във вторник предложението да се гласува окончателно промяната в Изборния кодекс . Адемов заяви, че  решението ще се вземе 2 часа преди заседанието, но позицията на ДПС отдавна е заявена – да има машинно гласуване като последователна политика. Относно субсидиите Адемов заяви, че когато се предлага субсидия от 1 лева, всички са наясно, че тези средства не са достатъчно за функциониране на партиите и без да се предложи друг модел на финансиране е очевидно, че няма как да продължи политическият живот в страната.  \r\n„Говори се, че 1 лев субсидия е сговор за премахване на Корнелия Нинова от поста ѝ. И че след като загуби БСП местните избори, както изглежда отсега и на фона на други противоречия и натрупани загуби, тя ще падне от позиция. И когато дойде друг председател на БСП ще се върне обратно субсидията да е 7-8 лева“ коментира Беновска. Адемов отговори, че няма да коментира конспиративни теории и в ден, в който звучи „Марсилезата“ няма как да си позволят да обсъждат такъв тип подхвърляния. Беновска отбеляза, че „Марсилезата“ не звучи във всички души и припомни, че мигранти са нахлули днес в Бастилията. Депутатът от ДПС отбеляза, че самият факт, че Европа не намира механизъм за решаване на този проблем е притеснителен и на този фон инерция и сила набират популисти и крайни националисти, защото истинските проблеми в ЕС трудно намират решение и случващото се днес е продължение на невъзможността и неспособността на ЕК и ЕП да се справят. \r\n„Защо Вие саботирахте кворума в петък?“ попита Беновска. Адемов отговори, че много се говори за машинното гласуване и ДПС са предложили и подкрепят този начин за упражняване на вота, защото един от белезите на демокрацията е да може да бъде съхранен вотът на избирателя, но искаме машинно преброяване. „В политиката, особено в предизборна ситуация, когато имаш някакви съмнения – те на практика се приемат като реалност. Когато има съмнения, че вотът на избирателя може да бъде волно или неволно манипулиран – тогава, очевидно е, че трябва да се предложат други решения и това, което ние предлагаме, е машинното преброяване, защото аргументите, с които сега се отменя машинното гласуване за местните избори, съществуваха и преди 4 месеца. Естественият въпрос, който трябва да си зададем, е кое налага отмяната на машинното гласуване на местните и на парламентарните избори?“ коментира Адемов и подчерта, че политиката „напред-назад в стил „аржентинско танго“ не води до увеличаване на доверието в изборния процес“.  \r\nБеновска сподели, че ще му покаже „американско танго“ - 11-годишно момче, този петък, успява да проникне в реплика на уебсайта за държавните избори на щата Флорида и да промени резултатите от гласуването и всичко това се случва за по-малко от 10 минути. „Това е едно от 50-те деца на възраст между 8 и 16 години, които участват в един експеримент за колкото време и как могат да бъдат манипулирани изборни резултати, имена на кандидати, общ брой и т.н. Това се случи, когато вие саботирахме вота“ отбеляза Беновска.  \r\nДепутатът от ДПС коментира, че казаното от Беновска не е разписано в изборния кодекс, защото машинното гласуване не се намира в интернет пространството и няма как да бъде манипулирано. Беновска подчерта, че не е необходимо да има интернет, защото това е машина. Адемов подчерта, че „ръчичките“, които броят изборните резултати, са изкушени от възможността да манипулират вота.  \r\n„Има ли изкушени ръчички, които гласуват на машината вместо мен? Веднага Ви давам пример – попитах и Карадайъ онзи ден – той умело ми отговори. Сърница - 60 % от гласувалите там са гласували машинно. Какъв е социалният и възрастовият състав там? Няма нито една сгрешена бюлетина“ попита от своят страна Беновска. Депутатът от ДПС отговори, че машинното гласуване гарантира за липсата на сгрешени бюлетини, но Беновска го прекъсна и подчерта, че точно сгрешените бюлетини са дали основание на ЦИК и на Информационно обслужване да създадат доклади.  \r\nАдемов заяви, че от 90-та година участва в провеждането на изборите и е виждал секционен протокол, в който пише резултат от гласуването с цифри 15, словом 20. „Изкушението да бъдат манипулирани изборните протоколи съществува. Ясно е, че противници на това, което казвам, ще ме опонират веднага с това, че всички политически партии трябва да имат представители в секционните избирателни комисии. Да, те имат представители, но не навсякъде и не навсякъде издържат докрая на изборния процес. Неслучайно ние предлагаме дискусия по това дали може да се въведе машинно преброяване на хартиените бюлетини“ коментира Адемов. Беновска попита депутата от ДПС как вижда във времето осъществяването на това предложение при положение, че отклонението с невалидни бюлетини по време на Евровота не води до промени при образуването на един мандат, а при местния вот няколко гласа могат да бъдат решаващи. „Очевидно е, че 3 месеца преди местните избори това може да се случи трудно, но ние дори сме съгласни да се отложи във времето. За тези избори да се гласува по начин, по който предлагат ГЕРБ, за да може за следващите избори да решим окончателно в малко по-спокойна обстановка този въпрос“ отговори Адемов. „Сега ще подкрепите ли машинното гласуване да падне?“ попита Беновска. Депутатът от ДПС бе категоричен, че искат машинно гласуване и ще се аргументират във входа на дискусията и ще продължават битката.  \r\n„Конституционен съд?“ попита Беновска. Адемов отговори, че ДПС нямат необходимите 48 гласа. Беновска го прекъсна и отбеляза, че с БСП ще имат. Депутатът от ДПС обясни, че в продължение на дискусията за манипулацията на гласовете – „тази манипулация да бъдем прикачвани като някакъв своеобразен файл към една или друга политическа сила на мен не ми допада, защото през всичките тези години някой си позволява да ни прикачва към БСП, към ГЕРБ, към кого ли не. Ние сме самостоятелна, автономна политическа партия, която взема своите решения на базата на убежденията и ценностите, които изповядва“ подчерта Адемов. Безплатни детски градини и учебници, намаляване на ДДС \r\n„Хайде, наистина да направим детските градини безплатни, учебниците безплатни, да се намали ДДС на определени храни, лекарства и т.н. Това би доказало, че Вие не сте, както казахте много остроумно, файл да Ви прикачат ту към едни, ту към други“ призова Беновска. Депутатът от ДПС заяви, че продължават с битката и наближава бюджетната процедура, защото данъчната политика иска сериозна дискусия. „Ние сме политическата партия, която е в основата на създаването на съвременния данъчен модел, така че имаме право да искаме дискусия за промени в данъчното законодателство“ подчерта Адемов.", "date": "2019.07.15", "title": "Хасан Адемов: ДПС не е „файл“ да ни прикачва към БСП или ГЕРБ, автономна политическа партия сме"}
{"url": "http://www.focus-news.net/news/2019/07/15/2680296/varna-v-grada-shte-se-provedat-bezplatni-konsultatsii-s-avtoritetniya-nevrohirurg-dots-d-r-zafer-orkun-toktash.html", "text": "Авторитетният неврохирург доц. д-р Зафер Оркун Токташ, известен и сред българските пациенти с успехите си при операции на гръбначния стълб и мозъчни тумори, ще гостува във Варна на 26 и 27 юли 2019 г. Това съобщиха от пресцентъра на  Здравен информационен център „Медикъл Караджъ“ . Пациенти от Варна и областта ще имат възможност за безплатна консултация със специалиста, който пристига у нас по покана на Здравен информационен център „Медикъл Караджъ“ в рамките на инициативата им да предоставят достъп на българските пациенти до най-съвременните методи в медицината.  \r\nДоц. Токташ е специализирал неврохирургия в Медицинския факултет на Мармарския Университет, където е продължил и докторантурата си. Автор е на редица научни материали в областта на гръбначно-мозъчните заболявания и е един от най-авторитетните специалисти в южната ни съседка за лечение на мозъчни и гръбначни тумори, дискови хернии на гръбначни и шийни прешлени, сколиоза и гръбначни деформации. През 2014 г. е участвал в научно-изследователски дейности в Харвардския университет. Към момента преподава в Медицинския факултет на Бахчешехирския университет и приема пациенти в болница „Медикъл Парк Гьозтепе“, където разполагат с Center of Excellence за лечение на сколиоза.  \r\nТехнологичните нововъведения в медицината доведоха до революционен напредък в областта на гръбначната хирургия през последните години. Например при дископатия, когато се налага хирургична намеса, до засегнатия участък се достига през кожен разрез от 1 – 1.5 см, като се работи със специален микроскоп за по-добра визуализация. Микрохирургичният метод е приложим както при един, така и при повече засегнати прешлени. Той е предпочитан от пациентите заради предимствата си, като например минимален белег след интервенцията, бързо възстановяване на тъканта, възможност за прохождане 6-8 часа след операцията и връщане към нормален живот след 15-20 дни възстановителен период. \r\nПациентите, които желаят да се възползват от възможността за безплатна консултация с доц. Зафер Оркун Токташ на 26-27 юли, трябва да се запишат предварително на тел. 0878 500 730, както и да предоставят медицинските документи, с които разполагат до момента.  Мисията на Здравен информационен център „Медикъл Караджъ“ е да подпомага пациенти от България при разрешаването на техния здравословен проблем, като ги свързва с водещи лечебни заведения по целия свят, включително в Турция, Германия, Испания, Австрия, Израел, Чехия, САЩ, Гърция и др. Благодарение на изградените партньорски взаимоотношения с клиники в цял свят и на натрупания опит, „Медикъл Караджъ“ може да предостави възможности за второ медицинско мнение, диагностика и лечение за всяка диагноза. Здравно-информационният център съдейства във всеки етап от лечението – както за комуникацията с клиниките, така и за организацията около пътуването, като услугите са напълно безплатни за пациента .", "date": "2019.07.15", "title": "Варна: В града ще се проведат безплатни консултации с авторитетния неврохирург доц. д-р Зафер Оркун Токташ"}
{"url": "http://www.focus-news.net/news/2019/07/15/2680297/mihail-konstantinov-po-malko-ot-1-ot-evropeytsite-glasuvat-elektronno-100-mashinno-glasuvane-lishava-golyama-chast-ot-balgarite-ot-pravo-na-glas.html", "text": "По-малко от 1% от европейците гласуват електронно, 100% машинно гласуване лишава голяма част от българите от право на глас. Това каза проф. Михаил Константинов, директор на „Информационно обслужване”, в разговор с Илиана Беновска в седмичното обзорно политическо предаване „Беновска пита“ по „Канал 3“, съобщиха от  екипа на предаването . Той заяви позиции по следните теми: Предложението машинното гласуване да отпадне за парламентарните и местните избори. Лъжите и манипулациите, разпространявани за машинното гласуване .  \r\n„Професоре, добре дошъл, да Ви изпека и аз на бавен огън! Във вторник предстои извънредно заседание на Народното събрание да се гласува този много горещ и много кръгъл въпрос бих казала, защото те го окръглят едните в една посока, други в друга за това трябва ли да има в България машинно гласуване или не. Вие станахте с вашия доклад на ИО, който предоставихте на ЦИК, станахте причина да се постави остро въпросът трябва ли да има машинно гласуване в България на фона на липсващото такова, провалящото се такова в други държави, току що прочетох за хакери в пространството, сега ще го прочета и на Вас. Докъде ще стигнем?”, попита водещата Илиана Беновска. Михаил Константинов отговори, че явно в България става все по-трудно да се различават фактите от лъжите, защото в конкретния случай лъжите вече са станали чудовищно много. „Само преди три дена чухме поредните чудовищни лъжи или ако искате неверни факти. Например машинно гласуване има в Германия, а там е забранено от Конституционния съд. Машинно гласуване има в Португалия. Няма, никога не е имало и няма и да има вероятно. Че има в Русия. Няма в Русия, в Русия сканират протоколи, но то е друго. И още няколко неверни факта. Когато човек говори неверни неща има два варианта – или той е невежа и глупак, вярва в това, което говори, но то не е вярно, или просто лъже! Така че хората, които споделят неверни факти, трябва да си изберат към коя категория спадат – към невежите или към лъжците!”, категоричен бе гостът.  \r\n„БСП към кои принадлежат – към глупавите и невежите или към лъжците?”, попита водещата Илиана Беновска. Събеседникът й отговори, че това, което е изложил преди малко, не е твърдение на БСП. Той продължи, че машинно гласуване в Европа има само в 44% от секциите в Белгия. Като цяло под 1% от европейските избиратели гласуват машинно.  \r\n„Много обичат да дават за пример Индия, само че нека да обясним и културните, и териториалните, и друг вид особености!”, продължи разговора водещата Илиана Беновска. Събеседникът й обясни, че Индия е най-голямата демокрация в света, там има около 800 милиона избиратели, но голяма част от тях са неграмотни и не ползват химикалки, така че гласуват с устройства на които има картинки. Работа на кандидатите на партиите е да разкажат на избирателите кой клавиш да натиснат. Подобно е положението и в Бразилия, където се гласува с пръстов отпечатък. „В Кения се гласува така и в други африкански държави, но това означава, че системата виси в интернет, а нещо, качите ли го в интернет, считайте, че е компрометирано!”, категоричен беше директорът на ИО. \r\n„Току що Хасан Адемов от ДПС ме обори, че машините не биха могли да бъдат манипулирани, след като аз му дадох за пример един експеримент за това как 11 годишно момче този петък е успяло да проникне в реплика на уеб сайта за държавни избори и да промени резултатите от гласуването за по-малко от 10 минути, имената на кандидатите, общия брой на гласовете и т.н., в такива детайли влизаме. Може ли една машина да бъде манипулирана?”, попита водещата Илиана Беновска. Михаил Константинов отговори, че има традиция на няколко големи хакерски групи да присъстват на всички изложения на техника за гласуване и хакват машината, което отнема няколко минути. Той продължи, че ние наистина не използваме интернет за предаване на данни, което е решено още през 1991 г., когато все още изобщо не се говорело за машинно гласуване.  \r\nМихаил Константинов обясни, че при нас информацията се пренася с флашки, но част от флашките на машините за гласуване не са пристигнали при последните избори. На въпроса на водещата какво става в този случай той отговори, че все пак има и хартиени протоколи от машините. „Но откъде да знаем, че те съответстват?”, попита водещата Илиана Беновска. Събеседникът й отговори, че няма как да знаем. Директорът на ИО обясни, че случаите, когато флашките не са били предоставени, са по-малко от 1%, но при местни избори, когато да речем на първи тур кандидатите за кмет имат равни гласове, става доста неприятно. „Аз просто искам в тази област да се говорят истини, да не се лъже така безобразно! Ще повторя – безобразна лъжа е, че в Португалия се гласува така! Безобразна лъжа е, че в Русия се гласува така, че се гласува в Холандия, че се гласува в Германия! Не, не се гласува! Това показва, че някои хора са изпаднали в състояние на тежка истерия и говорят очевидни лъжи!”, категорично заяви Михаил Константинов. \r\n„Но защо го правят, стигнахме до извода, че едните са глупави, а другите имат някакви съображения?”, попита водещата Илиана Беновска. Събеседникът й отговори, че не знае какви са им съображенията, но със сигурност може да каже, че тези хора или лъжат, или не познават материята.  \r\n„Какво Ви разтревожи, вашият анализ наистина беше тревожен и даде основание за бързи действия както на парламента, така и на юридическия екип на ГЕРБ?”, попита водещата Илиана Беновска. Михаил Константинов отговори, че в момента Изборният кодекс лишава голяма част от българското общество от право на глас. Става дума за текста, според който от следващата година всички ще гласуват само с машини. Това на първо място изисква поне 25 000 – 30 000 машини. „Така че, когато се говорят тези неща, които са потресаващи, трябва да се внимава! Сегашният Изборен кодекс на позволява на българите да гласуват, няма как да гласуват 100 % с машини! Представете си една баба, баба Гинка от Гинци, тя не пипа компютъра. Какво прави жената, отива и вижда в секцията три машини, трябва да избере няколко неща от тях, защото изборът е сложен. Какво прави бабата, защото няма хартия? Нали това са написали депутатите! В случая моето обвинение е към хората, които творят законите. Как така ще напишете от догодина 100%? Вие акъл имате ли някакъв? Ами нямате акъл!”, категоричен бе той. Директорът на ИО обясни, че на местата в Европа, където е въведено машинното гласуване, но вече е махнато, е ставало постепенно, а не изведнъж.  \r\n„Но това нали се сещате, че е направено с мнозинството на ГЕРБ?”, попита водещата. Михаил Константинов отговори: „Ами да, глупостта е на ГЕРБ, те не са някакви „свещени крави”! Да, направиха глупост! На мен ми хареса, че Дани Кирилов каза – да, глупост направихме. Да, направихте, но поне я поправете!”.   \r\n„Вие виждате, че след като сезирах Данаил Кирилов с вашия доклад, докладът е на ЦИК, но с ваши факти, видяхте, че той веднага реагира, свика комисия в Народното събрание. Вие също присъствахте!”, припомни водещата Илиана Беновска. Михаил Константинов отговори, че присъства на заседанията на комисията, а е присъствал и на заседанието, когато е взето решението за машинно гласуване, което се е провело в 1 часа през нощта. „6 000 машини за местните избори и следващата година за всичките. Изглеждаше толкова чудовищно глупаво това, че не ми се вярваше, че се случва!”, добави той. \r\n„Сега обаче остава привкус на някаква форма на манипулация, поне така се опитват БСП да го изкарат!”, продължи разговора водещата Илиана Беновска. Михаил Константинов отговори, че БСП са си избрали роля на безкомпромисна опозиция и имат своето право да го правят. Друг е въпросът колко това им помага. „Но когато няма опозиция става страшно. Ролята на опозицията е като на вълка в едно стадо – той хапе старите и болни животни и стадото е здраво! Тези, които са корумпирани и провалени политици, те няма да си отидат сами, те трябва да си отидат със скандали, нещо, което се случва и в България. В този смисъл е добре, че БСП е в опозиция, това, че не е ефективна е техен проблем, толкова могат хората, но поне ги има! Но те не лъжат за този вид гласуване, не обясняват, че го има там, където го няма! Но има една група хора, които не четат!”, категоричен бе той.  \r\n„Но кои са те, анализатори или политици?”, попита водещата Илиана Беновска. Събеседникът й отговори, че всеки може да напише в Гугъл „електронно гласуване в Европа” и там излиза списък. Водещата го направи и прочете, че държавите, в които машинно гласуване никога не е било прилагано, са Австрия, Гърция, Дания, Ирландия, Испания, Италия, Кипър, Латвия, Литва, Люксембург, Малта, Великобритания, Полша, Португалия, Румъния, Словакия, Словения, Унгария, Хърватия, Чехия, Швеция, Исландия. В Германия, Финландия, Холандия и Норвегия машини или друго електронно гласуване са били използвани, но са премахнати. В Швейцария за всички избори има комбинация от машинно гласуване с цифрови устройства и гласуване по интернет. Франция разрешава машинното гласуване в ограничени случаи основно в чужбина. Разузнавателните служби препоръчват електронното гласуване да не се използва на изборите през 2017 г. Три европейски страни използват различни вариации на машинното гласуване – в Белгия има електронно гласуване за всички видове избори и референдум частично, използват се електронни принтери, които не са свързани с интернет. Подобна технология е била прилагана и в България в някои секции. Михаил Константинов обясни, че има технология, която някои наричат машинно гласуване и която изобщо не е описана в нашия Изборен кодекс и не е релевантна в нашия случай. Става дума за сканиране на резултатите. Водещата поясни, че такава технология има в Русия. Коя партия има интерес от машинното гласуване? \r\n„Коя партия има интерес да има такова машинно гласуване от тези, които не искат да го подкрепят? За БСП обяснихте, за ДПС не ми казахте нищо?”, попита водещата Илиана Беновска. Михаил Константинов отговори, че се интересува от националния интерес и не може да каже какъв е интересът на отделните партии. Той продължи, че ако някога някакъв вид електронно гласуване стане достатъчно сигурно, то може да се въведе. Константинов поясни също така, че ГЕРБ предлагат машинното гласуване да отпадне само за 2 вида избори от 4. Предложението на ГЕРБ е машинното гласуване да остане за президентските и европейските избори. „Аз това никъде не го чувам. В България се лъже сутрин, обед, вечер и за лека нощ се лъже!”, завърши Михаил Константинов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2” на 14-ти юли 2019 година.", "date": "2019.07.15", "title": "Михаил Константинов: По-малко от 1% от европейците гласуват електронно, 100% машинно гласуване лишава голяма част от българите от право на глас"}
{"url": "http://www.focus-news.net/news/2019/07/15/2680298/pravoslavnata-tsarkva-proslavya-svetite-machenitsi-kirik-i-yulita-i-sv-ravnoapostolen-knyaz-vladimir.html", "text": "Православната църква прославя светите мъченици Кирик и Юлита и св. равноапостолен княз Владимир. По този повод от  9:00 часа, с благословението на Негово светейшество Българския патриарх и Софийски митрополит Неофит,  Негово преосвещенство Белоградчишки епископ Поликарп - викарий на Софийския  митрополит, ще оглави Архиерейска света Литургия в храм „Св. мъченици Кирик и Юлита “,  град Банкя.", "date": "2019.07.15", "title": "Православната църква прославя светите мъченици Кирик и Юлита и св. равноапостолен княз Владимир"}
{"url": "http://www.focus-news.net/news/2019/07/15/2680299/v-eparhiyskiya-manastir-sv-sv-kirik-i-yulita-v-asenovgrad-shte-se-se-otsluzhi-arhiereyska-sveta-liturgiya.html", "text": "На днешния ден Православната църква прославя светите мъченици Кирик и Юлита и св равноапостолен княз Владимир, репортер на  Агенция „Фокус“ . По този повод  в епархийския манастир „Св. св. Кирик и Юлита“  в асеновградския квартал „Горни Воден“ ще бъде отслужена Архиерейска света Литургия. Начален час 9.00 часа.  \r\nНикола Петков", "date": "2019.07.15", "title": "В епархийския манастир „Св. св. Кирик и Юлита“ в Асеновград ще се се отслужи Архиерейска света Литургия"}
{"url": "http://www.focus-news.net/news/2019/07/15/2680300/denyat-15-yuli-v-balgarskata-istoriya.html", "text": "На 15 юли 1878 г. руският императорски комисар княз Александър Дондуков-Корсаков издава заповед № 1, с която се създава Българска армия. \r\nПрез 1880 г. Българо-Македонска лига съставя “Възвание към българите\" в Пирин планина с молба свободните българи да подкрепят \"македоно-българския народ\" в борбата му с турските насилия. \r\nНа 15 юли 1966 г. е подписана Българо-съветска спогодба за изграждане на атомна електроцентрала в България .  \r\n2015 г.  \r\nПрезидентът на Република България Росен Плевнелиев присъжда орден „Стара планина“ първа степен на г-жа Марси Рийс, извънреден и пълномощен посланик на Съединените американски щати в Република България, „за изключителния ѝ принос за задълбочаване и разширяване на приятелските отношения между двете страни“. \r\n2006 г.  \r\nБъдещето на предприятията на “Булгартабак” в Стара Загора и Пловдив е обсъдено с представители на Министерството на икономиката и енергетиката и синдикатите. Върви се към продажбата на двете предприятия, но без право те да произвеждат марки на “Булгартабак”. Производството на Стара Загора и Пловдив вероятно ще бъде пренасочено към София и Благоевград. Продажбата на цигарените фабрики в Стара Загора и Пловдив има за цел да запази производството на “Булгартабак”. Има интерес към приватизацията на двете дружества. Кандидатите искат да ги купят с лиценз за производство на цигари. \r\n2002 г.  \r\nВ периода 15 - 17 юли икономическият съветник на президента Георги Първанов и нобелов лауреат Джоузеф Стиглиц критикува икономическата политика на Българското правителство и предупреждава, че конюнктурата за приватизация на БТК е неблагоприятна. \r\n1968 г.  \r\nНа 14 и 15 юли във Варшава се срещат ръководителите на петте източноевропейски държави (България, ГДР, Полша, СССР и Унгария), които изпращат писмо на Александър Дубчек с искане да спре демократизацията в Чехословакия. Тодор Живков предлага, ако се наложи, да се действа с военна сила: \"Без нашата решителна подкрепа здравите сили в страната трудно ще се организират..., (те) трябва да почувстват нашата решителна помощ, помощта на нашите партии, помощта на нашите страни, помощта на нашите въоръжени сили, помощта на Варшавския договор.\" \r\n1966 г.  \r\nПодписана е Българо-съветска спогодба за изграждане на атомна електроцентрала в България. \r\nСлед подробен технико-икономически анализ, е избрана площадка, разположена на около 4 км от талвега на река Дунав, 5 км източно от гр. Козлодуй. По изходни данни, подготвени от български институти, Топлоелектропроект - Москва и НИИПИЕС \"Енергопроект\"-София изготвят технически проект и работни проекти за първите четири блока. \r\nСтроителството на \"АЕЦ Козлодуй\" започва на 6 април 1970 г. В изграждането на уникалното и до днес за България съоръжение участват над сто хиляди строители и монтажници. \r\nНа площадката на централата са осъществени няколко изцяло български проекта, които се внедряват за първи път в световната практика при строителството на атомни електроцентрали. Въвеждането на мощностите на площадката на \"АЕЦ Козлодуй\" се осъществява на три етапа. \r\nПървият етап завършва с изграждането на І и ІІ блок, снабдени с водо-водни енергийни реактори с електрическа мощност 440 мегавата всеки (ВВЕР-440, модел В-230). Блоковете са въведени в промишлена експлоатация съответно през юли 1974 г. и ноември 1975 г. \r\nУспоредно със строителството на І и ІІ блок, през октомври 1973 г. започва изграждането на следващите два блока, което представлява вторият етап на програмата по въвеждане на мощностите. Блокове ІІІ и ІV са въведени в промишлена експлоатация съответно през декември 1980 г. и май 1982 г. Инсталираните реактори ВВЕР-440, модел В-230 имат корпуси с неръждаема наплавка и усъвършенствани системи за безопасност. \r\nВъвеждането в експлоатация на V и VІ блок с реактори ВВЕР-1000/В-320 (трети етап) е осъществено съответно през септември 1988 г. и декември 1993 г. Новите блокове са оборудвани със системи за автоматизиране на технологичните процеси. \r\nИзградено е и хранилище за отработило ядрено гориво (ОЯГ) и временно хранилище за ниско и средноактивни отпадъци. Изграден е и комплекс съоръжения за преработка на радиоактивни отпадъци (РАО) и склад за временно съхраняване на контейнери с преработени РАО. \r\n1959 г.  \r\nВ периода 2 – 15 юли в Будапеща се провежда VІ световно студентско първенство по шахмат, където българският отбор става шампион. \r\n1949 г.  \r\nСлед консултации със Сталин Политбюро на ЦК на БКП решава Великото Народно събрание да избере Васил Коларов за министър-председател, но поради неговото заболяване да му се осигури \"абсолютна почивка\" в продължение на два месеца. \r\nВасил Коларов е роден в Шумен на 28 юли 1877 г. Завършва гимназия във Варна през 1895 г. и учителства няколко години. През 1897-1900 г. следва право в Швейцария. След завръщането си в България се установява в родния си град и се отдава на адвокатска практика. Влиза в редовете на Българската работническа социалдемократическа партия в средата на 90-те г. на XIX в. През 1897 г. основава партийна организация в Никопол, а от 1902 г. е начело на социалистите в Шумен. След разцеплението на БРСДП през лятото на 1903 г. застава на страната на течението, възглавявано от Д. Благоев. От 1904 г. до 1919 г. е ръководител на социалдемократическата организация на тесните социалисти в Пловдив. От 1905 г. непрекъснато е избиран в състава на централното ръководство на партията. Избиран е многократно за народен представител. Участва като запасен офицер в Балканската война 1912-1913 г. Противопоставя се на въвличането на България в Първата световна война 1914-1918 г. на страната на която и да било от двете воюващи групировки. Има големи заслуги за разгръщане на антивоенното движение в страната от есента на 1915 г. до есента на 1918 г. В следвоенните години се включва и в международното работническо и комунистическо движение. През декември 1922 г. е избран за генерален секретар на Коминтерна. Изявява се и като един от ръководителите на Балканската комунистическа федерация. \r\nКоларов умира на 23 януари 1950 г. след продължително боледуване. След смъртта на Г. Димитров (юли 1949 г.) е назначен за председател на Министерския съвет, на който пост го заварва и смъртта му. \r\n1944 г.  \r\nБлагой Пенев става командир на Втора родопска партизанска бригада “В. Коларов”. \r\nБлагой Пенев е роден на 27 февруари 1919 г. в с. Православлен, Пловдивско. Той е политически и военен деец, генерал-полковник. Член е на БКМС от 1932 г. и на БКП от 1935 г. През 1934 г. е осъден на 5 г. затвор за революционна дейност. По време на съпротивителното движение от 1941–1944 г. действа като нелегален партиен функционер. Заловен е през 1943 г. и е интерниран в концлагера Еникьой, Ксантийско. От май 1944 г. е партизанин. Отначало е командир на чета, а от 15 юли същата година и на Втора родопска партизанска бригада \"В. Коларов\". След 9 септември 1944 г. е на работа в органите на Народната милиция и Държавна сигурност. Заема длъжностите първи заместник-министър на строежите (1952–1960 г.) и началник на Главното управление на Строителните войски (1960–1973 г.). Бил е депутат в Народното събрание. \r\n1913 г.  \r\nВ хода на Междусъюзническата война от 1913 г. ІІ Българска армия започва настъпление срещу гръцките войски по р. Брегалница (III - та и X - та дивизии) и р. Места (съответно срещу II - ра и VII - ма гръцка дивизия) и на 17 същия месец те са обкръжени в Кресненското дефиле. Това принуждава Гърция да приеме искането за примирие. \r\n1910 г.  \r\nС ираде (в Османската империя – султански указ) е одобрен приетият от Отоманския парламент Закон за спорните църкви и училища. За български се обявяват 145 църкви, спорни с Патриаршията. \r\nБългарската екзархия е Върховна национална организация на Българската православна църква. Тя е учредена със султански ферман от 28 февруари 1870 г. и просъществува до 1953 г., когато е издигната в Българска патриаршия. До освобождението на България от османско присъствие обхваща следните епархии: Търновска, Доростоло-Червенска (Русенска), Варненско-Преславска (без Варна и 12 селища, разположени между Варна и Кюстенджа), Пловдивска (от Пловдив само махалата \"Св. Богородица\" и без Станимашката каза и някои села и манастири), Софийска, Видинска, Нишка, Кюстендилска, Самоковска, Велешка, Врачанска, Ловчанска, Сливенска, Охридска, Скопска, Нишавска (Пиротска). След извоюване на националната независимост се създават още две епархии: Неврокопска и Старозагорска (90-те години на XIX в.). Създаването на Българската екзархия е резултат от дългогодишната борба на българския народ за извоюване на своя църковна независимост. По силата на султанския ферман и екзархийския устав, изработен от църковния събор, свикан в Цариград през 1871 г., Българската екзархия е призната за официален представител на българската нация в Османската империя. В устава й са утвърдени две начала: съборност (участие на духовници и вярващи в църковното управление) и изборност. Свиканият на 12 февруари 1872 г. Временен съвет на Екзархията избира за пръв български екзарх ловчанския митрополит Иларион. \r\n1880 г.  \r\nБългаро-Македонска лига съставя “Възвание към българите\" в Пирин планина с молба свободните българи да подкрепят \"македоно-българския народ\" в борбата му с турските насилия. \r\nБългаро-Македонската лига (Македонска българска лига, Македонска лига) е обществена организация, създадена през 1880 г. в Русе с председател В. Диамандиев. Тя си поставя за цел да подкрепя исканията на българите от Македония за реформи в духа на чл. 23 от Берлинския договор (1878 г.). Изработва мемоар до Европейската комисия в Цариград и до Берлинската конференция, свикана във връзка с гръцко-турския конфликт. В него се настоява за подобряване положението на македонските българи, за предоставянето им на самоуправление по подобие на техните събратя от Източна Румелия. Членовете на лигата формират \"привременно правителство на Македония\", което изработва устав за държавното устройство на областта и военна инструкция, по която да се води бъдещото въстание в Македония. Скоро след като “Възванието към българите” е публикувано, лигата прекратява своята дейност. \r\n1878 г.  \r\nРуският императорски комисар княз Александър Дондуков-Корсаков издава заповед № 1, с която се създава Българска армия. Българската армия е създадена от Българското опълчение на основата на \"Временните правила за Българската земска войска\" от 25 април 1878 г. и с гореспомената заповед на руския императорски комисар. Първоначално се нарича Българска земска войска. От 17 декември 1879 г., когато влиза в сила Привременното положение за Българската войска, се нарича Българска войска (или армия). По силата на Търновската конституция и Привременното положение на военна повинност подлежат всички български граждани от 21 до 40-годишна възраст. Попълването на числения състав става на териториален принцип, като територията на Княжеството е разделена на три военни отдела: Западен, Източен и Софийски. Офицерският състав се комплектува от възпитаниците на Военното училище в София. На тази дата са родени: \r\n1973 г.  \r\nВ Добрич е роден Иван Георгиев Бърнев  - театрален и филмов актьор. Иван Бърнев завършва НАТФИЗ \"Кръстьо Сарафов\", специалност „Актьорско майсторство за драматичен театър“, през 1996 г. в класа на проф. Стефан Данаилов, с асистенти Илия Добрев и Ивайло Христов. Влиза в екипа на Младежкия театър, където дебютира с ролята на Пинокио в представление, поставено от Андрей Аврамов. Участва в телевизионното предаване „Хъшове“ в периода 1998 - 2000 г. Следват роли в театъра, по-важни от които са „Вечеря за тъпаци“, за която печели награда „Аскеер“ за изгряваща звезда през 2002г., и „Полет над кукувиче гнездо“ на Александър Морфов, за която печели и „Аскеер“, и „Икар“ през 2011г. за ролята на ранимия Били Бибит в драматизацията на „Полет над кукувиче гнездо“ на Кен Киси, на Народен театър „Иван Вазов“. \r\nБърнев има заслуги в българското кино, с роли в съвременни филми като „Стъпки в пясъка“, „Зад кадър“ и „Лейди Зи“. През 2006 г. е номиниран за най-добра главна роля на филмовия фестивал „Берлинале“ за ролята му на младия Ян Дите във филма на Иржи Менцел - „Obsluhoval jsem anglického krále“ („Обслужвах английския крал“).  \r\n1970 г.  \r\nВ София е роден актьорът Юлиан Емилиянов Вергов. Завършва актьорско майсторство в Театрален колеж „Любен Гройс“ в класа на професор Цветана Манева през 2001 г. Дебютира на сцената на Народния театър „Иван Вазов“ в „Ромео и Жулиета“ по Уилям Шекспир, постановка на Лилия Абаджиева. Има роли в спектаклите „Чайка“ от Антон Чехов и „Хамлет“ по Уилям Шекспир в НДТ „Сълза и смях“, „Сватбата на Фигаро“ от Пиер дьо Бомарше в Малък градски театър „Зад канала“ / ДТ-Плевен, „Платонав“ от Антон Чехов в НДК-МТИ / ДТ-Сливен, „Присъдата“ по Франц Кафка, „Престъпление и наказание“ по Фьодор Достоевски в Театрална работилница „Сфумато“, „Славей беше“ по Уилям Шекспир, „Амок“ от Пол Клодел в НДК-МТИ и „Козата, или коя е Силвия?“ от Едуард Олби в Народен театър „Иван Вазов“. Освен в театъра, Вергов има роля и в телевизионния сериал „Тя и той“ по bTV. През 2010 г. се снима и в „Стъклен дом“ в ролята на безскрупулния Николай, а през 2012 г. играе Г-н Савов в „Революция Z: Секс, лъжи и музика“. Носител е на наградата „Икар“ на Съюза на артистите в България „за поддържаща мъжка роля“, за ролята на (Борис Сарафов) в \"Солунските съзаклятници\", Народен театър „Иван Вазов“, 2015. \r\n1901 г.  \r\nВ Лом е роден Кирил Борисов Дрангов  - революционер, виден деец на Вътрешната македонска революционна организация. Известен е с псевдоними като Борисов, Камен, Методи, Страхил. Кирил Дрангов е роден в семейството на българския офицер Борис Дрангов и Райна Дрангова в Лом, където баща му служи. Като ученик е доброволец в Първата световна война, в която загива баща му. Завършва Първа софийска мъжка гимназия в 1919 година и в 1921 година постъва в Юридическия факултет на Софийския университет. \r\nВлиза в редовете на ВМРО и е сред основателите на студентското дружество „Вардар“, а по-късно негов председател. Прекъсва на няколко пъти следването си поради болест и революционната си дейност. Посещава лекции в Гренобъл и Инсбрук. Завършва през 1928 година. Във ВМРО Дрангов става един от най-приближените на Иван Михайлов дейци. След убийството на Тодор Александров участва в разгрома на левицата в така наречените Горноджумайските събития през септември 1924 година, като на 12 септември застрелва Алеко Василев, а в последвалата престрелка са убити още Георги Атанасов и други техни приближени. На Шестия конгрес на организацията е избран за пунктов началник на София. Дрангов се занимава с международните контакти на организацията и в подготовката на много от терористичните актове. Дрангов ръководи убийството на генерал Александър Протогеров в 1928 година. На Осмия конгрес на ВМРО от 1932 година е избран за резервен член на Централния комитет. След Деветнадесетомайския преврат в 1934 година и забраната на ВМРО е въдворен в Лом. Освободен е през 1936 година само за да бъде въдворен отново на следната година в Севлиево, а през октомври 1938 година в Борисовград. \r\nСлед освобождението на по-голямата част от Вардарска Македония през април 1941 година Дрангов се установява със семейството си в родния град на баща му Скопие и упражнява адвокатската си професия. В началото на септември 1944 година при оттеглянето на българските войски от Вардарска Македония се завръща в София. \r\nСлед Деветосептемврийския преврат Кирил Дрангов се укрива в София, издирван от новата власт, която се разправя с членовете на ВМРО. През юни 1946 година къщата на Дрангов на улица „Цар Иван Шишман“ № 37 - зад черквата „Свети Седмочисленици“ е обкръжена. Четирийсет и пет годишният мъж се самоубива, като преди това застрелва част от обкръжилите го служители на органите на реда. В една по-сетнешна справка на ДС (от 6.ХII. 1962 г. ) се лансира версията, че „при престрелка с нашите органи е убит“, последното ѝ изречение гласи: „Той обаче убил 6 души от МВР“. Цифрата е потвърдена от донесение на агент Борис Аврамов, който съобщава, че Кирил Дрангов, преди да издъхне бил застрелял шестима от четиринайсетте агенти, изпратени да го арестуват. Гробът му и днес не е известен. \r\nСинът му Борис, завършва семинарията в София през 1976 година е поканен в Торонто от македоно-българската емиграция, за да оглави църквата Свети Георги.След падането на комунизма в България през 1989 г. дъщерята на Кирил Дрангов - Райна Дрангова - е сред създателите на ВМРО-СМД в София. \r\n1854 г.  \r\nВ Ловеч е роден Васил Радославов (1854 - 1929) – седмият министър-председател на България. През 1882 г. завършва правни науки в Хайделберг, Германия. От 1884 г. до 1886 г. е министър на правосъдието в кабинетите на Петко Каравелов и митрополит Климент. В периода 1886 - 1887 г. е министър-председател, министър на финансите и министър на вътрешните работи на Княжество България. Образува собствена Либерална партия (радослависти). През 1887 - 1894 г. участва в обединената опозиция срещу Стамболов. Сътрудничи в редактирането на в. “Народни права”. През 1894 г. става министър на правосъдието и министър на народното просвещение в кабинета на д-р Стоилов. В периода 1899 - 1900 г. е министър на вътрешните работи в кабинета на Тодор Иванчов. През 1903 г. е осъден от Държавния съд за измяна на отечеството на осем месеца затвор с лишаване завинаги от граждански и политически права (процесът срещу участниците в радослависткия режим), като впоследствие е амнистиран от стамболовистите. От 1913 до 1918 г. е министър- председател на Царство България. От 1913 г. до 1915 г. е министър на вътрешните работи и народното здраве. В периода 1915-1918 г. е министър на външните дела и изповеданията. През 1918 г., след Солунското примирие, емигрира в Германия. През 1922 г. е осъден задочно по Закона за съдене на Виновниците за националните катастрофи. Умира на 21 октомври 1929 г. На тази дата умират: \r\n2011 г.  \r\nУмира Владимир Иванов Голев -  поет, драматург и писател-белетрист. \r\nРоден е на 20 август 1922 година в Банско. Участва в нелегалната дейност на Работническия младежки съюз. През 1947 година става член на Българската комунистическа партия. През 1950 година завършва право в Софийския университет. Работи като редактор в Радио София от 1950 до 1950 г. и от 1956 до 1961 г. Редактор е във вестник „Студентска трибуна“, Сценарната комисия при Студия за игрални филми. Главен редактор на списание „Септември“.[2] Автор е на стихове, поеми, повести, романи, драми, очерци, мемоари, есеистика и на мемоарно-биографичната книга „Спомени за старата къща“. Носител на Димитровска награда за стихосбирката си „Мироздание“. Носител е на Голямата награда в конкурса за криминален разказ „Атанас Мандаджиев“. \r\n2002 г .  \r\nУмира Любомир Христов Далчев - художник и скулптор. \r\nРоден е в Солун в семейството на юриста кукушанец Христо Атанасов Далчев и прилепчанката Виктория Матеева Димшова. Брат е на поета Атанас Далчев и на архитекта Борис Далчев. През 1926 г. завършва живопис в Художествената академия в София в класа на проф. Никола Маринов. Две години по-късно завършва скулптура в Римската академия на изящни изкуства при проф. Лупи, в същия клас с Алберто Джакомети и Сретен Стоянович. Продължава и прави специализация по пластична анатомия при проф. Анри Мез в Екол де Боз` Арт в Париж през 1929 г. \r\nПри завръщането си в България се включва активно в художествения живот в страната, като участва в почти всички провеждани изложби и става член на Дружеството на новите художници. Твори живопис от 1926 до 1933 г., но много от картините му – портрети и фигурални композиции – биват унищожени при бомбардировките над София през 1944 г. \r\nСлед 1933 г., когато за първи път излага свои рисунки по пластична анатомия и пластика, се ориентира основно към скулптурата, в различните ѝвидове и жанрове: малка пластика, монументална пластика, декоративна пластика по екстериора на сградите на БНБ, Софийския университет, ЦУМ, интериора в Съдебната палата и др. Между 1935 и 1937 г. преподава пластична анатомия в Художествената академия. По-късно е професор по Монументална скулптура. Далчев създава още фигури за Централните софийски гробища, паметник в Дряново на падналите във войните, монументи за моста „Игото“ и „Рачо Ковача“ Габрово. Името на Далчев става известно в Европа. През 1942 г. проф. Мавродинов издава негова монография на немски и български. Многократно бива официално канен за скулптор на град Франкфурт в Германия, но той отказва поради властващия по това време в страната нацизъм. \r\nВ периода до 1960 г., проф. Любомир Далчев е включен в групата за Паметника на Съветската армия в София. Прави много паркови скулптури и паметници на историческа тематика, които са изложени в паркове в София, Варна, фонтан в Русе, Златни пясъци (скулптура на Орфей) в Смолян, Велико Търново, Добрич (паметник на Йордан Йовков), Шумен, с. Брусен и в Скопие (паметник на Гоце Делчев). \r\nСлед 1960 г. творбите му стават по-експресивни и обемни по форма, твори много цикли от скулптури в естествен ръст: поп Богомил – керамика (забранен като формалистичен). Преломен момент е забранената като формалистична скулптура „Бунт“, с която той се отделя значително от каноните на соцреализма. По-късно е изнесена от България. Това довежда до забрана за публикуване на 2 негови монографии, готови за печат. \r\nАвтор е на комплекса от композиции в Братската могила във Пловдив отразяваща историята на Пловдив след Освобождението. Участва в международни Биеналета в Антверпен, Сао Паоло, Монреал, Дели, Милано. Има творби в музеите на Атина, Скопие, Монреал, Санкт Петербург, Москва и редица колекционери в САЩ. За Варна създава статуя на Коперник, в София е автор на паметника на Климент Охридски до Народното събрание. Монументални творби на Далчев от този период се съхраняват в Националната художествена галерия, Софийската градска галерия, Пушкински музей (Москва), Ермитажа в Санкт Петербург, в художествени галерии в Одеса, Баку и др. \r\nПрез септември 1979 г. проф. Любомир Далчев е във Виена за своя изложба, придружен от съпругата си Ана Далчева (също скулпторка). По повод закриването на изложбата Далчев обявява намерението си да дари на българската държава експозицията си и иска да емигрира със семейството си в САЩ. Въпреки даденото му обещание от българското правителство за 10-годишен паспорт, лично пратено от Мирчо Спасов, такъв документ не му е доставен. Първите 5 години прекарва в Кливланд, Охайо, Умира на 11 юли 2002 г., месеци преди да навърши стогодишен юбилей. Погребан е в забележителния архитектурен комплекс „Кристалната катедрала“ в Гардън Гроув близо до Дизни ленд и Юнивърсал пикчърс на юг от Лос Анжелис. \r\nУдостоен е с ордените „Народна република България“, II степен (1959), „Кирил и Методий“, I степен (1963), с Димитровска награда (1971) и орден „Стара планина“, I степен – след 1989 г. \r\n1982 г.  \r\nУмира Карло Тодоров Луканов - юрист и политик от БКП, заместник-председател на Министерския съвет и министър на външните работи на България от 11 август 1956 до 27 ноември 1962 г. Син е на Тодор Луканов и баща на Андрей Луканов – също активни дейци на БКП. Карло Луканов е роден на 1 ноември (20 октомври стар стил) 1897 г. в Плевен, в семейството на активния социалдемократ Тодор Луканов. Между 1913–1917 г. е ученик на гимназията в Плевен. Член е на БКМС от 1913 г. и на БРП (к.) от 1917 г. През същата година завършва Школата за запасни офицери и участва в ПСВ като част от 26-ти артилерийски полк. Бил е секретар на Плевенското дружество на БКМС. \r\nОт 1918–1923 г. е студент по право в Юридическия факултет на Софийския университет „Свети Климент Охридски“ и стажант при адвокат в Плевен. След атентата в „Света Неделя“ през 1925 г. е арестуван за нелегална дейност и осъден на 4,5 г. затвор, но през 1926 г. е амнистиран. Между 1919–1923 г. членува в окръжната КК. От 23 юни 1924 г. емигрира за Австрия. Между 1924–1926 г. е член на областната тройка, но попада в затвор за една година през 1925 г. От 1926–1944 г. заминава за Съветския съюз, където работи като служител в строително предприятие. В периода 1927–1944 г. е член на Всесъюзната комунистическа партия (болшевики) и депутат в Москва (1934–1939). През 1936 г. заминава за Испания, където остава до 1938 г. и заема ръководни постове в състава на Интернационалните бригади, подкрепящи републиканското правителство по време на Гражданската война. След завръщането си в Москва работи в Коминтерна, а от 1941 г. – в българоезичното радио „Христо Ботев“.  \r\nСлед 9 септември 1944 г. се връща в България и до септември 1945 г. e член на комисията по управлението в ЦК на БРП (к.). Между 1945–1946 г. е директор на Българското радио в София. След това е подпредседател на Държавната планова комисия (1947-1949) и същевременно от януари 1948 подпредседател на Комитета за наука, изкуство и култура. През 1949 г. е председател на КНИК, а от 5 декември 1949 до 28 февруари 1952 г. и на Държавната планова комисия. Бил е и заместник-председател на Министерския съвет (1952-1954). \r\nОт 7 юни 1950 г. е кандидат член на ЦК на БКП, а от 4 март 1954 г. и пълноправен член на ЦК на БКП. Остава такъв до края на живота си. През 1954 година е отстранен от вицепремиерския пост, изглежда защото подразнил премиера със свой коментар за литературата, област, която Червенков смята са свой приоритет. Между 1954–1956 г. е посланик на България в Съветския съюз, Монголия и Финландия. След завръщането си в България е министър на външните работи в правителствата на Антон Югов от 11 август 1956 до 27 ноември 1962, за кратко и заместник-председател на Министерския съвет (1956-1957). Последно е посланик в Швейцария (1963-1966). \r\nКарло Луканов умира на 15 юли 1982 г. в София, България. \r\n1965 г.  \r\nУмира Георги Иванов Манев  -  физик, професор, първият университетски преподавател по теоретична физика в България. Завършва Физико-математическия факултет на Софийския университет (1905), работи като учител по физика и математика в Търновската мъжка гимназия и специализира теоретична физика в Тулуза, Франция (1913 – 1914). \r\nВъв Физико-математическия факултет на Софийския университет е избран за асистент по физика през 1919. Спечелва конкурса за доцент по математическа физика през 1921 година, а от 1925 е извънреден професор по теоретична физика. Избран е за ръководител на катедрата по теоретична физика през 1935 година. Бил е декан на Физико-математическия факултет (1926 – 1927 и 1930 – 1931), ректор на Софийския университет (1936 – 1937) и министър на народното просвещение през 1938 година. Написал е първия български университетски учебник по теоретична физика „Увод в теоретичната физика“ I и II част (1938 – 1940) и „Увод във векторното смятане“ (1934). Има над 30 научни публикации, половината от които са отпечатани във френски, немски и английски научни списания, а останалите са отпечатани на български език в Годишника на Софийския университет. \r\n1918 г.  \r\nУмира Димитър Кирков Кирков  -  военен деец, генерал-майор, началник на 8-ма пехотна тунджанска дивизия по време на Балканската война (1912 - 1913). \r\nДимитър Кирков е роден 8 януари 1861 г. в Сопот. През 1879 г. завършва в първия випуск на Военното училище в София и на 10 май 1879 е произведен в чин прапоршчик. През ноември 1879 е приравнен на подпоручик, а на 16 юли 1881 година е произведен в чин поручик. От 24 август с.г. е деловодител на Пловдивския военен съд, след което е член на същия съд, след което е командир на сапьорна рота. \r\nУчаства в Сръбско-българската война през 1885 и е награден с медал за участие във военните действия. \r\nНа 11 септември 1885 е произведен в чин капитан, а на 11 март 1886 е назначен за командир на 2-ра дружина от 10-и пехотен родопски полк в Хасково, където е председател на полковия съд и завежда домакинството на полка. По-късно е назначен за командир на 2-ра дружина от 13-и пехотен рилски полк в Самоков, като е и председател на полковия съд. \r\nНа 17 април 1887 е произведен в чин майор и на 1 ноември 1888 година е назначен за началник на полковото военно окръжие в Стара Загора. На 20 ноември 1891 е преместен за началник на 2-ро пловдивско военно окръжие, а в началото на следващата година произведен в чин подполковник (1 януари 1892). През 1900 година се формира 7-и резервен полк и подполковник Кирков е назначен за негов първи командир. След това последователно командва 22-и тракийски и 21-и средногорски полк. \r\nНа 1 януари 1896 е произведен в чин полковник. От 1 януари 1898 е началник на домакинското отделение във Военното министерство, а от 18 февруари 1900 година е командир на 1-ва бригада от 2-ра пехотна тракийска дивизия.[1] В периода 1903 - 1912 командва 2-ра бригада от 5-а пехотна дунавска дивизия \r\nУчаства и в Балканската, Междусъюзническата и Първата световна война, като по време на Балканската война при атаката на Одрин за първи път в историята на военното дело въвежда изобретения от него „огнен вал“ при артилерийска подготовка преди щурм. \r\nНа 20 януари 1912 е произведен в чин генерал-майор, през Балканската война (1912 - 1913) е началник на 8-а пехотна тунджанска дивизия, а през Първа световна война (1915 - 1918) е началник на Главното интендантство при Военното министерство (1915 - 1916). \r\nГенерал-майор Димитър Кирков умира на 15 юли 1918 г. в София. \r\n1907 г.  \r\nУмира Трендафил Атанасов Думбалаков  - военен и революционер, войвода на Вътрешната македоно-одринска революционна организация. Думбалаков е роден в 1889 година в лъгадинското село Сухо, тогава в Османската империя, днес Сохос, Гърция. Брат е на Димитър и Михаил Думбалаков, а баща му и двамата му чичовци загиват в съпротивата срещу османската власт. Учи във Военното училище в София, но се отлъчва и става четник на ВМОРО. Влиза в четата на Христо Цветков. На 15 юли 1907 година заедно с Атанас Попов оглавява костурската чета, която саможертвено остава на позицията в епичното сражение на връх Ножот.  \r\n1849г.  \r\nУмира Светослав Николов Миларов-Сапунов  -  писател, историк и публицист. \r\nМиларов е роден през 1849 година в Габрово. Син е на Никола Сапунов, участник в църковната борба, и брат на Илия Миларов, общественик и директор на Народната библиотека в София. Името Миларов е превод на Сапунов. Светослав учи в Загреб, Цариград и другаде. Сътрудник е на Петко Славейков и съредактор на вестник „Македония“. Сътрудничи и на други български вести в Цариград. Поддържа връзки със Стефан Веркович.[1] Прекарва повече от година в цариградския затвор, революционерите го обявяват за турски шпионин. Бяга от затвора и заминава за Русия. Редактор на вестниците „Възраждане“ (1876), „Марица“ (1879) и „Независимост“ (1880-1881). Чиновник е във външното министерство (1879-1881 и 1883-1884). \r\nОт 1884 Миларов е действителен член на Българското книжовно дружество. Автор на драмата в стихове Паданието на Цариград, на спомени, дневници и други. В края на 80-те години Миларов, както и други проруски ориентирани общественици, емигрира в Одеса. В началото на 1889 година той оглавява група, включваща още Константин Попов, Петър Мусевич, о.з. поручик Георги Василев и о.з. капитан Йордан Белев, която си поставя за цел убийството на княз Фердинанд. С помощта на Драган Цанков те се свързват с Александър Кривцов, представител на руската организация Славянско благотворително общество, който ги снабдява с оръжие и пари. Получил разрешение за връщане в България, през април Миларов пристига в София, след което заедно с Попов започват да следят Фердинанд и на няколко пъти се доближават до него. Те така и не стрелят по княза и скоро се отказват от цялото начинание. През 1891 година, по време на разследването на атентата срещу Стефан Стамболов, при който е убит министъра на финансите Христо Белчев, полицията достига до част от информацията за заговора от 1889 година. Макар в действителност да нямат отношение към атентата срещу Стамболов, Миларов и Попов са признати за виновни и са осъдени на смърт. На 15 юли 1892 година Светослав Миларов е обесен в двора на Черната джамия в София. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.07.15", "title": "Денят 15 юли в българската история"}
{"url": "http://www.focus-news.net/news/2019/07/15/2680301/sport-rusiya-zashtiti-titlata-si-v-ligata-na-natsiite-sled-31-na-finala-sreshtu-domakinite-ot-sasht.html", "text": "Националният отбор на Русия успя да защити титлата си в Лигата на нациите и да спечели трофея за втора поредна година. \"Сборная\" се наложи над домакините на финалите от САЩ с 3:1 в големия финал на финалната шестица на най-комерсиалния турнир, игран тази нощ пред близо 4500 зрители в зала \"Кредит Юниън 1 Арена\" в Чикаго. По този начин Русия защити трофея си от 2018 година, когато на финала би категорично Франция, която също беше домакин на финалния турнир, с 3:0 гейма. Ако се включат и титлите на руснаците от Световната лига, чийто наследник се явява Лигата на нациите, то това е 5-а в историята им. Въпреки загубата, сребърните медали са крачка напред за САЩ, които през 2018-а спечелиха бронзовите отличия.", "date": "2019.07.15", "title": "Спорт: Русия защити титлата си в Лигата на нациите след 3:1 на финала срещу домакините от САЩ"}
{"url": "http://www.focus-news.net/news/2019/07/15/2680302/kyustendil-kmetovete-na-selata-shte-provedat-mesechno-saveshtanie-s-predstaviteli-na-obshtinska-administratsiya.html", "text": "Кметовете на селата ще проведат месечно съвещание с представители на общинска администрация. Това съобщи за  Радио „Фокус” – Кюстендил  Пламен Илиев, кмет на село Соволяно. Заседание ще започне от 10.00 часа в залата на Община Кюстендил. Сред основните теми, които ще бъдат обсъждани на заседанието, са започналата жътвена кампания и дейностите по прибирането на реколтата и пожарната безопасност. Ще бъдат обсъдени и заповеди, издадени във връзка с използването на питейна вода през летния сезон и снабдяването на местното население с дърва за огрев. В рамките на съвещанието ще бъдат обсъдени и текущи въпрос, касаещи взаимодействието на кметовете на селата с общинската администрация. \r\nВенцеслав ИЛЧЕВ", "date": "2019.07.15", "title": "Кюстендил: Кметовете на селата ще проведат месечно съвещание с представители на общинска администрация"}
{"url": "http://www.focus-news.net/news/2019/07/15/2680303/viktor-orban-ungariya-veche-ne-zavisi-ot-evropeyskoto-finansirane.html", "text": "Унгарското правителство е успяло да наложи декларираната воля на унгарците, които гласуваха на изборите за Европейски парламент, като е поставило хора на високопоставени длъжности в Европейския съюз, които уважават народите и се противопоставят на миграцията, заяви премиерът на страната Виктор Орбан, цитиран от електронното издание  Hungary Today . \r\nОрбан настоя, че много от проблемите на Европа са свързани с лидери в ЕС, които подкрепят миграцията. \r\nТой каза, че кандидатът на социалистите Франс Тимерманс, \"кандидатът на [американския милиардер Джордж] Сорос\" е бил торпедиран. Междувременно лидерът на Европейската народна партия Манфред Вебер, добави премиерът, няма да бъде ръководител на Европейската комисия, защото си е позволил да говори \"неуважително за гражданите на няколко страни, включително Унгария\". \r\n\"Западняците и Централна Европа се съгласиха за германския министър на отбраната Урсула фон дер Лайен\", добави Орбан. Вишеградската група я е класирала на трето място в списъка си и сега ще има шанс председателството на комисията да направи Европа силна, като същевременно се зачитат националните интереси, каза той. Орбан също така подчерта икономическите резултати и политическата стабилност на групата, която „защитава интересите на 63 милиона души с необходимата тежест”. \r\nУнгарският лидер заяви, че Централна Европа е била подкрепена от Хърватия и Румъния, когато става въпрос за номиниране на висши европейски служители. \r\nЩо се отнася до фон дер Лайен, Орбан заяви, че самият избор на „германска майка на седем деца“ показва „ветровете на промяната“ в Брюксел. Той добави, че би било преждевременно да празнуваме на този етап, тъй като последните пет години бяха свидетели на \"много грешки в Брюксел\" по отношение на тероризма, обществената сигурност, миграцията и икономиката, които \"трябва да бъдат отстранени\". \r\nВ отговор на въпрос за заявената подкрепата на депутата от управляващата партия „Фидес“ за опозиционния евродепутат от Демократическата коалиция Клара Добрев да заеме поста вицепредседател на Европейския парламент – жест, отхвърлен от самата Добрев – Орбан посочи, че „дясното е националистическа сила, докато лявото е интернационалистко“ и „защитата на родината е морално задължение за десницата, но очевидно това не е случаят при левицата“. \r\n„За левицата... да навреди на Унгария очевидно не е достатъчно голяма цена за отслабване на дясното си крило“, добави той. \r\nЩо се отнася до фискалната политика на ЕС през следващите пет години, Орбан заяви, че Унгария вече не зависи от финансирането от ЕС и добави, че икономиката на Унгария може да процъфтява без тези средства. \"Но, разбира се, е по-лесно да успеем, ако бюджетът на ЕС също подкрепя целите на Унгария.\" \r\nОт друга страна, Орбан заяви, че миграционният натиск върху Европа ще продължи да нараства. Досега европейските про-миграционни лидери подкрепиха мерки за граничен контрол „целящи легализиране на нелегалната миграция“, настоя той. Унгария, от своя страна, иска да разреши проблема с намаляващото население чрез мерки за подкрепа на семействата, добави унгарският лидер. \r\nОрбан настоява, че про-миграционните политици дължат своята подкрепа на „агресивни, непрозрачно финансирани фалшиви граждански организации“, които са в малцинство, когато става дума за мнения относно миграцията. Той добави, че \"международните мрежи зад тях, с Джордж Сорос като емблематична фигура\" искат да създадат идеята, че западните европейци \"приемат мигранти с отворени обятия\". Той каза, че такива организации са получили големи суми от бюджета на ЕС. Унгария иска да попречи на НПО да получат достъп до средства на ЕС, които подкрепят подобни организации, каза Орбан. Финансирането за такива групи трябва да бъде от държавите-членки, добави той. \r\nПревод и редакция:", "date": "2019.07.15", "title": "Виктор Орбан: Унгария вече не зависи от европейското финансиране"}
{"url": "http://www.focus-news.net/news/2019/07/15/2680304/dobrich-dvizhenieto-po-chast-ot-patya-dobrich-s-balik-se-osashtestvyava-s-povisheno-vnimanie-do-kraya-na-mesetsa-poradi-remontni-deynosti-na-asfaltovata-nastilka.html", "text": "Движението по част от път III-7105 Добрич – с. Балик се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Ремонтът се очаква да приключи до края на юли, предаде кореспондентът на  Радио „Фокус” – Варна . В Добрич продължава ремонтът по част от бул. „Добруджа“, в участъка от кръстовището на бензиностанция „Шел“ в посока кв. „Рилци“. Временната организация на движение на автомобили важи до приключване на планираните дейности. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Няма въведени промени в движението на автомобили в областта по републиканската пътна мрежа. В Добрич времето е ясно и слънчево, с незначителна облачност, тихо е, температурата на въздуха е около 14 градуса.  \r\nЖулиета НИКОЛОВА", "date": "2019.07.15", "title": "Добрич: Движението по част от пътя Добрич – с. Балик се осъществява с повишено внимание до края на месеца поради ремонтни дейности на асфалтовата настилка"}
{"url": "http://www.focus-news.net/news/2019/07/15/2680305/pregled-na-osnovnite-temi-v-dobrudzhanskiya-pechat.html", "text": "„420 хил. лв. от държавата за да се разбере колко и къде са туристите“,  съобщава на първа страница вестник  „Добруджанска трибуна“ . Районите, които ще се проучват са Дунавски, Старопланински, Софийски, Тракийски, Долината на розите, Рило-Пирински, Родопски, Варненски черноморски и Бургаски черноморски. Министерство на туризма е обявило обществена поръчка за маркетингово проучване на деветте туристически региона в страната. Министър Николина Ангелкова тези дни вече е обявила, че международната консултантска компания „Ърнст и янг“ е готова с проучване и разработени модели за подкрепа на организирания туризъм, чрез който да бъде увеличен потокът на туристите в нашата страна.  \r\n„Община Добрич: предстои резитба на опасни тополи“, съобщава изданието. От днес в следващите четири дни ще се отсичат опасни дървета на територията на жилищния комплекс „Дружба“ 25. В рубриката „Новини“ – „Художествената галерия в Добрич получи награда от Парламента“. Културната институция е удостоена с отличието, заслужена оценка за високия професионализъм. След гласуване в Комисията по образование и наука в 44-то Народно събрание директорът на художествената галерия в Добрич Недко Недков е получил наградата „Училището в музея, музеят в училището“. Три са наградените институции, определени от тричленно жури. Добричката галерия поделя втората награда със Специализирания музей за резбарско и зографско изкуство в Трявна.  \r\n„Зам. министърът на труда и социалната политика открива семинар в Добрич“, съобщава всекидневникът. Д-р Султанка Петрова е поканена да открие семинар за новите моменти в стратегията за корпоративната социална отговорност, Закона за предприятията на социалната и солидарна икономика и представяне на мярката „Продукт на социално предприятие“. Форумът е организиран утре в зала „Европа“ на Областна администрация -Добрич.  \r\n„Фолклор без граници“ отново в Добрич“, с това заглавие излиза днес вестник „Нова добруджанска трибуна“. От 22 до 24 юли в града ще се проведе международният фестивал. Изданието се организира съвместно с  Националната секция на CIOFF-България. Това е Международният съвет на организаторите на фестивали за фолклор и традиционни изкуства, асоцииран член на ЮНЕСКО. Вестникът помества програмата както и обширна, любопитна информация за участниците от различни страни. „Започна военноморското учение „Бриз 2019“, съобщава изданието. До 21 юли българските военноморски сили провеждат националното учение. То е отворено за участие на ВМС от страни членки на НАТО. Учението се провежда в териториално море, прилежащата зона и изключителна икономическа зона на Република България, в райони, които са обявени своевременно. Българските ВМС участват с 18 бойни и спомагателни кораби и катери, 2 вертолета и с 900 души личен състав. „Финансово подпомагане на семейства и двойки с репродуктивни проблеми в Добрич“, съобщава вестникът. Общината информира всички заинтересовани лица,че обявява нов прием на заявления за финансово подпомагане за 2019 година на семейства и двойки с репродуктивни проблеми. Желаещите за финансиране трябва да бъдат с постоянен или настоящ адрес на територията на Общината. Срокът за подаване на документи тече от днес и ще продължи до края на месец август.", "date": "2019.07.15", "title": "Преглед на основните теми в добруджанския печат"}
{"url": "http://www.focus-news.net/news/2019/07/15/2680306/kyustendil-za-poredna-godina-obedinen-detski-kompleks-organizira-velosipeden-pohod.html", "text": "За поредна година Обединен детски комплекс в Кюстендил организира велосипеден поход. Това съобщи за  Радио „Фокус” – Кюстендил  директорът на детския комплекс Бойко Малинов. Походът ще започне в 9.00 часа от централния площад „Велбъжд”. Походът е за деца от 8 до 18 години и  ще премине през селата Копиловци и Шишковци. Децата ще посетят къщата-музей на известния български художник Владимир Димитров – Майстора, където ще се запознаят с неговия творчески път. Основната цел е децата да развият своите волеви и физически качества. Подсигурена е подкрепителна закуска за участниците в похода. Обезпечена е и безопасността с помощта на екипи на Районно управление на МВР – Кюстендил и на „Спешен център”. \r\nВенцеслав ИЛЧЕВ", "date": "2019.07.15", "title": "Кюстендил: За поредна година Обединен детски комплекс организира велосипеден поход"}
{"url": "http://www.focus-news.net/news/2019/07/15/2680307/dobrich-izlozhba-detska-ilyustratsiya-na-rumen-skorchev-i-rositsa-skorcheva-shte-gostuva-v-regionalna-biblioteka-dora-gabe.html", "text": "Изложба “Детска илюстрация” на Румен Скорчев и Росица Скорчева ще гостува в Регионална библиотека „Дора Габе“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“, предаде кореспондентът на  Радио „Фокус” – Варна . Днес в 17.30 часа ще бъде открита изложбата на акад. Румен Скорчев и неговата дъщеря проф. Росица Скорчева. Събитието се организира със съдействието на съпругата на художника Ели Скорчева, която ще открие изложбата. „В наши дни често можем да срещнем илюстрации, които могат да причинят на децата сериозни естетически поражения. Затова заповядайте в чистия свят на детето, съхранен в илюстрациите на Росица и Румен Скорчеви от книжките на поколения български деца, защото детската книга е вратата към онзи вълшебен свят, в който детето пораства и става добър човек”. Това е посочено в анотацията за изложбата. Експозицията ще остане в добричката регионална библиотека до 30 август. \r\nЖулиета НИКОЛОВА", "date": "2019.07.15", "title": "Добрич: Изложба “Детска илюстрация” на Румен Скорчев и Росица Скорчева ще гостува в Регионална библиотека „Дора Габе“"}
{"url": "http://www.focus-news.net/news/2019/07/15/2680308/shumen-intenzivno-e-dvizhenieto-po-republikanskata-patna-mrezha-v-oblastta.html", "text": "Интензивно е движението по републиканската пътна мрежа в област Шумен, предаде репортер на  Радио „Фокус“- Шумен . Сред участъците с активен трафик са главният път за Варна, автомагистрала „Хемус“, пътен възел Белокопитово, пътят за Бургас, Ришки проход. Камера за контрол на скоростта има по главния път за Варна, в близост до бензиностанцията на 7 км.  Пътните настилки са преобладаващо сухи, видимостта е нормална. Върбишки проход е затворен за всички пътни превозни средства. В сила е забраната за движение на товарни автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. \r\nИвелина ИВАНОВА", "date": "2019.07.15", "title": "Шумен: Интензивно е движението по републиканската пътна мрежа в областта"}
{"url": "http://www.focus-news.net/news/2019/07/15/2680309/kyustendil-remontni-deynosti-se-izvarshvat-po-patya-za-osogovska-planina.html", "text": "Ремонтни дейности се извършват по пътя за Осоговска планина. Това съобщи за  Радио „Фокус” – Кюстендил  дежурният в  Областно пътно управление – Кюстендил . В участъка от Кюстендил до местността Трите буки се почиства водосток. Мястото е сигнализирано с пътни знаци. Срокът е до 19 юли. Поради ремонт на асфалтовата настилка водачите на моторни превозни средства трябва да се движат с повишено внимание по пътя между селата Драговищица и Трекляно. Срокът е до 16 юли. В участък от пътя село Пастра – Рилски манастир движението се регулира от светофарна уредба заради аварийни дейности. В участък от 250 метра движението трябва да се извършва с повишено внимание и съобразена скорост поради аварийно-възстановителни дейности за преодоляване на падащи камъни. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището “Рилски манастир”. Срокът е до 31 юли. Ремонтни дейности на мостово съоръжение се извършват по пътя Кюстендил – Дупница. В района на град Дупница движението се осъществява  в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срокът е до 17 септември 2019 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 9 юли 2020 година. Движението по Автомагистрала „Струма“, път Е-79 и пътят Радомир – Кюстендил – ГКПП – „Гюешево” се осъществява без проблеми. \r\nВенцеслав ИЛЧЕВ", "date": "2019.07.15", "title": "Кюстендил: Ремонтни дейности се извършват по пътя за Осоговска планина"}
{"url": "http://www.focus-news.net/news/2019/07/15/2680310/plovdiv-patishtata-na-teritoriyata-na-oblastta-sa-mokri-na-mesta-no-normalno-prohodimi.html", "text": "Трафикът на територията на Пловдивска област се извършва с нормална интензивност и без затруднения. Това съобщиха за  Радио „Фокус“ – Пловдив  от  Областното пътно управление . По-интензивен е трафикът по пътищата Пловдив-Асеновград-Смолян, Пловдив-Карлово и Пловдив-Пазарджик, както и по пловдивския участък на АМ „Тракия“. Пътните настилки на територията на областта са мокри на места, но нормално проходими. Забранено е движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на града е интензивен към този час. Колони от автомобили се образуват по булевардите „Цар Борис III Обединител“, „Найчо Цанов“, „Христо Ботев“, „Руски“, „Шести септември“, „Източен“, „България“, „Освобождение“ и „Санкт Петербург“. Натоварено е движението и по входно-изходните артерии. Пътните настилки в града са частично мокри, но нормално проходими. \r\nТони МИХАЙЛОВ", "date": "2019.07.15", "title": "Пловдив: Пътищата на територията на областта са мокри на места, но нормално проходими"}
{"url": "http://www.focus-news.net/news/2019/07/15/2680311/new-europe-sotsialistite-i-liberalite-postaviha-usloviya-za-da-podkrepyat-kandidaturata-na-fon-der-layen-za-predsedatel-na-ek.html", "text": "Лидерът на социалистите и демократите (S&D) в Европейския парламент Иратше Гарсия призова за институционална реформа, за да се засили силата на избирателите и ролята на Европейския парламент в предстоящия процес на избиране на следващия председател на Европейската комисия, пише базираното в Брюксел издание  New Europe . \r\nСоциалистите също изброиха няколко условия, свързани с устойчивото развитие, правосъдието и равенството, външните работи и засилването на прозрачността и демокрацията в Европа, както и инвестиционен план за Европа, който трябваше да бъде изпълнен, преди S&D да подкрепи открито Урсула фон дер Лайен като следващия председател на Комисията. \r\nПовечето от групата на S&D обаче, с изключение на испанските евродепутати, вече обявиха, че ще гласуват срещу фон дер Лейен, включително членовете на Германската социалдемократическа партия (ГСДП) и белгийските членове на Социалистическата партия. \r\nЛибералите и центристите от „Обнови Европа“ в ЕП изглеждат по-настроени да подкрепят германският министър на отбраната от социалистите, но и те огласиха три условия, включително поставянето на водещия кандидат на групата и настоящ комисар по конкуренцията Маргарет Вестагер на същото ниво като настоящия и бъдещ заместник-председател на ЕК Франс Тимерманс. „Това беше част от споразумението на Съвета и всяко поставяне под въпрос ще бъде неприемливо за нашата група“, заяви председателят на „Обнови Европа“ Дачиан Киолос в писмо до фон дер Лайен. „Що се отнася до първите двама заместник-председатели на Комисията, искаме да няма разлика в статута“, добавя той. \r\nДругите две условия на Чиолос се отнасят до създаването на европейски механизъм за наблюдение на върховенството на закона във всяка страна от Съюза, с евентуални санкции, и „Конференция за бъдещето на Европа“. която би предложила, сред множество теми, система, различна от тази за шпитценкандидатите, така че кандидатите за председателство на Комисията да могат да бъдат утвърдени чрез европейските избори. \r\nЛибералите също настояват за необходимостта Европа да постави по-амбициозна цел от 40% намаляване на емисиите на парникови газове през 2030 г. в сравнение с нивата от 1990 г., като сега целта е 55%, докато фон дер Лайен спомена 50%. \r\nИзборът на германският министър на орбраната за председател на Комисията е насрочен за вторник в края на деня в Европейския парламент в Страсбург. Ако групите нямат съгласие за постигане мнозинство при гласуването, тогава процедурата може лесно да бъде прехвърлена на пленарното гласуване през септември, тъй като фон дер Лайен трябва да събере 374 гласа, за да спечели абсолютно мнозинство сред 747-те евродепутати. \r\nПревод и редакция:", "date": "2019.07.15", "title": "New Europe: Социалистите и либералите поставиха условия, за да подкрепят кандидатурата на фон дер Лайен за председател на ЕК"}
{"url": "http://www.focus-news.net/news/2019/07/15/2680312/sport-alzhir-e-na-final-za-kan-sled-21-sreshtu-nigeriya.html", "text": "Алжир е вторият финалист в турнира за Купата на африканските нации.“Пустинните лисици” постигнаха трудна победа с 2:1 над Нигерия в сблъсъка между двата тима от 1/2-финала. Големият герой за алжирците бе звездата на тима Рияд Марез, който отбеляза победния гол в 5-ата минута на добавеното време на двубоя. Преди това Уилям Трост-Еконг си отбеляза автогол в 40-ата минута и даде преднина на “Пустинните лисици”, а “Суперорлите” изравниха с попадение на Одион Игало от дузпа в 73-ата минута. С тази победа Алжир е на финал, където ще се изправи срещу Сенегал.", "date": "2019.07.15", "title": "Спорт: Алжир е на финал за КАН след 2:1 срещу Нигерия"}
{"url": "http://www.focus-news.net/news/2019/07/15/2680313/burgas-puskat-se-v-prodazhba-biletite-za-festivala-burgas-i-moreto.html", "text": "Пускат се в продажба билетите за фестивала „Бургас и морето“. Това съобщиха от пресцентъра на  Община Бургас . Ценните пропуски за фестивала, който ще се проведе на 3 август от 20.30 часа в Летния театър, ще се продават в мрежата на EVENTIM - www.eventim.bg и касата на Часовника. \r\n12-те песни-финалисти ще бъдат оценявани от именитото жури в състав: Йорданка Христова, Ева Найденова, Димитър Гетов, Димитър Атанасов, Кирил Вълчев и Веселин Пренеров.", "date": "2019.07.15", "title": "Бургас: Пускат се в продажба билетите за фестивала „Бургас и морето“"}
{"url": "http://www.focus-news.net/news/2019/07/15/2680314/pazardzhik-remontni-deynosti-ogranichavat-dvizhenieto-po-nyakolko-patni-otsechki-v-oblastta.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в  Областно пътно управление . Пътните настилки са частично мокри.  Движението по пътя Панагюрски колонии – Панагюрище в района на 75 км се осъществява с повишено внимание пропадане на част от банкета. Движението в участъка е регулирано с пътни знаци.  Трафикът по пътя  с. Каратепе –  Сърница от 26 до 45 км се осъществява с повишено внимание поради профилиране на банкети и вадене на ивици. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.07.15", "title": "Пазарджик: Ремонтни дейности ограничават движението по няколко пътни отсечки в областта"}
{"url": "http://www.focus-news.net/news/2019/07/15/2680315/burgas-nad-chernomorieto-shte-preobladava-slanchevo-vreme-s-vremenni-uvelicheniya-na-oblachnostta.html", "text": "Над Черноморието ще преобладава слънчево време, с временни увеличения на облачността. Това съобщиха за  „Фокус”  от  Националния институт по метеорология и хидрология . На места след обяд, главно в северните райони, краткотрайно ще превали. До обяд вятърът ще е умерен от северозапад, а след пладне ще надделява бризът откъм морето. По-топло с максимални температури между 24° и 27°, около и малко по-високи от температурата на морската вода. Вълнението на морето ще е 2 бала. Днес облачността ще е променлива. На места главно в следобедните часове ще има превалявания от дъжд, възможно е и да прегърми. \r\nЩе продължи да духа предимно умерен северозападен вятър. Максималните температури ще са между 22° и 27°, в София – около 23°. Атмосферното налягане ще се задържи по-ниско от средното за месеца. \r\nНад планините облачността ще е по-често значителна. На места главно в следобедните часове ще има превалявания от дъжд. Ще духа умерен северозападен, по най-високите върхове – западен вятър. Максимална температура на 1200 метра – около 16°, на 2000 метра – около 9°.", "date": "2019.07.15", "title": "Бургас: Над Черноморието ще преобладава слънчево време, с временни увеличения на облачността"}
{"url": "http://www.focus-news.net/news/2019/07/15/2680316/d-r-mimi-vitkova-bivsh-ministar-na-zdraveopazvaneto-noviyat-zdravnoosiguritelen-model-u-nas-svarzan-s-demonopolizatsiyata-shte-oskapi-sistemata.html", "text": "Новият здравноосигурителен модел у нас, свързан с демонополизацията, ще оскъпи системата. Това каза в интервю за сутрешния блок  „Добро утро, България“  на  Радио „Фокус“  бившият министър на здравеопазването д-р Мими Виткова. Тя отбеляза, че както осигурителната система е по- скъпа от бюджетните, демонополизацията оскъпява допълнително системата, защото всяко едно от дружествата трябва да има и своите административни разходи, фиксирани като 3%. Д-р Виткова добави, че здравноосигурителният модел, който се очаква да бъде официално представен днес, не е нищо ново. „Това е един от вариантите, които бяха представени в края на миналата година, по които варианти работиха два месеца пет работни групи и всъщност всички приключиха със заключението, че не би трябвало да се пристъпва към промени на сегашния здравноосигурителен модел без ясни разчети какво струва т.нар. основен пакет, без ясно детерминиране на съдържанието на този пакет и оттам изводите достатъчна или недостатъчна е 8%-та вноска. Последните поне две години всички международни доклади на Световната здравна организация, Европейската комисия и Световната банка  завършват със заключението, че в България са недостатъчни публичните средства за здравеопазване, че българското общество, когато боледува, болният човек плаща 50% от общите разходи за здравеопазване, което в Европа е около 15%. Вместо тези анализи виждаме претопляне на единия от моделите, наречен пълна демонополизация. Смущава вкарването на нови неща в този модел, които го правят още по-невъзможен за реализация. Става въпрос за това, че ще се регистрират съвсем нови дружества, дори застрахователите да искат да влязат в този модел, те трябва да направят ново прелицензиране“, обясни бившият здравен министър. Според д-р Мими Виткова новият здравноосигурителен модел у нас няма да бъде в полза нито на пациента, нито на самата здравна система и на работещите в нея. По-малко пари ще влизат в системата и това е неизбежно, каза още тя и уточни, че  има недооценяване от страна на държавата на проблемите, които ще възникнат. \r\nЙоланда ПЕЛОВА", "date": "2019.07.15", "title": "Д-р Мими Виткова, бивш министър на здравеопазването: Новият здравноосигурителен модел у нас, свързан с демонополизацията, ще оскъпи системата"}
{"url": "http://www.focus-news.net/news/2019/07/15/2680317/evgeniy-daynov-vlastta-proyavyava-voenni-deystviya-sreshtu-progresivno-i-evropeyski-misleshtite-hora-v-balgariya.html", "text": "Властта проявява военни действия срещу прогресивно и европейски мислещите хора в България. Това каза за сутрешния блок  „Добро утро, България“  на  Радио „Фокус“  политологът проф. Евгений Дайнов. По думите му през последния месец има индикации, че хората, които са на власт, са си внушили, че ще са в нея за много дълго време и започват да си избират групи от населението, срещу които да предприемат законодателни действия. Става въпрос за онези групи от населението, срещу които властимащите са убедени, че са първите, които излизат да протестират, когато е заплашено общото благо, уточни Дайнов. „И това, което виждаме в момента, е поредица от законодателни удари срещу хора, които са склонни да обичат природата и да я пазят и са склонни да не допускат тя да бъде застроявана. Виждаме удар срещу техните кучета, защото в корпоративната митология на ГЕРБ всички зелени, млади и прогресивни хора имат кучета и колелета. Още не са се сетили какъв удар да нанесат срещу велосипедите, но очевидно ще има такъв. А същите тези хора през цялото време искат машинно гласуване, електронно гласуване, гласуване през компютъра, интернет гласуване първо, за да гласуват повече хора и второ: за да не се манипулират данните от вота“, обясни pроф. Евгений Дайнов. Той каза още, че през последните години от страна на властта е отпаднало всякакво говорене за електронно гласуване. На властимащите не им трябват да гласуват българи, които живеят в Европа и Америка, защото не са като тях, каза още политологът, като добави, че очаква властта да забрани машинното гласуване. \r\nЙоланда ПЕЛОВА", "date": "2019.07.15", "title": "Евгений Дайнов: Властта проявява военни действия срещу прогресивно и европейски мислещите хора в България"}
{"url": "http://www.focus-news.net/news/2019/07/15/2680318/makfaks-makedoniya-nyama-da-ima-liderska-sreshta-v-makedoniya-vlastite-i-opozitsiyata-ne-mogat-da-saglasuvat-temite.html", "text": "Не е ясно дали ще има среща между лидерите на най-големите политически партии в Македония, а несъгласията са за темите на евентуалните преговори, предава агенция  „Макфакс“ . \r\nДокато СДСМ е на мнение, че е много важно лидерите да седнат и да обсъдят статута на специализираната прокуратура, преброяването и новия избирателен кодекс, опозиционната ВМРО-ДПМНЕ смята, че трябва да се обсъдят предсрочни избори. \r\nСДСМ казва, че те не бягат от разговора и призовават ВМРО-ДПМНЕ да не възпрепятства процеси, които представляват интерес за държавата. \r\nМеждувременно опозиционната партия смята, че понастоящем няма атмосфера за политически диалог между правителството и опозицията и настоява за предсрочни избори. \r\n\"Необходима е политическа зрялост, за да може правителството да седне и да обсъди как скоро ще се организират предсрочни избори, защото източникът на всички проблеми е Илинден номер 2\", заяви говорителят на ВМРО-ДПМНЕ Наум Стоилковски. \r\nПремиерът Зоран Заев неколкократно обяви, че ще покани Християн Мицковски на лидерска среща. \r\nПревод и редакция:", "date": "2019.07.15", "title": "„Макфакс“ (Македония): Няма да има лидерска среща в Македония, властите и опозицията не могат да съгласуват темите"}
{"url": "http://www.focus-news.net/news/2019/07/15/2680319/montana-zhena-e-izbyagala-sled-kato-e-prichinala-katastrofa-pod-vazdeystvieto-na-alkohol.html", "text": "На 14 юли 2019 г. около 03.30 часа в Монтана на бул. „Трети март“ № 48 е реализирано ПТП с участието на 33-годишна жителка на гр. Монтана, която е напуснала местопроизшествието. Това съобщиха от  ОДМВР Монтана . По-късно е установено кое е лицето и е извършена проба за употреба на алкохол с техническо средство, чиято светлинна индикация е отчела 1,37 промила в издишания въздух. На водача е съставен АУАН, образувано е бързо производство.", "date": "2019.07.15", "title": "Монтана: Жена е избягала, след като е причинила катастрофа под въздействието на алкохол"}
{"url": "http://www.focus-news.net/news/2019/07/15/2680320/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Лидерът на социалистите и демократите (S&D) в Европейския парламент Иратше Гарсия призова за институционална реформа, за да се засили силата на избирателите и ролята на Европейския парламент в предстоящия процес на избиране на следващия председател на Европейската комисия, пише базираното в Брюксел издание  New Europe . \r\nСоциалистите също изброиха няколко условия, свързани с устойчивото развитие, правосъдието и равенството, външните работи и засилването на прозрачността и демокрацията в Европа, както и инвестиционен план за Европа, който трябваше да бъде изпълнен, преди S&D да подкрепи открито Урсула фон дер Лайен като следващия председател на Комисията. \r\nПовечето от групата на S&D обаче, с изключение на испанските евродепутати, вече обявиха, че ще гласуват срещу фон дер Лейен, включително членовете на Германската социалдемократическа партия (ГСДП) и белгийските членове на Социалистическата партия. \r\nЛибералите и центристите от „Обнови Европа“ в ЕП изглеждат по-настроени да подкрепят германският министър на отбраната от социалистите, но и те огласиха три условия, включително поставянето на водещия кандидат на групата и настоящ комисар по конкуренцията Маргарет Вестагер на същото ниво като настоящия и бъдещ заместник-председател на ЕК Франс Тимерманс. „Това беше част от споразумението на Съвета и всяко поставяне под въпрос ще бъде неприемливо за нашата група“, заяви председателят на „Обнови Европа“ Дачиан Киолос в писмо до фон дер Лайен. „Що се отнася до първите двама заместник-председатели на Комисията, искаме да няма разлика в статута“, добавя той. \r\nДругите две условия на Чиолос се отнасят до създаването на европейски механизъм за наблюдение на върховенството на закона във всяка страна от Съюза, с евентуални санкции, и „Конференция за бъдещето на Европа“. която би предложила, сред множество теми, система, различна от тази за шпитценкандидатите, така че кандидатите за председателство на Комисията да могат да бъдат утвърдени чрез европейските избори. \r\nЛибералите също настояват за необходимостта Европа да постави по-амбициозна цел от 40% намаляване на емисиите на парникови газове през 2030 г. в сравнение с нивата от 1990 г., като сега целта е 55%, докато фон дер Лайен спомена 50%. \r\nИзборът на германският министър на орбраната за председател на Комисията е насрочен за вторник в края на деня в Европейския парламент в Страсбург. Ако групите нямат съгласие за постигане мнозинство при гласуването, тогава процедурата може лесно да бъде прехвърлена на пленарното гласуване през септември, тъй като фон дер Лайен трябва да събере 374 гласа, за да спечели абсолютно мнозинство сред 747-те евродепутати. \r\n***  Унгарското правителство е успяло да наложи декларираната воля на унгарците, които гласуваха на изборите за Европейски парламент, като е поставило хора на високопоставени длъжности в Европейския съюз, които уважават народите и се противопоставят на миграцията, заяви премиерът на страната Виктор Орбан, цитиран от електронното издание  Hungary Today . \r\nОрбан настоя, че много от проблемите на Европа са свързани с лидери в ЕС, които подкрепят миграцията. \r\nТой каза, че кандидатът на социалистите Франс Тимерманс, \"кандидатът на [американския милиардер Джордж] Сорос\" е бил торпедиран. Междувременно лидерът на Европейската народна партия Манфред Вебер, добави премиерът, няма да бъде ръководител на Европейската комисия, защото си е позволил да говори \"неуважително за гражданите на няколко страни, включително Унгария\". \r\n\"Западняците и Централна Европа се съгласиха за германския министър на отбраната Урсула фон дер Лайен\", добави Орбан. Вишеградската група я е класирала на трето място в списъка си и сега ще има шанс председателството на комисията да направи Европа силна, като същевременно се зачитат националните интереси, каза той. Орбан също така подчерта икономическите резултати и политическата стабилност на групата, която „защитава интересите на 63 милиона души с необходимата тежест”. \r\nУнгарският лидер заяви, че Централна Европа е била подкрепена от Хърватия и Румъния, когато става въпрос за номиниране на висши европейски служители. \r\nЩо се отнася до фон дер Лайен, Орбан заяви, че самият избор на „германска майка на седем деца“ показва „ветровете на промяната“ в Брюксел. Той добави, че би било преждевременно да празнуваме на този етап, тъй като последните пет години бяха свидетели на \"много грешки в Брюксел\" по отношение на тероризма, обществената сигурност, миграцията и икономиката, които \"трябва да бъдат отстранени\". \r\nВ отговор на въпрос за заявената подкрепата на депутата от управляващата партия „Фидес“ за опозиционния евродепутат от Демократическата коалиция Клара Добрев да заеме поста вицепредседател на Европейския парламент – жест, отхвърлен от самата Добрев – Орбан посочи, че „дясното е националистическа сила, докато лявото е интернационалистко“ и „защитата на родината е морално задължение за десницата, но очевидно това не е случаят при левицата“. \r\n„За левицата... да навреди на Унгария очевидно не е достатъчно голяма цена за отслабване на дясното си крило“, добави той. \r\nЩо се отнася до фискалната политика на ЕС през следващите пет години, Орбан заяви, че Унгария вече не зависи от финансирането от ЕС и добави, че икономиката на Унгария може да процъфтява без тези средства. \"Но, разбира се, е по-лесно да успеем, ако бюджетът на ЕС също подкрепя целите на Унгария.\" \r\nОт друга страна, Орбан заяви, че миграционният натиск върху Европа ще продължи да нараства. Досега европейските про-миграционни лидери подкрепиха мерки за граничен контрол „целящи легализиране на нелегалната миграция“, настоя той. Унгария, от своя страна, иска да разреши проблема с намаляващото население чрез мерки за подкрепа на семействата, добави унгарският лидер. \r\nОрбан настоява, че про-миграционните политици дължат своята подкрепа на „агресивни, непрозрачно финансирани фалшиви граждански организации“, които са в малцинство, когато става дума за мнения относно миграцията. Той добави, че \"международните мрежи зад тях, с Джордж Сорос като емблематична фигура\" искат да създадат идеята, че западните европейци \"приемат мигранти с отворени обятия\". Той каза, че такива организации са получили големи суми от бюджета на ЕС. Унгария иска да попречи на НПО да получат достъп до средства на ЕС, които подкрепят подобни организации, каза Орбан. Финансирането за такива групи трябва да бъде от държавите-членки, добави той. \r\n***  Фаворитът за следващ премиер на Великобритания Борис Джонсън ще се срещне с американския президент Доналд Тръмп в рамките на първите два месеца, след като заеме поста министър-председател, за да договори с него търговска сделка за след Брекизт, пише британското издание  The Times . \r\n„Ключът за всичко е САЩ. Ако постигнем търговска сделка с Америка ще се върнем много бързо на пазара за други споразумения. Това ще насърчи другите да осъзнаят, че сме сериозни“, цитира вестникът думите на съюзник на Джонсън. \r\nБившият външен министър е готов да замине за САЩ веднага щом е възможно ако стане премиер, за да осигури частично споразумение преди крайния срок за излизане на Великобритания от Европейския съюз на 31 октомври, пише изданието. \r\n***  Тази година Франция ще разшири ресора на военновъздушните си сили (ВВС), които вече ще покриват и космическата отбрана, заяви президентът Еманюел Макрон на военния парад по случай Деня на Бастилията, пише европейската редакция на  Politico . \r\nТози ход ще доведе до преименуване на ВВС във военно-космически сили (ВКС). Общите инвестиции в новото предприятие не бяха потвърдени. \r\nСъобщението следва обещанието на президента на САЩ Доналд Тръмп да създаде американска космическа сила до 2020 г. като нов клон на военните в страната. НАТО трябва да признае официално космоса като военна област на срещата на върха през декември, предаде Ройтерс. \r\n„Новата пространствена и военна доктрина, която ми беше предложена от министерството, която одобрих, ще ни позволи да гарантираме нашата защита в космоса“, каза Макрон. „Ще засилим познанията си за ситуацията в космоса, ще защитим по-добре нашите спътници“. \r\nТози ход включва планове за създаване на „главно командване за космическото пространство“ през септември, за да контролира инициативата, каза Макрон. \r\nФренското правителство заяви миналата година, че ще направи 3,6 млрд. Евро за модернизиране на военните си спътникови системи след предполагаем опит на Русия, която вече от няколко години има ВКС, да прихване комуникациите.", "date": "2019.07.15", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/07/15/2680321/prof-evgeniy-daynov-politolog-dps-iska-da-vzeme-maksimalno-kolichestvo-vlast-bez-da-minava-prez-parlamentarni-izbori.html", "text": "ДПС иска да вземе максимално количество власт, без да минава през парламентарни избори. Това каза за сутрешния блок  „Добро утро, България“  на  Радио „Фокус“  политологът проф. Евгений Дайнов. „ДПС са запалили един вид допълнителен двигател, който да ги вкара в много по-голяма власт, отколкото имат в момента. Всичко, което правят, е подчинено на това. Дали ще гласуват с ГЕРБ, дали ще гласуват против ГЕРБ, дали ще предложат нещо на ГЕРБ, дали няма да приемат предложение на ГЕРБ, дали ще са съюзници с Бойко Борисов и ще му пишат отворени писма, всичко в този танц има една цел – от неособено видимо, без да минава през парламентарни избори, ДПС да вземе значително повече власт, отколкото има в момента. Всичко, което те правят, е част от това усилие“, отбеляза политологът. Проф. Дайнов добави, че ДПС иска да вземе властта, без да поеме отговорността. „Ако ДПС не са печелили парламентарни избори, а де факто управляват, значи имат власт, без да носят отговорност“, каза още той. По отношение на „Обединени патриоти“ Евгений Дайнов коментира, че те отдавна не са обединени и не са патриоти, а са нагаждащи към ситуацията. Според политолога управляващите се задъхват и управлението може да се разпадне във всеки един момент. „Въпреки подкрепата в парламента, може да отидем на избори във всяка дадена секунда, защото градежът на диктатура не е завършен и Бойко Борисов няма да го завърши. Ще се изумя, ако се стигне до края на мандата на това правителство“, каза още проф. Евгений Дайнов. \r\nЙоланда ПЕЛОВА", "date": "2019.07.15", "title": "Проф. Евгений Дайнов, политолог: ДПС иска да вземе максимално количество власт, без да минава през парламентарни избори"}
{"url": "http://www.focus-news.net/news/2019/07/15/2680323/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил”  ще поставим акцент върху успешно реализирания проект за ремонт и обновяване на административната сграда на Община Кюстендил, финансиран от Оперативна програма „Региони в растеж”. Самата сграда е строена между 1898-1899 година, за нуждите на местното педагогическо училище от български и италиански майстори, по проект на виенски архитекти. Тя е паметник на културата и повече от 100 години не е цялостно ремонтирана. По темата ще говорим с ръководителя на проекта Евгения Петрова. В предаването ще разговаряме с Петър Велков, отговорник за общинския приют за безпризорни кучета в Кюстендил. Той ще ни запознае с работата на приюта, с броя на жалбите и с проблемите които се предизвикват от граждани, изхранващи бездомни кучета в нарушение на законодателството. Ще говорим и за започващата кампания за масово кастриране на улични кучета и котки. Втората част от предаването ще посветим на предстоящото отбелязване на Илинденско-Преображенското въстание. По този повод ще ви предложим разказа на историка Ангел Джонев за ролята и мястото на Кюстендилския край във връхната точка в национално-освободителната борба на македонските и тракийски българи от 1903 година. По повод годишнината от избухването на въстанието ще ви срещнем и с началника на „Държавен архив” – Кюстендил Петър Шейков, който ще разкаже за традиционната мобилна изложба, съдържаща документи и снимки, посветени на събитието. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.07.15", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/07/15/2680324/hristo-prodanov-bsp-mashinnoto-glasuvane-namalyava-riska-ot-manipulatsii.html", "text": "При всички промени, не само в изборното законодателство, а във всички закони си личи непоследователността на политиката на ГЕРБ - днес се приема едно решение, а утре коренно различно. Това заяви зам.-председателят на ПГ на \"БСП за България\" Христо Проданов пред БНТ, съобщиха от  пресцентъра на партията . Той добави, че според действащия сега закон, който е приет само преди три месеца, на изборите за ЕП бяха осигурени 3000 машини, за местните те трябва да са 6000, а на  изборите след тях трябва да имаме изцяло машинно гласуване. Проданов коментира, че хората, които преди три месеца са приели това, сега искат да го отменят с аргумента, че е скъпо. \"Така е, защото няма устойчивост в правилата. Ако въведем машинно гласуване, то ще става все по- евтино на всеки следващ вот\", каза още социалистът. Той попита, каква е разликата между изборите за президент и избора за кмет, че на едните да има машинно гласуване, а на другите да няма. \"И двата са мажоритарни, и на двата е възможно да има втори тур. Разлика между европейските и местните избори също няма, защото и на двата се гласува за листи с преференции\", коментира още Христо Проданов.  \r\nХристо Проданов каза, че машинното гласуване е нужно за преодоляване на един от големите  проблеми на изборите у нас - невалидните бюлетини. \"Ние, от БСП, сме убедени, че при изцяло машинно гласуване те ще изчезнат напълно. На последните парламентарни избори- недействителните бюлетини добиха огромни размери - почти 300 000. Тези невалидни гласове се равняват на мандатите на един от коалиционните партньори на ГЕРБ\", каза още социалистът. Той коментира още, че машинното гласуване намалява и риска от манипулации при броенето на бюлетините. \"В интернет можете да видите видеоклипове как кметът на Пловдив дава инструкции на изборната администрация на ГЕРБ- как да правят \"неправилните\" бюлетини невалидни\", каза още Проданов.", "date": "2019.07.15", "title": "Христо Проданов, БСП: Машинното гласуване намалява риска от манипулации"}
{"url": "http://www.focus-news.net/news/2019/07/15/2680325/smolyan-bez-problemi-se-osashtestvyava-preminavaneto-prez-gkpp-zlatograd.html", "text": "Без проблеми се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.07.15", "title": "Смолян: Без проблеми се осъществява преминаването през ГКПП „Златоград“"}
{"url": "http://www.focus-news.net/news/2019/07/15/2680326/the-guardian-vav-velikobritaniya-otkriha-za-parvi-pat-meso-zarazeno-s-afrikanska-chuma-po-svinete.html", "text": "Месо, заразено с Африканската чума по свинете, е засечено от пристанищните власти в Северна Ирландия. Това е първият случай на вируса в Обединеното кралство, съобщава вестник  The Gardian .  Служителите на митницата са конфискували над 300 кг незаконни месни и млечни продукти от багажа на пасажерите. \r\nПробите, тествани от Института по земеделие, храни и биологични науки в Белфаст, потвърждават следи от вируса, който е силно заразен и може да оцелее няколко месеца в обработено месо. Според Министерството на земеделието, околната среда и селските райони откриването на „ДНК фрагменти“ на вируса не представлява значителна заплаха за здравето на животните в Северна Ирландия, нито променя статута на страната, свободна от болестта.  Но Зоуи Дейвис от Националната асоциация по свиневъдство заяви, че този сектор на Обединеното кралство е много уязвим към инфекцията с Африканска чума. \r\nМинистерството на околната среда, храните и селските райони обяви, че ще увеличи контрола на АЧС в пристанищата и летищата и ще стартира нова кампания с информационни табла, насочени към пътници от засегнатите от Африканска чума по свинете региони, с предупреждения за внасянето на месни продукти в страната. На този етап АЧС е безвредна за хората, но учените предупреждават, че заради физиологичните прилики между прасетата и хората бъдещите мутации на вируса могат да станат опасни. \r\nСпоред Световната организация за здравето на животните (OIE), в световен мащаб са засечени над 6000 огнища на Африканска чума по свинете. АЧС може да се предава чрез пряк контакт със заразени животни и да се разпространява чрез насекоми, например кърлежи. Вирусът може да живее няколко години в замразено месо, така че месните продукти представляват особен риск за трансграничното пренасяне на болестта. \r\nЗаболяването опустоши свиневъдния сектор в Китай, където е най-голямата популация от прасета в света. Една трета от свинете в страната са унищожени.  Разпространението на заболяването в Европа също води до паника и безпокойство. Заболяването бе открито в Белгия миналата година, а датското правителство изгражда стена, за да предотврати влизането на АЧС в страната чрез дивите свине. \r\nПревод и редакция:", "date": "2019.07.15", "title": "The Guardian: Във Великобритания откриха за първи път месо, заразено с Африканска чума по свинете"}
{"url": "http://www.focus-news.net/news/2019/07/15/2680327/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nНа 16 юли 2019 г. (вторник), във връзка с монтаж на спирателен кран на ул. „Копривщица“ вилна зона „Градоман“, гр. Банкя се налага спиране на водоподаването от 09:00 до 21:00 часа на клиентите на „Софийска вода”, живеещи в района на: кв. “Михайлово“, в.з. „Градоман“, кв. „Градоман“, ул. „Ал. Стамболийски“ от ул. „Христо Смирненски“ до ул. „Никола Вапцаров“, ул. „Родина“, ул. „Георги  Бенковски“, ул. „Захари Стоянов“, ул. „Майор Коста Паница“ от ул. „Люлин“ до края на улицата, \r\nул. „Люлин“ от ул. „Майор Коста Паница“ до края на улицата, ул. „Персенк“, ул. „Кукувица“, ул. „Железничарска“, ул. „Рила“, ул. „Зора“, ул. „Искра“, ул. „Средна гора“ от ул. „Искра“ до ул. „Зора“, ул. „Венера“, ул. „Кос“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: кв. „Михайлово“ – на площада; кв. „Градоман“ – на площада.  \r\nНа 16 юли 2019 г. (вторник), във връзка с изграждане на сградно водопроводно отклонение на ул. „Панорамен път“ кв. „Бояна“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\nул. „Панорамен път“ – нечетни номера, ул. „Божур“, ул. „Васил Чекаларов“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Панорамен път“ ъгъла с ул. „Чукар“.  \r\nНа 16 юли 2019 г. (вторник), във връзка с подмяна на сградно водопроводно отклонение на ул. „Здравец“ кв. „Кремиковци“, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: \r\nул. „Кремиковска“, ул. „Ралица“, ул. „Свети Георги Победоносец“, ул. „Гергана“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Свети Георги Победоносец“ ъгъла с ул. „Гергана“.  \r\nНа 16 юли 2019 г. (вторник), във връзка с подмяна на сградно водопроводно отклонение на ул. „Милин камък“ с. Бусманци, се налага спиране на водоподаването от 09:00 до 15:00 часа на клиентите на „Софийска вода”, живеещи в района на: \r\nул. „Милин камък“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Милин камък“ №4.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.` \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .", "date": "2019.07.15", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/07/15/2680328/burgas-suhi-i-normalno-prohodimi-sa-patishtata-nastilki-v-oblastta.html", "text": "Сухи и нормално проходими са пътищата в област Бургас. Това съобщиха за  Радио „Фокус“-Бургас  от Областното пътно управление. Условията за пътуване са добри. Видимостта е нормална, няма затворени пътни участъци. Автомобилният трафик е нормално натоварен.  \r\nДо 15 септември движението в участъка Бургас – к.к. „Слънчев бряг“ от км 202+307 до км 229+639 е ограничено за МПС над 12 тона за летния сезон. Обходен маршрут: път I-9 при км 206+607 /разклон за с. Тънково/, път III-9061 Тънково – Александрово, път III-906 Александрово – Каблешково – Лъка – п.в. „Бургас-север“, по път I-9 при км 235+565 и обратно. \r\nИнтензивен е трафикът в Бургас по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“, по пътя от и към жк. „Меден Рудник“, на кръстовището с кръгово движение „Трапезица“, в района на кръстовището между улиците „Спортна“ и „Индустриална“, както и по булевардите „Демокрация“, „Сан Стефано“ и „Тодор Александров“. \r\nДеница ДИМИТРОВА", "date": "2019.07.15", "title": "Бургас: Сухи и нормално проходими са пътищата настилки в областта"}
{"url": "http://www.focus-news.net/news/2019/07/15/2680329/plovdiv-nova-galeriya-shte-bade-otkrita-v-tsentara-na-grada.html", "text": "Нова галерия ще бъде открита в центъра на Пловдив. Това съобщиха за  Радио „Фокус“ – Пловдив  от Общината. Най-новото културно пространство на Пловдив – галерия „Капана“ е на ул. „Райко Даскалов“ и ще бъде открито в 10.30 часа. От 18.00 часа ще бъде открита и първата изложба в новата галерия – голяма представителна експозиция „Избрано от фонда на община Пловдив“ с куратор Красимир Линков, директор на Градска художествена галерия – Пловдив. Той е извършил селекция на над 250 творби, живопис и графика, на изтъкнати български художници като Кольо Витковски, Димитър Киров, Йоан Левиев, Енчо Пиронков, Атанас Згалевски, Георги Божилов – Слона и десетки други, подбирайки измежду повече от 2700 художествени произведения от богатия фонд на община Пловдив.  \r\nКартините са подготвени за изложбата от екип на Градската галерия. Представителната изложба ще може да се види до 4 август, като входът е свободен.", "date": "2019.07.15", "title": "Пловдив: Нова галерия ще бъде открита в центъра на града"}
{"url": "http://www.focus-news.net/news/2019/07/15/2680330/pregled-na-osnovnite-temi-v-burgaskiya-pechat.html", "text": "„Африканската чума порази стопанства в Бургаско“, е водещата новина и тема на деня във вестник  „Черноморски фар“ . „Драма за хората, които си отглеждат по няколко прасета в Зидарово“, пише още в материала. Взети проби за африканска чума по свинете в десеткилометровата надзорна зона днес ще бъдат изпратени в лабораторията в София. Нито едно от прасетата не е регистрирано и затова собствениците им няма да бъдат обезщетени.  \r\n„Изгониха с ритници израелки от хотел“, е друга новина от първите страници на ежедневника. „Освободиха без обвинение собственика на хотела“ е подзаглавието на статията. Инцидентът стана публично известен след заснето видео, което бързо обиколи социалните мрежи. Причината за скандала е това, че са запазили и платили стая с две легла за възрастни и за две деца, но след като пристигат в хотела им е била предложена стая само с три легла, сочи версията на туристите.  \r\n„Дъждът изгони туристите от плажа и ги вкара в моловете“, четем още във вестника.   \r\n„Откриха бургазлийка в тежко състояние в Австрия, издирват близките й“, „700 метра бракониерски мрежи във Вая“ и „Намаляват случаите на мъртви делфини“, са други заглавия в днешния брой на вестника.", "date": "2019.07.15", "title": "Преглед на основните теми в бургаския печат"}
{"url": "http://www.focus-news.net/news/2019/07/15/2680331/kardzhali-ogranicheno-e-dvizhenieto-na-tovarni-avtomobili-nad-12-t-po-pat-3-5009-zornitsa-beli-plast-stremtsi-kardzhali.html", "text": "Ограничено е движението на товарни автомобили над 12 т по път ІІІ-5009 Зорница – Бели пласт – Стремци – Кърджали. Това съобщиха за  Радио „Фокус“  от Областно пътно управление-Кърджали. Обходният маршрут е по републикански път I-5 Хасково – Кърджали за МПС до 15 тона или по път III-507 Кърджали – Мост през село Мост за всички МПС, за срок до 31 декември 2019 г. Временно е ограничено движението по главен път I-5 Кърджали – Маказа за автомобили над 3.5 т  в участъка Надлез Кирково – ГКПП „Маказа“, са срок до края на годината. Движението на превозни средства над 12 т по третокласен път III-5009 Козлец – Кърджали от км 0+000 до км 26+080 e ограничено. Извършват се ремонтни дейности по път II-59 Крумовград – граница с област Хасково. Движението от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, регули, локални ремонти на пътното тяло и асфалтови работи, за срок до края на годината. \r\nПредстои реконструкция на мост над река Перперек при км 14+247 на републикански път ІІІ-507 „Кърджали-Мост-Манастир”, в землището на село Чифлик. \r\nС нормална интензивност е трафикът на входовете и изходите на града. Времето е слънчево, пътните настилки са влажни. \r\nДарина ДЕЕНИЧИНА", "date": "2019.07.15", "title": "Кърджали: Ограничено е движението на товарни автомобили над 12 т по път ІІІ-5009 Зорница – Бели пласт – Стремци – Кърджали"}
{"url": "http://www.focus-news.net/news/2019/07/15/2680332/sport-kubrat-pulev-shte-se-bie-prez-septemvri.html", "text": "Кубрат Пулев ще се бие през септември. Това разкри мениджърът на българския боксьор Ивайло Гоцев. Това ще се случи, ако лицензът на Кобрата бъде възстановен. В момента той изтърпява 6-месечно наказание заради скандалната целувка с Джени Суши. Пулев ще се яви отново на изслушване пред Атлетическата комисия на щата Калифорния на 22 юли. Тогава ще трябва да покаже удостоверения, че е преминал курсове срещу сексуално посегателство. През последните седмици Кобрата чинно спази всички препоръки на комисията. Пулев ще пристигне в САЩ ден преди заседанието на комисията. При благоприятен изход той ще остане в Лас Вегас, за да продължи подготовката.", "date": "2019.07.15", "title": "Спорт: Кубрат Пулев ще се бие през септември"}
{"url": "http://www.focus-news.net/news/2019/07/15/2680333/sofiya-vremenno-dvizhenieto-pri-km-0-na-severnata-skorostna-tangenta-v-posoka-avtomagistrala-hemus-se-osashtestvyava-v-edna-lenta-poradi-patno-transportno-proizshestvie.html", "text": "Временно движението при км 0 на Северната скоростна тангента в посока автомагистрала \"Хемус\" се осъществява в една лента поради пътно-транспортно произшествие. Това съобщиха от пресцентъра на  Агенция \"Пътна инфраструктура\"  и призоваха шофьорите да се движат с повишено внимание, като спазват указанията на \"Пътна полиция\".", "date": "2019.07.15", "title": "София: Временно движението при км 0 на Северната скоростна тангента в посока автомагистрала \"Хемус\" се осъществява в една лента поради пътно-транспортно произшествие"}
{"url": "http://www.focus-news.net/news/2019/07/15/2680334/vidin-zadarzhan-e-35-godishen-mazh-napadnal-zhena-na-29-godini-v-oblastniya-grad.html", "text": "35-годишен мъж от Видин е задържан тази сутрин в полицейския арест за непристойно поведение на обществено място. Това съобщиха от  ОДМВР – Видин . Мъжът отправял обиди, закани и нанасял удари на 29-годишна жена. На мъжа е съставен акт по Указа за борба с дребното хулиганство.", "date": "2019.07.15", "title": "Видин: Задържан е 35-годишен мъж, нападнал жена на 29 години в областния град"}
{"url": "http://www.focus-news.net/news/2019/07/15/2680335/nikola-chanev-oblasten-upravitel-na-kardzhali-do-dni-zavarshva-osnovniyat-remont-na-edna-ot-nay-vazhnite-ulitsi-v-kardzhali.html", "text": "До дни завършва основният ремонт на една от най-важните улици в Кърджали – ул. „8 март“ в кв. „Веселчане“, която е част и от републиканската пътна мрежа. Това каза в интервю за сутрешния блок  „Добро утро, България“  на  Радио „Фокус“  Никола Чанев, областен управител на Кърджали. Средствата, които са на стойност 700 000 лева, са осигурени от държавния бюджет. Никола Чанев добави, че администрацията работи и по други важни проекти за града и областта. „Също така работим по осигуряване на средства за осветление на стадион Арена Арда, за да може ФК Арда да играе тук в Кърджали. Имаме уверения и на спортния министър, и на финансовия министър, че такива средства ще бъдат осигурени. В момента текат различни документални процедури. Дай Боже това да стане по-скоро“, обясни той. Никола Чанев каза още, че е готов за битка за бъдещето на Кърджали на предстоящите местни избори наесен. Очаква се кандидатурата на Никола Чанев за кмет на Кърджали да бъде утвърдена от Изпълнителната комисия на ГЕРБ. Областният управител благодари за доверието, като уточни, че трябва да върне надеждата на хората след  16 години порочно управление на една политическа сила. \r\nЙоланда ПЕЛОВА", "date": "2019.07.15", "title": "Никола Чанев, областен управител на Кърджали: До дни завършва основният ремонт на една от най-важните улици в Кърджали"}
{"url": "http://www.focus-news.net/news/2019/07/15/2680336/blagoevgrad-normalno-natovaren-e-trafikat-na-granichnite-punktove-kulata-i-ilinden.html", "text": "Нормално натоварен е трафикът на контролно-пропусквателните пунктове на границата с Гърция „Кулата“ и „Илинден“. Това съобщиха за Радио  „Фокус“ – Пирин  от Главна дирекция „Гранична полиция“. През пунктовете „Златарево“ и „Станке Лисичково“ на границата със Северна Македония също се преминаваа без забавяне. \r\nЛивия НИНОВА", "date": "2019.07.15", "title": "Благоевград: Нормално натоварен е трафикът на граничните пунктове „Кулата“ и „Илинден“"}
{"url": "http://www.focus-news.net/news/2019/07/15/2680337/pss-loshi-usloviya-za-turizam-v-planinite.html", "text": "Лоши условия за туризъм в планините. Това съобщиха за  Агенция „Фокус“  от  Планинската спасителна служба (ПСС)  към Българския червен кръст. Температурите са от 3-10 градуса. Тази сутрин в  по-високите части е мъгливо и ветровито. По курортите работят някои от лифтовите съоръжения. На Пампорово работят три седалкови линии – първа, втора и четвърта, на Боровец работи само седалковия лифт – Ситняково, на Банско работи кабинковият лифт, на Витоша лифтовете не работят. Няма регистрирани инциденти с туристи за последното денонощие.  \r\nИнформация за обстановката в планините може да намерите на сайта на ПСС. Телефоните на ПСС са: 02/9632000 и 088 1470", "date": "2019.07.15", "title": "ПСС: Лоши условия за туризъм в планините"}
{"url": "http://www.focus-news.net/news/2019/07/15/2680338/varna-poradi-rachno-kosene-na-hrasti-dvizhenieto-v-uchastaka-varna-kranevo-na-pat-1-9-tryabva-da-se-osashtestvyava-s-povisheno-vnimanie.html", "text": "Поради ръчно косене на храсти движението по пътя Варна – Кранево трябва да се осъществява с повишено внимание, предаде репортер на  Радио „Фокус“ – Варна . Участъкът от км 83 до км 100 е сигнализиран с пътни знаци. Все още е в сила и ограничението за моторни превозни средства с маса над 10 тона при км 83 на същия път. От Агенция „Пътна инфраструктура“ посочват обходен маршрут по направлението Кичево – Оброчище. Движението по пътя „Златни пясъци“ – Варна, се осъществява с повишено внимание поради почистване на регули, тротоари и подмяна на ограничителни системи. Участъкът е сигнализиран с пътни знаци. Трафикът по магистрала „Хемус“ между пътните възли „Повеляново“ и „Слънчево“ се осъществява двупосочно в платното за Варна поради ремонтни дейности. Движението се прехвърля от дясно в ляво платно при км 406+850 и обратно в дясно платно при км 416+200. Ограничено е качването на магистралата в посока Варна при двата пътни възела, а трафикът се пренасочва по път I-2 Русе – Варна. Ограничено е слизането и слизането от автомагистрала „Хемус в посока селата Слънчево и Тополи при пътен възел „Слънчево“. \r\nДиана СТОЕВА", "date": "2019.07.15", "title": "Варна: Поради ръчно косене на храсти движението в участъка Варна – Кранево на път І-9 трябва да се осъществява с повишено внимание"}
{"url": "http://www.focus-news.net/news/2019/07/15/2680340/politika-sarbiya-kakvo-nosi-makron-v-diplomaticheskoto-si-kufarche-za-vizitata-v-belgrad.html", "text": "Между откриването на табелата на белградското летище „Никола Тесла” и обръщението към гражданите заедно с неговия домакин Александър Вучич край паметника на Благодарността към Франция, френският държавен глава Емануел Макрон, който ще пристигне в понеделник на двудневно посещение в Сърбия, ще проведе редица официални срещи, за които е трудно да се предположи какво е донесъл в „дипломатическото си куфарче“, пише белградският ежедневник  „Политика“  в материал, представен без редакторска намеса. \r\nИма много различни анализи и заключения, от това, че Макрон идва, за да проучи възможностите за подновяване на диалога между Белград и Прищина, до разсъжденията, че посещението му е част от тенденцията Франция да засилва своето присъствие в региона, доколкото е част от макропрограмата за налагане на Париж като лидер на Европейския съюз. \r\nВъв всеки случай е сигурно, че посещението на президента на Франция, първото от декември 2001 г., идването на тогавашния президент Жак Ширак, е голямо събитие и че то ще бъде важно за Сърбия в политически, икономически и културни аспекти, както и че ще засегне укрепване на двустранните отношения между двете страни, както и свързването на двата народа. \r\nНе трябва да се забравя, че Франция, освен Германия, е водещата страна на ЕС и че посещението на нейния президент след толкова години показва нов интерес към Западните Балкани и, както казва посланикът на тази страна Федерик Мондолони, желанието да се даде нов тласък на Сърбия. \r\nВъпреки че обществеността не е наясно с това, което е в „куфара“ на Макрон, е сигурно, че Косово ще бъде на масата, след пропадналата среща на върха по темата, която трябваше да се състои в Париж на 1 юли по инициатива на Франция и Германия. \r\nСпоред анализатори Макрон е много ангажиран с продължаването на диалога между Белград и Прищина, независимо от факта, че Франция е признала независимостта на Косово и че по този въпрос няма промяна в позицията. \r\nМакрон обаче няма, както обикновено правят европейските лидери, след Белград да посети и Прищина, което, наред с други неща, показва, че отношенията й с Косово са се променили, особено след като властите в Прищина отказаха да премахнат таксите. \r\nВъпреки това не е известно дали френският президент ще донесе предложение на Сърбия, или ще каже, че Белград и Прищина трябва да постигнат договор, а ЕС само посредничи. \r\nПрез последните дни медиите съобщават, че официален Париж не е против възможната обмяна на територия или промяната в линията на демаркация, ако Белград и Прищина се споразумеят за това и договорът бъде приет от всички в региона, въпреки че Берлин се страхува, че в този случай „Кутията на Пандора“ на национализма може да бъде отворена отново. \r\nДруга важна тема, която ще бъде в центъра на вниманието, е европейската интеграция, предвид факта, че Макрон няколко пъти е правил песимистични изявления относно разширяването, т.е. няколко пъти е казвал, че няма да има такова, докато Съюзът не бъде реформиран. \r\nСпоред анализатори Макрон е оставил настрана политиката на разширяване, но ще подкрепи политиката на реформи на Белград и европейския път на Сърбия. \r\nСпоред новините от Елисейския дворец, френският президент отива в Сърбия с послание, че Белград има място в ЕС и че Франция подкрепя европейската интеграция на страната, както и че процесът на разширяване и вътрешните реформи в ЕС трябва да вървят паралелно. \r\nПредполага се, че Макрон ще донесе в Белград послание, че Франция иска да поднови присъствието си в Сърбия и региона, както и френско-сръбското приятелство. \r\nТова потвърди и посланикът на Франция в Белград Федерик Мондолони, който каза, че посещението на Макрон показва новия интерес на страната към Западните Балкани и желанието да се даде нов тласък на двустранните отношения със Сърбия като първи партньор в региона. \r\nЧаст от този стимул са около 20-те споразумения, които ще бъдат подписани в Белград, които най-вече засягат икономиката, но и въоръженията и военната техника, културата ... \r\nМакрон отива в Сърбия не само с политически съветници, но и с делегация от предприемачи, а освен съживяването на политическия диалог се очаква и съживяване на икономическите връзки между двете страни, след като от 2013 година стокообмена между държавите нараства със 7% годишно. \r\nВ този смисъл, според анализатори, може да се очаква конкретизация във връзка с проекта за метрото, както и с новите инвестиции на Франция в сръбската инфраструктура, енергетика и други области. \r\nОчаква се посещението на френския лидер да засили емоциите, които вече съществуват между двата народа, което ще се отрази особено в посрещането на Калемегдан и предвиденото обръщение на двамата държавници. \r\nПредвижда се Макрон да пристигне на летище „Никола Тесла“ в Белград около 16 часа българско време, след което той и Вучич трябва да открият табелата, с която ще се отбележи началото на процеса на модернизация на аеропорта, който вече се ръководи от френската компания „Ванси“. \r\nПредвижда се празнично посрещане пред Двореца на Сърбия. \r\nДвамата президенти първо ще говорят на четири очи, а после ще има среща с делегации. \r\nВ първия ден от посещението Вучич и Макрон ще положат венци при Мемориала-костница и паметника на отбранителните сили на Белград и ще посетят паметника на Милунка Савич, най-известната жена от Първата световна война, която е кавалер и на френския орден на Почетния легион. \r\nСпоред медиите Макрон лично е поискал да се поклони на Сена Милунка Савич. \r\nСлед това ще бъдат положени венци на Паметника на благодарността към Франция на Калемегдан, а двамата президенти ще имат обръщения към събраните граждани и се очаква там да се съберат хиляди. \r\nМакрон ще прекара нощта в Белград и ще бъде гост на частна вечеря, която президентът Вучич организира в един от държавните обекти. \r\nВторият ден от посещението се организира от посолството на Франция в Сърбия, а Макрон вероятно ще посети улица Кнез Михайлова, ще разговаря с представители на регионалния младежки център и ще се срещне със сръбски артисти. \r\nПосещението на Макрон в Белград ще бъде отразено от голям брой местни, регионални и френски медии - 700 са акредитирани. \r\nФренският президент ще бъде охраняван от 4 хиляди членове на спецчастите в Белград, а мерките за сигурност ще са на най-високо ниво, както и винаги по време на посещенията на висши чуждестранни държавници. \r\nМакрон трябваше да посети Сърбия миналата година през декември, но това посещение беше отложено поради протеста на \"Жълтите жилетки\" във Франция. \r\nПревод и редакция:", "date": "2019.07.15", "title": "„Политика“ (Сърбия): Какво носи Макрон в дипломатическото си куфарче за визитата в Белград"}
{"url": "http://www.focus-news.net/news/2019/07/15/2680341/pregled-na-osnovnite-temi-vav-varnenskiya-pechat.html", "text": "„5 случая на лаймска болест във Варна“,е водещото заглавие във вестник  „Черно море“ . 5 случая на лаймска болест и 25 души, ухапани от кърлежи, са регистрирани във Варна за седмица, сочат данните на здравната инспекция. Увеличили са се почти двойно болните от остри респираторни заболявания. Над 30 души са потърсили лекар за проблеми с дихателните пътища. 25 са усложненията от грип, изразени в 11 бронхита и 14 пневмонии.  \r\n„Първи дивизион патрулни кораби отбеляза 61 г.“, се посочва в друга публикация. В Пункт за базиране – Варна, се проведе церемония за отбелязване на 61 г. от създаването на първи дивизион патрулни кораби, както и ритуал по сдаване и приемане на длъжността „Командир на дивизион”.  \r\n„Математика и информатика са най-желаните след 7 клас във Варна“, е заглавие от трета страница. Справка за минималния бал по паралелки на първото класиране за прием след седми клас показва кои са най-желаните гимназии и специалности във Варна.  \r\n„Над 80 доброволци се включиха в кампанията „Лято без риск“. Над 80 доброволци от клубовете към общинска дирекция „Превенции“ се включиха в традиционната кампания „Лято без риск“. Изданието е 11-о поред и е за превенция на рисковото поведение сред деца и младежи. Тази година то се реализира на територията на общинския спортен комплекс в Морската градина и алеите пред него.", "date": "2019.07.15", "title": "Преглед на основните теми във варненския печат"}
{"url": "http://www.focus-news.net/news/2019/07/15/2680342/adelina-stefanova-hram-vavedenie-bogorodichno-blagoevgrad-v-parviya-den-ot-goreshtnitsite-otbelyazvame-denya-na-sv-sv-kirik-i-yulita-vav-vtoriya-sv-atinogen-a-na-17-ti-e-denyat-na-sv-marina.html", "text": "От днес започват Горещниците. За  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград каза, че 15, 16 и 17 юли се наричат така, защото се смята, че това всъщност са най-топлите дни в годината. „В първия ден от Горещниците отбелязваме деня на св. св. Кирик и Юлита, във втория – св. Атиноген от Атина, а на 17-ти е денят на св. Марина“, каза още Стефанова.  \r\nПо думите ѝ затова и във всички църкви на третия ден се оттслужва тържествена света литургия. Аделина Стефанова отбеляза, че от всички изброени светци, които почитаме по време на горещниците най-трагична е съдбата на християнката Марина, която била дъщеря на езически жрец. \r\nЛивия НИНОВА", "date": "2019.07.15", "title": "Аделина Стефанова, храм „Въведение Богородично“ – Благоевград: В първия ден от Горещниците отбелязваме деня на св. св. Кирик и Юлита, във втория – св. Атиноген, а на 17-ти е денят на св. Марина"}
{"url": "http://www.focus-news.net/news/2019/07/15/2680343/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-19.html", "text": "Интензивен е трафикът по автомагистрала „Струма“ и главен път Е-79, както и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътните настилки са сухи и нормално проходими. Особено внимателни трябва да бъдат шофьорите в Кресненското дефиле и проходите Предел и Папаз Чаир, където има вероятност за падане на скална и кална маса, както и на клони от дървета. През нощта не са регистрирани тежки пътни инциденти. В Област Благоевград не се извършват ремонтни дейности по пътната мрежа, заради които да са въведени ограничения за движението. \r\nИнтензивен е трафикът в Благоевград. Всички светофарни уредби са изправни. Натоварено движение се наблюдава при кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“, както и на кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“. Подпорна стена се изгражда в района на улица „Славянска“ при МБАЛ – Благоевград. Заради извършваните ремонтни дейности водачите е необходимо да карат с повишено внимание, за да бъдат избегнати инциденти. Градския транспорт се движи по разписание. \r\nЛивия НИНОВА", "date": "2019.07.15", "title": "Благоевград: Интензивен е трафикът по автомагистрала „Струма“, главен път Е-79 и второкласен път 19"}
{"url": "http://www.focus-news.net/news/2019/07/15/2680344/sofiya-politseyski-patrul-i-avtomobil-na-natsionalno-tol-upravlenie-sa-razpolozheni-na-vhoda-na-stolitsata-otkam-dragichevo.html", "text": "Полицейски патрул и автомобил на „Национално тол управление“ са разположени на входа на София откъм Драгичево, предаде репортер на  Радио „Фокус“ . Полицейският екип следи за спазване на ограниченията на скоростта и в двете посока, като снима автомобилите с превишена скорост. Следи се също за наличието на винетки на преминаващите и в двете посоки автомобили.", "date": "2019.07.15", "title": "София: Полицейски патрул и автомобил на „Национално тол управление“ са разположени на входа на столицата откъм Драгичево"}
{"url": "http://www.focus-news.net/news/2019/07/15/2680345/sofiya-dvama-dushi-sa-leko-postradali-pri-katastrofa-mezhdu-dva-avtomobila-v-posoka-avtomagistrala-hemus.html", "text": "Двама души са леко пострадали при сблъсък между два автомобила. Това съобщиха от пресцентъра на МВР за  Агенция „Фокус“ . Катастрофата е станала около 9.30 часа тази сутрин при км 0 на Северната скоростна тангента в посока автомагистрала „Хемус“. Двамата пострадали са откарани в болницата. Не се съобщава пострадалите да са употребили алкохол или наркотични вещества. Движението на мястото на произшествието е спокойно, не са се получили тапи.", "date": "2019.07.15", "title": "София: Двама души са леко пострадали при катастрофа между два автомобила в посока автомагистрала „Хемус“"}
{"url": "http://www.focus-news.net/news/2019/07/15/2680346/mzhg-izgotvi-natsionalen-plan-za-razvitie-na-biologichnoto-proizvodstvo-do-2027-g.html", "text": "Министерство на земеделието, храните и горите (МЗХГ) изготви Национален план за действие за развитие на биологичното производство за периода до 2027 година. Това съобщиха от  пресцентъра на министерството.  Съвместно с представители на контролиращи и консултантски организации, научни институти и университети, организации на биологичните производители и търговци са определени стратегически цели в подкрепа на българското биопроизводство. Изготвеният план ще утвърди и доразвие водещата позиция на страната ни в редица биологични производства. \r\nЗа оптимизиране на надзора върху дейността на контролиращите лица и увеличаване на капацитета на административното звено през тази годимна ще бъде създадена и дирекция „Билогично производство“ в МЗХГ. Сред целите са още включване на схеми и мерки за подпомагане на ферми, които не отговарят на критериите за подпомагане по мярка 11 „Билогично производство“  по Програмата за развитие на селските райони (ПРСР). Предвижда се 30 % от тях да бъдат подпомагани по такива схеми. Създават се условия за устойчивост на малките и семейни биологични стопанства, чрез насърчаване сдружаването на производителите.  Сред другите цели са  включване на био продукти в схемите „Училищен плод“ и „Училищно мляко“. Предвижда се ежегодно участие на биологични стопанства в схемите за времена заетост на работници в тях. Създават се възможности и за безплатни консултантски услуги и професионално обучение за биофермери по мерките по ПРСР в началото на новия програмен период.  \r\nБългария разполага с подходящи почвени и климатични ресурси за развитие на биоземеделие. С 20 пъти повече е нараснал броят на биологичните оператори,  като през 2008 г. те са били 311, а към края на 2018 г. са 6 660. Сертифицираните площи за отглеждане на биологични култури в България през последните 7 години са се увеличили над 6 пъти. Към 2018 г. площите в система на контрол са 162 332 ха, а към 2011 г. те са били 26 622 ха. От 2015 година насам, България заема едно от челните места по площи с лозя отглеждани по методите на биологичното земеделие в ЕС, което прави възможно производството на биовино. Страната ни  е сред лидерите в Европа по отношение на брой пчелни кошери, отглеждани в съответствие с методите на биологичното земеделие. Към 2011 г. броят им е 58 855, а през 2018 г. нараства четири пъти и достига до 265 069. В периода от 2016 г. до 2018 г. се отчита ръст и при засадените площи с роза и лавандула, съответно към 2018 г. те са 2255 ха и 7 021 ха.  България е най-големият производител на биологично розово и лавандулово масла в света. Този факт, както и разрастващото се производство на други разнообразни биологични етерични масла, като масло от маточина, затвърждава позициите й на традиционен и търсен производител на тези етерични масла. Това определя страната като ключов производител с традиции в производството на суровини за био козметиката.  \r\nБиоземеделието е приоритетен сектор за подпомагане по инвестиционните мерки по ПРСР. От началото на 2007 г. до момента по Програмата са изплатени около 150 млн. евро, основно за  проекти за модернизация на биологичните земеделски стопанства, следвани от проекти на млади фермери, малки стопанства и проекти за преработка на био суровини.", "date": "2019.07.15", "title": "МЗХГ изготви Национален план за развитие на биологичното производство до 2027 г."}
{"url": "http://www.focus-news.net/news/2019/07/15/2680347/pleven-patnite-nastilki-v-oblastta-sa-suhi.html", "text": "Движението по път III-52 Лозица – Никопол от км 82+000 до км 100+000 се осъществява с повишено внимание поради машинно косене на трева. Това съобщиха  за  Радио „Фокус“  от Областно пътно управление – Плевен. Срокът e до 15 юли. Пътните настилки в областта са сухи. Максималните температури ще бъдат между  25° и  28°.  \r\nДвижението по пътя II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срокът на ремонта е  до 31 юли.  Движението по пътя III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди село Чомаковци. За движещите се МПС по път I-3 Бяла – Ботевград от Луковит транзитно през Червен бряг към село Чомаковци, началото е с  обход с кръстовище с РП III-306, в Луковит, км 138+767, оттам отбивния маршрут следва трасето на път I-3 през село Радомирци до обхода на Долни Дъбник, град Искър и Кнежа до кръстовище с път III-306 в Кнежа и след това по трасето на път III-306 до село Чомаковци. Срокът е до 16 юли.   \r\nДвижението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на село Коиловци. Движението на МПС ще се осъществява по вътрешно уличната мрежа на село Коиловци. Срокът е до 31 декември. Движението по път III-3005 Ясен – Дисевица – Петърница – Катунец от км 1+886 до км 3+015 в село Ясен е ограничено поради ремонт от страна на ВиК. Срокът е  до 19 юли.  Движението по път III-306 Червен бряг – Кнежа от км 12+000 до км 35+000 се осъществява с повишено внимание поради машинно косен на трева. Срокът  до 12 юли. Движението по път III-3002 Българене – Божурлук от км 0+000 до км 20+000 се осъществява в едната лента поради ремонтни дейности на асфалтовата настилка до 16 юли.  \r\nВиолета КРЪСТЕВА", "date": "2019.07.15", "title": "Плевен: Пътните настилки в областта са сухи"}
{"url": "http://www.focus-news.net/news/2019/07/15/2680348/aleksandar-vuchich-nadyavam-se-che-prishtina-nyama-da-izpolzva-poseshtenieto-na-makron-za-intsidenti-i-problemi.html", "text": "Сръбският президент Александър Вучич заяви, че се надява властите в Прищина да не използват присъствието на френския държавен глава Еманюел Макрон в Белград, за да направят инциденти и проблеми, като посочи, че сръбските служби са информирани за всички действия, предава македонската агенция  „Макфакс“ . \r\n„Те имат проблем със Северно Косово, защото си мислят, че владеят и другите области и сега трябва фактически да завладеят и това пространство“, заяви Макрон в ефира на ТВ Пинк. \r\n„Когато казах, че можем да снабдим нашите магазини, успяхме, и един ден, след 10-15 години, ако не ме убият и не ме запалят, както общават, ако моето здраве ми позволявам да дочакам пенсия, ще ви кажа как“, заяви Вучич. \r\nМакрон ще пристигне в понеделник на двудневно посещение в Сърбия. \r\nПревод и редакция:", "date": "2019.07.15", "title": "Александър Вучич: Надявам се, че Прищина няма да използва посещението на Макрон за инциденти и проблеми"}
{"url": "http://www.focus-news.net/news/2019/07/15/2680349/ramush-haradinay-rolyata-na-frantsiya-v-pregovorite-sas-sarbiya-se-uvelichi.html", "text": "Премиерът на Косово Рамуш Харадинай заяви на приема по случай Деня на Бастилията, националният празник на Франция, че ролята на Париж в усилията за постигане на споразумение между Белград и Прищина се е увеличила, предава електронното издание  Kosovapress . \r\n„Искам да използвам възможността да благодаря на френския президент за неговата ангажираност, която е индикатор за увеличения интерес към Западните балкани. Това, от което имаме нужда сега, е да се договори рамка за взаимно признаване в съществуващите граници между Косово и Сърбия и инициатива за диалог, която ще позволи на Косово да подкрепи преговорите“, заяви Харадинай. \r\nПревод и редакция:", "date": "2019.07.15", "title": "Рамуш Харадинай: Ролята на Франция в преговорите със Сърбия се увеличи"}
{"url": "http://www.focus-news.net/news/2019/07/15/2680350/sport-grigor-dimitrov-izpadna-ot-top-50.html", "text": "Най-добрият български тенисист Григор Димитров загуби три позиции в световната ранглиста на АТР, обновена след края на турнира \"Уимбълдън\". 28-годишният Димитров, който отпадна в първия кръг след неочакван обрат от 2:0 до 2:3 срещу дебютанта Корентен Муте, запази актива си, но вече заема 52-ото място в класацията.Той не е бил толкова назад от 29 октомври 2012, когато беше 55-ти.Промени в челната тройка няма. Лидер остава шампионът от \"Уимбълдън\" Новак Джокович (Сърбия), следван от Рафаел Надал (Испания). Швейцарецът и финалист на турнира Роджър Федерер е трети.", "date": "2019.07.15", "title": "Спорт: Григор Димитров изпадна от Топ 50"}
{"url": "http://www.focus-news.net/news/2019/07/15/2680351/pravitelstvoto-odobri-aktualizatsiyata-na-byudzheta-za-zakupuvaneto-na-iztrebiteli-f-16.html", "text": "Със свое решение правителството одобри проект на Закон за изменение и допълнение на Закона за държавния бюджет на Република България за 2019 година. Това съобщиха от  правителствената информационна служба.  Законопроектът е изготвен във връзка с придобиването на нов тип бойни самолети от въоръжените сили на Република България, които са от изключителна важност за националната сигурност и отбраната на страната, за прилагане на механизмите на колективната отбрана на НАТО и общата политика за сигурност и отбрана на ЕС. \r\nВ изпълнение на Решение на Народното събрание от 16 януари 2019 г. и създадения със заповед на министър-председателя екип за общ контрол и финализиране на преговорите с правителството на Съединените американски щати, бяха проведени преговори по отделните области на доставката на самолетите и на свързаното оборудване, документация и услуги, и индустриално сътрудничество. На база на проведените преговори официално беше представено предложение за сключване на четири отделни договора между Република България и правителството на САЩ за придобиването на осем изтребителя F-16 Block 70, въоръжение и свързаните с него системи за дългосрочна експлоатация и поддръжка, както и цялостна подготовка на пилоти и помощен персонал, които подлежат на ратифициране от Народното събрание. \r\nСъществен момент във финансовия модел на тези договори е начинът на плащане, който предвижда определената цена (стойност - estimated cost) да се депозира изцяло в кратък срок след тяхното подписване по сметка на федералното правителство. Депозираните средства ще се използват от Агенцията на САЩ за сътрудничество в областта на отбраната и сигурността за извършване на плащания в хода на изпълнението на договорите. Условията на програмата на САЩ за чуждестранни продажби за военни цели (FMS) дават възможност, след превеждане от Министерството на отбраната по сметка на правителството на САЩ на сумите за изпълнение на договорите за придобиване на нов тип боен самолет, част от тях да се депозират и инвестират чрез банкови и инвестиционни сметки във Федералната резервна банка на Ню Йорк за осигуряване на доходност от тези средства в полза на българската държава. Процесът на откриване на сметките и прехвърлянето на средства отнема обичайно около 6 месеца. Реализирането на тази възможност изисква сключване на споразумение между Министерството на отбраната, Агенцията на САЩ за сътрудничество в областта на отбраната и сигурността и Федералната резервна банка на Ню Йорк, като в него може да участва Българската народна банка като агент на държавата. Размерът на средствата, които биха могли да се прехвърлят по този начин, ще се определи от Агенцията на САЩ за сътрудничество в областта на отбраната и сигурността (DSCA), като по сметката на федералното правителство следва да се поддържат средства за покриване на текущи разплащания на агенцията по проекта за 90 дни. Стандартно средствата се инвестират в овърнайт депозити и нискорискови краткосрочни федерални съкровищни бонове (treasury bills) с различна срочност. \r\nТози финансов модел за реализиране на проекта за инвестиционен разход „Придобиване на нов тип боен самолет“ изисква осигуряването на допълнителни разходи над одобрените от Народното събрание със Закона за държавния бюджет на Република България за 2019 г., което налага изготвянето и предлагането на законопроект за неговото изменение и допълнение и се предлага да се увеличи размерът на разходите по бюджета на Министерството на отбраната за 2019 г. с 2,1 млрд. лева. \r\nС разчетите към законопроекта не се предвижда промяна на ограничението за нов държавен дълг и одобрените бюджетни ограничители за 2019 г. остават непроменени по отношение на максималния размер на държавния дълг към 31 декември 2019 г. и максималния размер на новия държавен дълг, който може да бъде поет през 2019 година. \r\nСъщевременно със законопроекта се предлага и намаление на разходи по държавния бюджет. Предвидено е планираните в разчетите към ЗДБРБ за 2019 г. средства в общ размер на 271 млн. лв. за реализиране на други проекти за модернизация на Българската армия да не бъдат разходвани през настоящата година. \r\nОтчитайки нетното увеличение на разходите по държавния бюджет в размер на 1,829 млрд. лв. в законопроекта за изменение и допълнение на Закона за държавния бюджет на Република България за 2019 г. се предвижда увеличение на дефицита по държавния бюджет с 1,829 млрд. лв. до 2,228 млрд. лева.", "date": "2019.07.15", "title": "Правителството одобри актуализацията на бюджета за закупуването на изтребители F-16"}
{"url": "http://www.focus-news.net/news/2019/07/15/2680352/veliko-tarnovo-obshtinata-i-natsionalen-voenen-universitet-vasil-levski-organizirat-programa-za-otbelyazvane-na-182-godini-ot-rozhdenieto-na-apostola-na-svobodata-na-18-yuli.html", "text": "Община Велико Търново и Национален военен университет (НВУ) „Васил Левски” организират програма за отбелязване на 182 години от рождението на Апостола на свободата Васил Левски на 18 юли 2019 година (четвъртък). Това съобщиха от пресцентъра на  Общината . За 17.30 ч. пред паметника на Васил Левски във Велико Търново са предвидени слово на бригаден генерал д-р Пламен Богданов - началник на НВУ „Васил Левски”, и военен ритуал за полагане на венци и цветя на признателност. Ще прозвучи и химнът на Република България. От 18.00 ч. ще премине тържествен марш на Почетния караул от НВУ „Васил Левски”. От 21.45 ч. площад „Цар Асен І” ще бъде представен аудио-визуалният спектакъл „Царевград Търнов - звук и светлина”.", "date": "2019.07.15", "title": "Велико Търново: Общината и Национален военен университет „Васил Левски” организират програма за отбелязване на 182 години от рождението на Апостола на свободата на 18 юли"}
{"url": "http://www.focus-news.net/news/2019/07/15/2680353/kabinetat-predlozhi-za-ratifikatsiya-ot-narodnoto-sabranie-dogovorite-za-pridobivaneto-na-nov-tip-boyni-samoleti.html", "text": "Правителството прие решение за предложение до Народното събрание за ратифициране на международен договор (LOA) BU-D-SAB, „Самолети F-16 Block 70 и свързана с тях поддръжка“ (F-16 Block 70 aircraft and associated support), международен договор (LOA) BU-D-AAA, „Боеприпаси в подкрепа на F-16” (Munitions in support of the F-16), международен договор (LOA) BU- P-AAD, „Sidewinder AIM 9X Блок II ракети, свързани материали и услуги“ (Sidewinder AIM 9Х Block II Missiles, associated material and services) и международен договор (LOA) BU-P-LAR, „Многофункционална система за разпределение на информация - Съвместна тактическа радиосистема (MIDS JTRS) (5) и свързана с нея поддръжка и оборудване“ (Multifunctional Information Distribution System Joint Tactical Radio System (MIDS JTRS) (5) and related support and equipment). Това съобщиха от  правителствената информационна служба. \r\nТези договори бяха подписани на 11 юли 2019 г. от българска страна въз основа на Решение на Министерския съвет № 398 от 10 юли 2019 г. С тях се договаря доставката от Правителството на САЩ за българските въоръжени сили на осем самолета F-16 Block 70 и свързаното оборудване и въоръжение в изпълнение на Решение на Народното събрание (ДВ, бр. 6 от 18.01.2019 г.) за започване на преговорен процес по придобиване на нов тип боен самолет и в изпълнение на Актуализиран проект за инвестиционен разход „Придобиване на нов тип боен самолет“, приет с Решение на Народното събрание (ДВ, бр. 51 от 2018 г.). \r\nСлед влизане в сила на закона за ратификация на договорите от Народното събрание, МВнР ще уведоми насрещната страна за изпълнение на националните процедури за това.", "date": "2019.07.15", "title": "Кабинетът предложи за ратификация от Народното събрание договорите за придобиването на нов тип бойни самолети"}
{"url": "http://www.focus-news.net/news/2019/07/15/2680354/sofiya-dvama-dushi-sa-leko-postradali-pri-katastrofa-mezhdu-dva-avtomobila-v-posoka-avtomagistrala-hemus.html", "text": "Двама души са леко пострадали при сблъсък между два автомобила. Това съобщиха от пресцентъра на МВР за  Агенция „Фокус“ . Катастрофата е станала около 9.30 часа тази сутрин при км 0 на Северната скоростна тангента в посока автомагистрала „Хемус“. Двамата пострадали са откарани в болницата. Не се съобщава пострадалите да са употребили алкохол или наркотични вещества. Движението на мястото на произшествието е спокойно, не са се получили тапи.", "date": "2019.07.15", "title": "София: Двама души са леко пострадали при катастрофа между два автомобила в посока автомагистрала „Хемус“"}
{"url": "http://www.focus-news.net/news/2019/07/15/2680356/kardzhali-64-godishna-zhena-e-postradala-pri-katastrofa-na-peshehodna-pateka.html", "text": "64-годишна жена е била блъсната на пешеходна пътека в Кърджали. Това съобщиха от  ОДМВР – Кърджали . Катастрофата е станала около 15.00 часа на 13 юли. Пострадалата е със счупен глезен. Срещу 61-годишния водач на автомобила е образувано досъдебно производство.", "date": "2019.07.15", "title": "Кърджали: 64-годишна жена е пострадала при катастрофа на пешеходна пътека"}
{"url": "http://www.focus-news.net/news/2019/07/15/2680357/pleven-45-godishen-mazh-i-4-godishno-dete-sa-zaginali-sled-kato-lek-avtomobil-se-e-blasnal-v-kraypatno-darvo-v-rayona-na-selo-totleben.html", "text": "45-годишен мъж и 4-годишно дете са загинали, след като лек автомобил се е блъснал в крайпътно дърво в района на село Тотлебен. Това съобщиха от  ОДМВР-Плвен . Сигнал за инцидента е получен около 19.15 часа на 14 юли. Произшествието е станало на първокласния път от Плевен към Русе в района на село Тотлебен и разклона за Славяново и Пордим. Местопроизшествието е посетено от екип на сектор „Пътна полиция“ при ОДМВР - Плевен. Установено е, че водачът на лек автомобил – 45-годишен мъж от София, на прав пътен участък, е изгубил контрол над автомобила. Колата излиза извън пътното платно в ляво по посоката си на движение, като се удря в крайпътно дърво. Ба място са загинали шофьорът и момче на 4 години.  \r\nЗа изваждане на телата от огънатите ламарини съдействие е оказал екип на РСПБЗН - Плевен. Уведомен е прокурор. Образувано е досъдебно производство.", "date": "2019.07.15", "title": "Плевен: 45-годишен мъж и 4-годишно дете са загинали, след като лек автомобил се е блъснал в крайпътно дърво в района на село Тотлебен"}
{"url": "http://www.focus-news.net/news/2019/07/15/2680358/kardzhali-otkradnata-kola-e-otkrita-v-kv-vazrozhdentsi.html", "text": "Открадната отнета кола е открита в кв. „Възрожденци“ в Кърджали. Това съобщиха от  ОДМВР-Кърджали . По случая е образувано досъдебно производство. Сигнал, че „Мерцедес“, паркиран в областния град, е изчезнал, е подаден вчера. При организираните издирвателни действия колата е била установена в кв. „Възрожденци“. Извършен е оглед от дежурна оперативна група. От автомобила бил откраднат CD плеър. Сектор „Криминална полиция“ и разследващ полицай продължават работата по случая. Издирва се извършителят на престъплението.", "date": "2019.07.15", "title": "Кърджали: Открадната кола е открита в кв. „Възрожденци“"}
{"url": "http://www.focus-news.net/news/2019/07/15/2680359/n-v-tsaritsa-margarita-vrachi-nagradite-na-pobeditelite-v-turnira-po-hudozhestvena-gimnastika-tsaritsa-margarita-v-grad-varna.html", "text": "Н. В. царица Маргарита връчи наградите на победителите в международния турнир по художествена гимнастика за приза „Царица Маргарита“ в град Варна. Тя е патрон на турнира, който е основан на нейно име през 1991 г. и на 6 и 7 юли 2019 г. се проведе неговото 27-мо издание. Това съобщиха от пресофиса на  Н. В. Цар Симеон II . На откриването присъстваха Техни Величества и кметът на Варна Иван Портних, който заяви, че подобни  международни прояви са най-добрата реклама за морската ни столица и за България. \r\nСпортното събитие се състоя в  зала „Конгресна“ на Двореца на културата и спорта и тази година беше в рамките на инициативата „Варна – европейски град на спорта 2019“. Надпреварата стартира с участието на близо 400 гимнастички от рекордните в историята на турнира 23 държави: Австралия, Азербайджан, Англия, Андора, Белгия, Германия, Грузия, Израел, Испания, Канада, Кипър, Колумбия, Норвегия, Португалия, Румъния, Русия, Турция, Филипините, Франция, Хърватия, Чили, Япония и България. \r\nБългарските гимнастички отново се представиха блестящо с извоюваните 13 медала – 9 златни и 4 сребърни. Царицата връчи медала на победителката в многобоя българката Анна Келман. В церемонията по награждаването се включиха още Анелия Атанасова, създател и организатор на турнира, и първата световна шампионка на Варна по художествена гимнастика Деспа Кателиева. \r\nАнелия Атанасова получи специална награда от кмета Иван Портних по случай нейния 70-годишен юбилей за големия й принос за развитието на спорта в града. \r\nТурнирът край морето приключи с масова гимнастрада, в която се включиха 350 деца от различни клубове. Това е сравнително нова форма, която Българската федерация по гимнастика налага през последните няколко години с цел да приобщава децата от ранна възраст към художествената гимнастика.", "date": "2019.07.15", "title": "Н. В. царица Маргарита връчи наградите на победителите в турнира по художествена гимнастика „Царица Маргарита“ в град Варна"}
{"url": "http://www.focus-news.net/news/2019/07/15/2680360/kardzhali-devet-krazhbi-ot-mashini-za-kafe-sa-izvarshili-dve-momcheta-na-11-i-13-godini.html", "text": "Девет кражби от машини за кафе са извършили две момчета на 11 и 13 години за периода от 7 до 9 юли. Това съобщиха от  ОДМВР-Кърджали . Сектор „Криминална полиция“ и инспектори от Детска педагогическа стая продължават работата по случаите.", "date": "2019.07.15", "title": "Кърджали: Девет кражби от машини за кафе са извършили две момчета на 11 и 13 години"}
{"url": "http://www.focus-news.net/news/2019/07/15/2680361/zam-ministar-atanas-zapryanov-nyama-skriti-razhodi-v-sdelkata-za-zakupuvane-na-f-16.html", "text": "Министерски съвет стартира процедура за ратификация на договорите за закупуване на F-16. Това каза на брифинг в Министерски съвет заместник - министърът на отбраната Атанас Запрянов след правителствено заседание, предаде репортер на  Агенция „Фокус“ . „Искам да обявя, че по предложение на министъра на отбраната днес на извънредно заседание Министерски съвет прие подписаните от него съгласно дадения му мандат четири договора за доставка на пакет многоцелеви изтребител F-16 блок 70 със съответното въоръжение и системи за управление и с това Министерски съвет стартира процедурата по ратификация на договорите“, отбеляза зам.-министър Запрянов. „Предстои договорите да бъдат изпратени в Народното събрание и да бъде организирано тяхното разглеждане в експертните комисии и след това приемане в зала“, посочи той. \"Няма скрити разходи в сделката за закупуване на F-16\", увери заместник - министърът. „За да се извърши ратификацията на договорите трябва да бъдат осигурени бюджетни средства и това налага промяна и актуализация на бюджета за 2019 г. Тези пари да бъдат прехвърлени на Министерството на отбраната“, посочи той, като уточни, че това се прави, защото бенефициент на договора е Министерството на отбраната, а средствата се управляват от министъра на отбраната и министъра на финансите. „Бюджетът се актуализира с 1.256 млрд. долара в разходната част“, поясни той. ”Ако има положително решение на Американския конгрес, договорът е гъвкав и позволява в хода на неговото изпълнение да бъдат добавени допълнителни наши изисквания“, поясни той. \r\n„Скрити разходи в сделката няма. Те са такива каквито са“, заяви още зам.-министърът на отбраната.  Агенция „Фокус“  припомня: Преди дни правителството одобри сделката за придобиване на 8 нови американски изтребители F-16 блок 70 за 1,256 млрд. долара. Кабинетът прие доклад, подписан от 4-ма министри, и даде мандат на министъра на отбраната да подпише четири договора. Единият договор е за самолет F-16 блок 70 с допълнително оборудване, включително учебни съоръжения и обучение; вторият договор касае бойни припаси за самолета; третият – ракетите „въздух-въздух“ и последният е за доставката на система за визуализация наблюдение и управление. В рамките на 4 документа ще бъдат изпълнени всички изисквания по доставянето на пакет на система F-16 блок 70 с необходимото оборудване за обучение и въоръжение. Самолетите са многофункционални, като 6 от тях са едноместни, а 2 са двуместни. В цената е включено и наземното оборудване. Физическата доставка на техниката се очаква да бъде през 2023 г. Плащането ще се осъществи накуп.  \r\nДаяна ДЮЛГЕРОВА", "date": "2019.07.15", "title": "Зам.-министър Атанас Запрянов: Няма скрити разходи в сделката за закупуване на F-16"}
{"url": "http://www.focus-news.net/news/2019/07/15/2680362/varna-rayonnata-prokuratura-predade-na-sad-mazh-za-iznasilvane-na-vazrastna-zhena.html", "text": "РРайонната прокуратура във Варна предаде на съд 46-годишния Красимир И. за съвкупление с възрастна жена чрез сила – престъпление по член 152, ал. 1, т. 2 от Наказателния кодекс. Това съобщиха от  Апелативна прокуратура – Варна . Престъплението, за което 46-годишният подсъдим ще отговаря пред Варненския районен съд, е извършено на 6 октомври 2017 г. и се наказва с лишаване от свобода от две до осем години.  \r\nПострадалата 77-годишна жена живеела от години сама в дома си. Вечерта около 22.30 часа на 6 октомври 2017 г. силен шум, който идвал от антре, изградено до къщата й, накарал жената да отиде да провери какво се случва. На двора видяла подсъдимия, но тъй като била без очила, го оприличила на свой съгражданин, който през лятото й помагал в работата по двора.  \r\nМъжът избутал възрастната жена в къщата, като й нанасял удари по главата  и тялото. Докато блъскал жертвата си, от подсъдимия изпаднал портфейл, в който имало бележки с телефонни номера и имена на негови познати. През цялото време с удари сломявал съпротивата на 77-годишната самотница. В една от стаите на дома й Красимир изнасилил жената. После си тръгнал.  \r\nСутринта около 7,45 часа пострадалата излязла на двора. Съседката й   забелязала синините по лицето й. Възрастната жена споделила, че била бита от свой съгражданин, като казала името на човека, който й помагал лятото по двора. От срам жената не разказала какво точно се е случило през нощта. Така била повикана полиция и медицински екип, пред които възрастната жена обяснила за изнасилването. Първоначално бил задържан посочения от пострадалата мъж, но проведеното разследване установило и уличило Красимир като извършител на сексуалното насилие. Няколко часа преди престъплението той бил забелязан с коня и каруцата си близо до къщата на жертвата.  \r\nИзвършителят бил уличен чрез ДНК-експертиза и свидетелски показания. Той е с начално образование, осъждан и има склонност към насилие, включително и сексуално към самотни възрастни жени.   \r\nПредстои делото срещу 46-годишния Красимир И. да бъде насрочено за разглеждане във Варненския районен съд.", "date": "2019.07.15", "title": "Варна: Районната прокуратура предаде на съд мъж за изнасилване на възрастна жена"}
{"url": "http://www.focus-news.net/news/2019/07/15/2680363/nova-makedoniya-makedoniya-avtokefaliyata-na-mpts-oa-stava-zalozhnik-na-dvortsovi-igri.html", "text": "Автокефалията на Македонската църква става въпрос с голяма международна публичност и нейното решаване ще бъде още една причина за задълбочаване на конфликта между Руската православна църква и Фенер. Очевидно е, че в тази битка Московската патриаршия не подбира средства за постигането на целта, която е да попречи или да отложи за дълго време признаването на Македонската православна църква-Охридска архиепископия (МПЦ-ОА). Последният случай с телефонните разговори на македонския премиер Зоран Заев с руските шегаджии показва, че някой си е поставил за цел да дискредитира преди всичко МПЦ-ОА, а след това и константинополския патриарх Вартоломей, който трябва да бъде представен като корумпиран човек, който подписва за пари томоси за автокефалия на православните църкви. Очевидно е, че мотивът на руските шегаджии за тези разговори е да намесят министър-председателя и да осигурят аргумент, че той е готов да плати и пари за автокефалията на МПЦ, пише ежедневникът  „Нова Македония“  в материал, представен без редакторска намеса. \r\nНо дали всичко това може да повлияе негативно на целия процес, който бе започнат от Константинополския патриарх по македонския църковен въпрос? \r\nДали наистина някой си мисли, че със 100 хиляди евро може да се купи томос за автокефалия? Мнозина се интересуват как ще реагират на това другите православни църкви? \r\nВсичко това са логични въпроси, на които обществеността чака отговор. \r\nВсъщност, това не е първият случай, в който някой обвинява Вартоломей, че е корумпиран,. Руската църква по-рано го твърдеше публично. От този аспект, все пак, може би, не трябва да се очаква, че Вартоломей би се отказал от процеса за македонската църква заради тези обвинения, но може да се очаква, че заради разговорите може да се удължи процедурата за признаване на автокефалията на МПЦ. \r\nМоже би, най-спорният момент в цялата история е, че премиерът Заев се е хванал на руската провокация и изказва готовност да даде пари в брой. Но и той самият сигурно е знаел, а и да не е знаел, бързо са му посочили, че томос за автокефалия не се купува само за 100 хиляди евро. Може би, с неговата, както самият казва, отвореност и прозрачност е злоупотребено от руските църковни интереси, но това не оправдава факта, че, най-малкото, по такива въпроси се разговаря по телефона и то по този начин. \r\nМиналата година премиерът изпрати и писмо до Вселенската патриаршия, което беше придружено с послание от МПЦ, след което Вартоломей реши да започне процес за разглеждане на въпроса за признаване на МПЦ-ОА за автокефална.  \r\nСъществува и съвпадение с периода, когато министър-председателят Заев е изпратил писмото си до Вартоломей през май 2018 г., а руските комици се свързват с него през август 2018 г. за първи път. Именно в този период  Македонският църковният въпрос беше актуален, тъй като през юни 2018 г. Вселенската патриаршия обяви, че поставя в процедурата въпроса за автокефалията на МПЦ-ОА. \r\nДали автокефалията на МПЦ не става заложник на византийски игри на Руската църква? \r\nВече се знае, че Фенер и Руската патриаршия от години са в битка за властта в православието. Тази битка се изостри силно, след като константинополският патриарх даде томос на Православната църква на Украйна (ПЦУ). \r\nНо битката между тези две църкви означава битка за МПЦ в посоката, в която Руската църква възнамерява да предотврати признаването на автокефалията, а Фенер е мотивиран да покаже, че има право да подписва автокефални томоси. \r\nИ накрая на цялата тази история, изниква въпросът, каква ще е основната придобивка, ако МПЦ получи документ за своята независимост? \r\nКакво ще получат вярващите от всичко това? \r\nВ православието автокефалията на МПЦ ще означава открито канонично признаване на уникалността на македонския народ и държава. Това е печат, който отделя определена територия, която, според каноните на църквата, е автокефална, защото е автономно държавно уредена и водена от епископи, произхождащи от този конкретен народ. Агенция „Фокус“ припомня: \r\nВ манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\n•\tКакво е Първа Юстиниана, или Юстиниана Прима:  \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\nКратка история на МПЦ-ОА \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\nПревод и редакция:", "date": "2019.07.15", "title": "„Нова Македония“ (Македония): Автокефалията на МПЦ-ОА става заложник на дворцови игри"}
{"url": "http://www.focus-news.net/news/2019/07/15/2680364/blagoevgrad-mazh-na-31-godini-ot-petrich-v-nanesal-poboy-na-svoy-59-godishen-sagrazhdanin.html", "text": "Мъж на 31 години от Петрич в нанесъл побой на свой 59-годишен съгражданин. Това съобщиха от  ОДМВР-Благоевград . Случаят е станал около 12.30 ч. на 12 юли 2019 г. на кръстовището на ул. „Одрин“ и „Кочо Мавродиев“ в града. Пострадалият е прегледан в МБАЛ „Югозападна“ и е освободен за домашно лечение.", "date": "2019.07.15", "title": "Благоевград: Мъж на 31 години от Петрич в нанесъл побой на свой 59-годишен съгражданин"}
{"url": "http://www.focus-news.net/news/2019/07/15/2680365/dobrich-44-godishna-zhena-e-zaginala-pri-katastrofa-v-rayona-na-grad-kavarna.html", "text": "44-годишна жена е почнала на място след катастрофа на главен път I-9 в района на град Каварна. Това съобщиха от  ОДМВР–Добрич . Катастрофата e станала на 14 юли, около 20.20 часа, когато 46-годишният водач на превозното средство се блъска в крайпътно дърво. При инцидента е пострадало 9-годишно момче, което е настанено в реанимация на МБАЛ „Св. Анна” с вътрешни травми и фрактури, без опасност за живота. Водачът е с охлузни рани, освободен за домашно лечение. По случая е образувано досъдебно производство.", "date": "2019.07.15", "title": "Добрич: 44-годишна жена е загинала при катастрофа в района на град Каварна"}
{"url": "http://www.focus-news.net/news/2019/07/15/2680366/gazeta-express-kosovo-kakvo-napisa-madlin-olbrayt-na-ramush-haradinay.html", "text": "Косовският премиер Рамуш Харадинай получи писмо от бившия държавен секретар на САЩ Мадлин Олбрайт, потвърждаващо приятелството, което Косово има със Съединените американски щати, пише прищинският ежедневник  Gazeta Express . \r\nХарадинай заяви във „Фейсбук“, че е благодарен за подкрепата и грижите, които бившият секретар Олбрайт и Америка са показали за Косово. \r\n„За мен е чест да получа благодарствено писмо от бившия държавен секретар на САЩ Мадлин Олбрайт, която отново потвърждава специалното приятелство, което Косово има със Съединените американски щати. Бившият секретар Олбрайт е икона на мира и жена, която направи много за държавата Косово. Благодарни сме за подкрепата и грижите, които бившият секретар Олбрайт и Америка показаха за страната ни! Америка е нашият постоянен съюзник и ние сме благословени да бъдем в техните редици“, пише Харадинай. \r\nПревод и редакция:", "date": "2019.07.15", "title": "Gazeta Express (Косово): Какво написа Мадлин Олбрайт на Рамуш Харадинай"}
{"url": "http://www.focus-news.net/news/2019/07/15/2680367/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Автокефалията на Македонската църква става въпрос с голяма международна публичност и нейното решаване ще бъде още една причина за задълбочаване на конфликта между Руската православна църква и Фенер. Очевидно е, че в тази битка Московската патриаршия не подбира средства за постигането на целта, която е да попречи или да отложи за дълго време признаването на Македонската православна църква-Охридска архиепископия (МПЦ-ОА). Последният случай с телефонните разговори на македонския премиер Зоран Заев с руските шегаджии показва, че някой си е поставил за цел да дискредитира преди всичко МПЦ-ОА, а след това и константинополския патриарх Вартоломей, който трябва да бъде представен като корумпиран човек, който подписва за пари томоси за автокефалия на православните църкви. Очевидно е, че мотивът на руските шегаджии за тези разговори е да намесят министър-председателя и да осигурят аргумент, че той е готов да плати и пари за автокефалията на МПЦ, пише ежедневникът  „Нова Македония“  в материал, представен без редакторска намеса. \r\nНо дали всичко това може да повлияе негативно на целия процес, който бе започнат от Константинополския патриарх по македонския църковен въпрос? \r\nДали наистина някой си мисли, че със 100 хиляди евро може да се купи томос за автокефалия? Мнозина се интересуват как ще реагират на това другите православни църкви? \r\nВсичко това са логични въпроси, на които обществеността чака отговор. \r\nВсъщност, това не е първият случай, в който някой обвинява Вартоломей, че е корумпиран,. Руската църква по-рано го твърдеше публично. От този аспект, все пак, може би, не трябва да се очаква, че Вартоломей би се отказал от процеса за македонската църква заради тези обвинения, но може да се очаква, че заради разговорите може да се удължи процедурата за признаване на автокефалията на МПЦ. \r\nМоже би, най-спорният момент в цялата история е, че премиерът Заев се е хванал на руската провокация и изказва готовност да даде пари в брой. Но и той самият сигурно е знаел, а и да не е знаел, бързо са му посочили, че томос за автокефалия не се купува само за 100 хиляди евро. Може би, с неговата, както самият казва, отвореност и прозрачност е злоупотребено от руските църковни интереси, но това не оправдава факта, че, най-малкото, по такива въпроси се разговаря по телефона и то по този начин. \r\nМиналата година премиерът изпрати и писмо до Вселенската патриаршия, което беше придружено с послание от МПЦ, след което Вартоломей реши да започне процес за разглеждане на въпроса за признаване на МПЦ-ОА за автокефална.  \r\nСъществува и съвпадение с периода, когато министър-председателят Заев е изпратил писмото си до Вартоломей през май 2018 г., а руските комици се свързват с него през август 2018 г. за първи път. Именно в този период  Македонският църковният въпрос беше актуален, тъй като през юни 2018 г. Вселенската патриаршия обяви, че поставя в процедурата въпроса за автокефалията на МПЦ-ОА. \r\nДали автокефалията на МПЦ не става заложник на византийски игри на Руската църква? \r\nВече се знае, че Фенер и Руската патриаршия от години са в битка за властта в православието. Тази битка се изостри силно, след като константинополският патриарх даде томос на Православната църква на Украйна (ПЦУ). \r\nНо битката между тези две църкви означава битка за МПЦ в посоката, в която Руската църква възнамерява да предотврати признаването на автокефалията, а Фенер е мотивиран да покаже, че има право да подписва автокефални томоси. \r\nИ накрая на цялата тази история, изниква въпросът, каква ще е основната придобивка, ако МПЦ получи документ за своята независимост? \r\nКакво ще получат вярващите от всичко това? \r\nВ православието автокефалията на МПЦ ще означава открито канонично признаване на уникалността на македонския народ и държава. Това е печат, който отделя определена територия, която, според каноните на църквата, е автокефална, защото е автономно държавно уредена и водена от епископи, произхождащи от този конкретен народ. Агенция „Фокус“ припомня: \r\nВ манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\n•\tКакво е Първа Юстиниана, или Юстиниана Прима:  \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\nКратка история на МПЦ-ОА \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\n*** Между откриването на табелата на белградското летище „Никола Тесла” и обръщението към гражданите заедно с неговия домакин Александър Вучич край паметника на Благодарността към Франция, френският държавен глава Емануел Макрон, който ще пристигне в понеделник на двудневно посещение в Сърбия, ще проведе редица официални срещи, за които е трудно да се предположи какво е донесъл в „дипломатическото си куфарче“, пише белградският ежедневник  „Политика“  в материал, представен без редакторска намеса. \r\nИма много различни анализи и заключения, от това, че Макрон идва, за да проучи възможностите за подновяване на диалога между Белград и Прищина, до разсъжденията, че посещението му е част от тенденцията Франция да засилва своето присъствие в региона, доколкото е част от макропрограмата за налагане на Париж като лидер на Европейския съюз. \r\nВъв всеки случай е сигурно, че посещението на президента на Франция, първото от декември 2001 г., идването на тогавашния президент Жак Ширак, е голямо събитие и че то ще бъде важно за Сърбия в политически, икономически и културни аспекти, както и че ще засегне укрепване на двустранните отношения между двете страни, както и свързването на двата народа. \r\nНе трябва да се забравя, че Франция, освен Германия, е водещата страна на ЕС и че посещението на нейния президент след толкова години показва нов интерес към Западните Балкани и, както казва посланикът на тази страна Федерик Мондолони, желанието да се даде нов тласък на Сърбия. \r\nВъпреки че обществеността не е наясно с това, което е в „куфара“ на Макрон, е сигурно, че Косово ще бъде на масата, след пропадналата среща на върха по темата, която трябваше да се състои в Париж на 1 юли по инициатива на Франция и Германия. \r\nСпоред анализатори Макрон е много ангажиран с продължаването на диалога между Белград и Прищина, независимо от факта, че Франция е признала независимостта на Косово и че по този въпрос няма промяна в позицията. \r\nМакрон обаче няма, както обикновено правят европейските лидери, след Белград да посети и Прищина, което, наред с други неща, показва, че отношенията й с Косово са се променили, особено след като властите в Прищина отказаха да премахнат таксите. \r\nВъпреки това не е известно дали френският президент ще донесе предложение на Сърбия, или ще каже, че Белград и Прищина трябва да постигнат договор, а ЕС само посредничи. \r\nПрез последните дни медиите съобщават, че официален Париж не е против възможната обмяна на територия или промяната в линията на демаркация, ако Белград и Прищина се споразумеят за това и договорът бъде приет от всички в региона, въпреки че Берлин се страхува, че в този случай „Кутията на Пандора“ на национализма може да бъде отворена отново. \r\nДруга важна тема, която ще бъде в центъра на вниманието, е европейската интеграция, предвид факта, че Макрон няколко пъти е правил песимистични изявления относно разширяването, т.е. няколко пъти е казвал, че няма да има такова, докато Съюзът не бъде реформиран. \r\nСпоред анализатори Макрон е оставил настрана политиката на разширяване, но ще подкрепи политиката на реформи на Белград и европейския път на Сърбия. \r\nСпоред новините от Елисейския дворец, френският президент отива в Сърбия с послание, че Белград има място в ЕС и че Франция подкрепя европейската интеграция на страната, както и че процесът на разширяване и вътрешните реформи в ЕС трябва да вървят паралелно. \r\nПредполага се, че Макрон ще донесе в Белград послание, че Франция иска да поднови присъствието си в Сърбия и региона, както и френско-сръбското приятелство. \r\nТова потвърди и посланикът на Франция в Белград Федерик Мондолони, който каза, че посещението на Макрон показва новия интерес на страната към Западните Балкани и желанието да се даде нов тласък на двустранните отношения със Сърбия като първи партньор в региона. \r\nЧаст от този стимул са около 20-те споразумения, които ще бъдат подписани в Белград, които най-вече засягат икономиката, но и въоръженията и военната техника, културата ... \r\nМакрон отива в Сърбия не само с политически съветници, но и с делегация от предприемачи, а освен съживяването на политическия диалог се очаква и съживяване на икономическите връзки между двете страни, след като от 2013 година стокообмена между държавите нараства със 7% годишно. \r\nВ този смисъл, според анализатори, може да се очаква конкретизация във връзка с проекта за метрото, както и с новите инвестиции на Франция в сръбската инфраструктура, енергетика и други области. \r\nОчаква се посещението на френския лидер да засили емоциите, които вече съществуват между двата народа, което ще се отрази особено в посрещането на Калемегдан и предвиденото обръщение на двамата държавници. \r\nПредвижда се Макрон да пристигне на летище „Никола Тесла“ в Белград около 16 часа българско време, след което той и Вучич трябва да открият табелата, с която ще се отбележи началото на процеса на модернизация на аеропорта, който вече се ръководи от френската компания „Ванси“. \r\nПредвижда се празнично посрещане пред Двореца на Сърбия. \r\nДвамата президенти първо ще говорят на четири очи, а после ще има среща с делегации. \r\nВ първия ден от посещението Вучич и Макрон ще положат венци при Мемориала-костница и паметника на отбранителните сили на Белград и ще посетят паметника на Милунка Савич, най-известната жена от Първата световна война, която е кавалер и на френския орден на Почетния легион. \r\nСпоред медиите Макрон лично е поискал да се поклони на Сена Милунка Савич. \r\nСлед това ще бъдат положени венци на Паметника на благодарността към Франция на Калемегдан, а двамата президенти ще имат обръщения към събраните граждани и се очаква там да се съберат хиляди. \r\nМакрон ще прекара нощта в Белград и ще бъде гост на частна вечеря, която президентът Вучич организира в един от държавните обекти. \r\nВторият ден от посещението се организира от посолството на Франция в Сърбия, а Макрон вероятно ще посети улица Кнез Михайлова, ще разговаря с представители на регионалния младежки център и ще се срещне със сръбски артисти. \r\nПосещението на Макрон в Белград ще бъде отразено от голям брой местни, регионални и френски медии - 700 са акредитирани. \r\nФренският президент ще бъде охраняван от 4 хиляди членове на спецчастите в Белград, а мерките за сигурност ще са на най-високо ниво, както и винаги по време на посещенията на висши чуждестранни държавници. \r\nМакрон трябваше да посети Сърбия миналата година през декември, но това посещение беше отложено поради протеста на \"Жълтите жилетки\" във Франция. \r\n*** Косовският премиер Рамуш Харадинай получи писмо от бившия държавен секретар на САЩ Мадлин Олбрайт, потвърждаващо приятелството, което Косово има със Съединените американски щати, пише прищинският ежедневник  Gazeta Express . \r\nХарадинай заяви във „Фейсбук“, че е благодарен за подкрепата и грижите, които бившият секретар Олбрайт и Америка са показали за Косово. \r\n„За мен е чест да получа благодарствено писмо от бившия държавен секретар на САЩ Мадлин Олбрайт, която отново потвърждава специалното приятелство, което Косово има със Съединените американски щати. Бившият секретар Олбрайт е икона на мира и жена, която направи много за държавата Косово. Благодарни сме за подкрепата и грижите, които бившият секретар Олбрайт и Америка показаха за страната ни! Америка е нашият постоянен съюзник и ние сме благословени да бъдем в техните редици“, пише Харадинай. \r\n***  Турският президент Реджеп Таийп Ердоган бе внимателен в неделя по отношение на възможно подобряване на отношенията с Гърция и настоя, че Анкара ще продължи сондажите за природен газ в Източното Средиземноморие, пише електронното издание на вестник  Kathimerini . \r\nТурският лидер заявим, че чака да види какви ще са първите ходове на новия гръцки премиер Кириакос Мицотакис, като отбеляза, че в миналото те са имали добри разговори. Ердоган посочи, че ако Мицотакис се придържа към „добрите си думи“, гръко-турските отношения може да се подобрят. Президентът отбеляза, че вече са формирани двустранни работни комисии, където трябва да бъдат предприети следващите стъпки. \r\nЩо се касае до проучванията за въглеводороди в Източното Средиземноморие, Ердоган заяви, че сондажните кораби „Явуз“ и „Барбарос“ са в района и се ползват с пълната подкрепа на турските флота и вовенновъздушни сили, като добави, че Турция не се интересува от шумотевицата срещу Турция.", "date": "2019.07.15", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/07/15/2680368/nsi-mesechnata-inflatsiya-za-yuni-2019-g-e-minus-06.html", "text": "Индексът на потребителските цени за юни 2019 г. спрямо май 2019 г. е 99.4%, т.е. месечната инфлация е минус 0.6%. Инфлацията от началото на годината (юни 2019 г. спрямо декември 2018 г.) е 1.2%, а годишната инфлация за юни 2019 г. спрямо юни 2018 г. е 2.8%. Това съобщиха от  Националния статистически институт  (НСИ). Средногодишната инфлация за периода юли 2018 - юни 2019 г. спрямо периода юли 2017 - юни 2018 г. е 3.3%. \r\nПрез юни 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - намаление с 1.8%; \r\n- алкохолни напитки и тютюневи изделия - увеличение с 0.8%; \r\n- облекло и обувки - намаление с 0.3%; \r\n- жилища, вода, електроенергия, газ и други горива - цените остават на равнището от миналия месец; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.6%; \r\n- здравеопазване - увеличение с 0.1%; \r\n- транспорт - намаление с 0.7%; \r\n- съобщения - намаление с 1.2%; \r\n- развлечения и култура - намаление с 1.1%; \r\n- образование - цените остават на равнището от миналия месец; \r\n- ресторанти и хотели - увеличение с 1.5%; \r\n- разнообразни стоки и услуги - намаление с 0.5%. \r\nПрез юни 2019 г. са се намалили цените на следните хранителни продукти: брашно - с 0.3%, месо от домашни птици - с 0.5%, прясна и охладена риба - с 0.5%, извара - с 0.7%, яйца - с 2.8%, млечни масла - с 0.9%, други пресни плодове (череши и ягоди) - с 22.5%, домати - с 24.5%, краставици - с 14.4%, зеле - с 25.3%, пипер - с 25.7%, зрял лук и чесън - съответно с 8.5 и 3.1%, кореноплодни зеленчуци (моркови и червено цвекло) - с 2.4%, зрял боб - с 0.5%, леща - с 0.8%, картофи - с 25.3%, шоколад и шоколадови изделия - с 1.3%, сладолед - с 3.6%, сол - с 0.6%, пресни зеленчукови подправки - с 5.1%, кафе - с 0.2%, минерална вода - с 2.6%, плодови сокове - с 0.1%, и други. \r\nПрез юни 2019 г. са се увеличили цените на следните хранителни продукти: ориз - с 0.3%, бял хляб - с 0.7%, хляб „Добруджа“ - с 1.2%, месо от едър рогат добитък - с 0.8%, свинско месо - с 3.1%, малотрайни и трайни колбаси - съответно с 2.3 и 0.4%, мляно месо (кайма) - с 1.9%, пълномаслено и нискомаслено прясно мляко - съответно с 0.6 и 0.1%, кисели млека - с 0.3%, сирене - с 1.0%, маргарин - с 2.0%, олио - с 3.0%, ябълки - с 5.4%, цитрусови и южни плодове - със 7.0%, маслини - с 1.6%, гъби - с 3.0%, захар - с 1.2%, оцет - с 0.2%, газирани напитки - с 1.4%, ракии - с 0.7%, вина - с 0.2%, бира - с 2.7%, и други. \r\nПрез юни 2019 г. в групите на нехранителните стоки и услугите е регистрирано намаление на цените при: облекло - с 1.0%, газообразни и течни горива за битови нужди - съответно с 0.3 и 1.6%, въглища - с 1.1%, дърва - с 0.5%, хладилници - с 0.4%, перални и съдомиялни машини - с 0.1%, климатични инсталации - с 1.8%, дизелово гориво - с 1.7%, автомобилен бензин А95H - с 1.4%, автомобилен бензин А98Н - с 1.1%, газ пропан-бутан за ЛТС - с 2.9%, телевизори - с 1.4%, градинарство и цветарство - съответно с 0.4 и 2.6%, продукти за лична хигиена - с 2.2%,  козметични продукти - с 0.4%, и други. \r\nПрез разглеждания месец в групите на нехранителните стоки и услугите е регистрирано увеличение на цените при: цигари - с 0.5%, обувки - с 0.9%, материали за ремонт и поддържане на жилище - с 0.6%, мебели - с 1.3%, бойлери - с 3.7%, препарати за почистване на съдове - с 1.0%, прахове за пране - с 2.0%, международни полети - с 8.4%, кина и театри - с 1.5%, услуги в ресторанти и подобни заведения - с 0.6%, услуги по краткосрочно настаняване - с 10.1%, и други. \r\nПрез юни 2019 г. цените на лекарствените продукти и на лекарските услуги са се увеличили съответно с 0.1 и 0.9%, а цените на стоматологичните услуги остават на равнището от предходния месец. \r\nХармонизираният индекс на потребителските цени (ХИПЦ) за юни 2019 г. спрямо май 2019 г. е 100.0%, т.е. месечната инфлация е 0.0%. Инфлацията от началото на годината (юни 2019 г. спрямо декември 2018 г.) е 1.5%, а годишната инфлация за юни 2019 г. спрямо юни 2018 г. е 2.3%. \r\nСредногодишната инфлация за периода юли 2018 - юни 2019 г. спрямо периода                                      юли 2017 - юни 2018 г. е 3.0%. \r\nСпоред ХИПЦ през юни 2019 г. спрямо предходния месец цените на стоките и услугите в потребителските групи са се променили, както следва: \r\n- хранителни продукти и безалкохолни напитки - намаление с 1.3%; \r\n- алкохолни напитки и тютюневи изделия - увеличение с 0.7%; \r\n- облекло и обувки - намаление с 0.4%; \r\n- жилища, вода, електроенергия, газ и други горива - цените остават на равнището от миналия месец; \r\n- жилищно обзавеждане, домакински уреди и принадлежности и обичайно поддържане на дома - увеличение с 0.5%; \r\n- здравеопазване - увеличение с 0.1%; \r\n- транспорт - намаление с 0.2%; \r\n- съобщения - намаление с 1.2%; \r\n- развлечения и култура - намаление с 0.7%; \r\n- образование - цените остават на равнището от миналия месец; \r\n- ресторанти и хотели - увеличение с 4.0%; \r\n- разнообразни стоки и услуги - намаление с 0.1%. \r\nИндексът на цените за малката кошница за юни 2019 г. спрямо май 2019 г. е 98.7%, а от началото на годината (юни 2019 г. спрямо декември 2018 г.) е 101.6%. \r\nПрез юни 2019 г. цените на стоките и услугите от малката кошница за най-нискодоходните 20% от домакинствата са се променили спрямо предходния месец, както следва: \r\n- хранителни продукти - намаление с 2.7%; \r\n- нехранителни стоки - намаление с 0.1%; \r\n- услуги - цените остават на равнището от миналия месец.", "date": "2019.07.15", "title": "НСИ: Месечната инфлация за юни 2019 г. е минус 0.6%"}
{"url": "http://www.focus-news.net/news/2019/07/15/2680369/blagoevgrad-20-godishen-mladezh-ot-sofiya-e-zadarzhan-za-agresiya-na-patya-sled-upotreba-na-alkohol-v-selo-novo-delchevo.html", "text": "20-годишен младеж от София е задържан за агресия на пътя в село Ново Делчево, община Сандански. Това съобщиха от  ОДМВР-Благоевград . Около 19.50 ч. на 12 юли 2019 г. младежът е управлявал „Опел Зафира“ с 1.95 концентрация на алкохол в кръвта, извършил е непристойни действия, грубо нарушаващи обществения ред, изразяващи се във викане, заплашване, псуване на намиращите се на място хора, нанесъл удари на направил му забележка мъж да кара внимателно автомобила си, повредил предно панорамно стъкло, както и десни предна и задна врати на лек автомобил „Опел Вектра“.", "date": "2019.07.15", "title": "Благоевград: 20-годишен младеж от София е задържан за агресия на пътя след употреба на алкохол в село Ново Делчево"}
{"url": "http://www.focus-news.net/news/2019/07/15/2680370/zam-ministar-atanas-zapryanov-nadyavam-se-do-kraya-na-godinata-da-bade-sklyuchen-dogovorat-za-zakupuvane-na-dva-koraba-za-modernizatsiyata-na-voennomorskite-sili-na-stranata.html", "text": "Надяваме се до края на годината да бъде сключен договорът за закупуване на два кораба за модернизацията на Военноморските сили на страната. Това каза на брифинг в Министерски съвет заместник-министърът на отбраната Атанас Запрянов след правителствено заседание, предаде репортер на  Агенция „Фокус“ . Зам.-министър Запрянов коментира и проектът за модернизацията на Военноморските сили на страната, с който се предвижда закупуване на два многофункционални кораба. „Ние ще продължим договорите за корабите и бойните машини и ще започнем плащането от 1 януари 2020 г.“, отбеляза той. Попитан дали е възможно да бъдат сключени до края на годината, той отговори: „Надявам се за корабите да бъдат сключени. Там проектът е в много напреднала фаза и съм оптимист. За бойните машини е малко проблематично, тъй като още се работи по спецификацията и изискванията“, поясни той.   \r\nДаяна ДЮЛГЕРОВА", "date": "2019.07.15", "title": "Зам.-министър Атанас Запрянов: Надявам се до края на годината да бъде сключен договорът за закупуване на два кораба за модернизацията на Военноморските сили на страната"}
{"url": "http://www.focus-news.net/news/2019/07/15/2680371/namalyava-se-administrativnata-tezhest-chrez-unifitsirane-na-zayavleniyata-za-nay-masovite-obshtinski-uslugi.html", "text": "От утре, 16 юли, всички общини на територията на страната са задължени да използват уеднаквени, стандартизирани заявления за 16-те най-масово предоставяни услуги. Това става възможно с приетото по инициатива на вицепремиера Томислав Дончев  изменение на Наредбата за административно обслужване, съобщиха от  правителствената информационна служба . \r\nСред стандартизираните заявления  са издаване на скици за недвижими имоти и разрешение за строеж, одобряване на подробен устройствен план, заверка на документи за гражданско състояние в чужбина, както и издаване на многоезично извлечение от акт за гражданско състояние.  \r\nТова е следващата стъпка от процеса на стандартизация на административните услуги след постигнатото през 2018 г. уеднаквяване на услугите, предоставяни от областните администрации. По този начин се облекчават гражданите и бизнесът, намалява се административната тежест чрез отпадане на ненужни документи и се спестява време при получаването на резултата от извършената услуга. \r\n Всички стандартизирани документи ще бъдат вписани в Регистъра на услугите към Административния регистър.", "date": "2019.07.15", "title": "Намалява се административната тежест чрез унифициране на заявленията за най-масовите общински услуги"}
{"url": "http://www.focus-news.net/news/2019/07/15/2680372/sport-basketbolnite-yunoshi-na-balgariya-specheliha-turnir-v-skopie.html", "text": "Националният отбор на България до 18 години спечели турнира в македонската столица Скопие след три победи. България се наложи над Косово със 77:67. В предишните два мача българските таланти победиха домакините от Македония и Албания. Нашият отбор се подготвя за Европейското първенство, дивизия \"В\", на което е домакин Румъния и ще започне на 26-и юли. България там е в група А заедно с отборите на Полша, Естония, Швейцария, Белгия и домакините от Румъния. Срещите ще се играят в град Орадея.", "date": "2019.07.15", "title": "Спорт: Баскетболните юноши на България спечелиха турнир в Скопие"}
{"url": "http://www.focus-news.net/news/2019/07/15/2680373/stara-zagora-tarzhestveno-shte-badat-otbelyazani-v-grada-182-godini-ot-rozhdenieto-na-levski.html", "text": "На 18 юли 2019 г. се навършват 182 години от рождението на Апостола на свободата – Васил Левски. В негова памет Община Стара Загора и Втора механизирана бригада организират тържествен общоградски ритуал с полагане на венци и цветя от 11.00 часа пред паметника на Левски. Това съобщиха от пресцентъра на  Общината . Ще бъде отслужена и панихида от храмовото свещеничество на Митрополитски храм „Свети Димитър“. \r\nМузеен обект „Хилендарски метох“ ще бъде отворен безплатно за посетители с работно време от 09.30 до 17.30 часа. За учениците от 10.00 до 11.00 часа и от 14.00 до 15.00 часа ще се проведе музейно-образователна програма „Заветите на Апостола“, включваща специализирана беседа и занимателни игри. Желаещите могат да заявят участието си на телефони: 042/919 214; 0884/477 060; 0884/477 140.", "date": "2019.07.15", "title": "Стара Загора: Тържествено ще бъдат отбелязани в града 182 години от рождението на Левски"}
{"url": "http://www.focus-news.net/news/2019/07/15/2680374/s-opasnost-za-zhivota-e-8-godishnoto-dete-postradalo-pri-tezhkata-katastrofa-kray-razgrad.html", "text": "С опасност за живота е 8-годишното дете, пострадало при тежката катастрофа край Разград на 14 юли. То има черепно-мозъчна и гръдна травма. Това съобщиха от  ОДМВР-Разград . Около 16.00 часа вчера на тел.112 е получен сигнал за пътно-транспортно произшествие на около 2 км от село Осенец, на пътя в посока Русе. Екип на сектор \"Пътна полиция\" установява на място, че лек автомобил с румънска регистрация, движещ се посока Разград-Русе и товарен автомобил, собственост на \"Пътинженерингстрой -Т\" ЕАД-Търговище, движещ се посока Русе-Разград, са се ударили насрещно. Вследствие на настъпилото произшествие на място са загинали шофьорът на лекия автомобил, роден на 27 август 1978 г. в Букурещ, република Румъния, и возещата се на задната седалката жена, родена на 30 ноември 1976 г., също в Букурещ. 8-годишно момче и 46-годишният му баща са настанени за лечение в МБАЛ-Разград, като детето е с черепно-мозъчна и гръдна травма, с опасност за живота, а баща му е настанен в \"Ортопедично отделение\" ъс счупена ключица без опасност за живота. \r\nИзвършен е оглед на местопроизшествието. Причините за тежката катастрофа са в процес на изясняване. Образувано е досъдебно производство по чл.343 ал.1, в от нк.", "date": "2019.07.15", "title": "С опасност за живота е 8-годишното дете, пострадало при тежката катастрофа край Разград"}
{"url": "http://www.focus-news.net/news/2019/07/15/2680375/stara-zagora-zhertvite-ot-starozagorskoto-klane-shte-badat-pocheteni-v-grada-na-19-yuli.html", "text": "Денят на възпоменание на жертвите-православни християни, загинали при опожаряването на Стара Загора и Старозагорското клане през 1877 г., ще бъдат отбелязани на 19 юли 2019 г. в града. Това съобщиха от пресцентъра на  Община Стара Загора . \r\nОт 17.00 часа в енорийски храм „Света Троица” ще се състои вечерна служба, а от 17.30 часа ще тръгне литийно шествие до Мавзолей–костница „19 юлий 1877”, където от 18.00 часа ще се отслужи заупокойна молитва в памет на загиналите при опожаряването на града старозагорци. \r\nПо време на драматичните събития в града и района са избити над 14 000 българи, повече от 1 000 местни жители умират от глад и гонения, отвлечени са над 10 000 млади жени, момчета и момичета. Само в църквата „Св. Троица“ са изклани близо 3 000 души.", "date": "2019.07.15", "title": "Стара Загора: Жертвите от Старозагорското клане ще бъдат почетени в града на 19 юли"}
{"url": "http://www.focus-news.net/news/2019/07/15/2680376/hurryiet-turtsiya-zapochna-vtora-kontrateroristichna-operatsiya-v-severen-irak.html", "text": "Турция започна контратерористична „Операция нокът – 2“ в Северен Ирак, предава електронното издание на турския ежедневник  Hurryiet , като се позовава на съобщение от Министерството на отбраната на страната. \r\nТурция ще продължи да унищожава местата на разполагане на оръжия и укритията, използвани от „Работническата партия на Кюрдистан“ (ПКК) в нов район, посочват от ведомството. \r\n„Това е продължение на успешно продължаващата Операция нокът-1 в района Хакурк, която разкри нова информация за терористична дейност“, се казва в съобщението. \r\nОперациите в Хакурк ще продължат както е планирано от военновъздушните сили и с подкрепата на турски изтребители, хеликоптери АТАК, безпилотни летателни апарати и бронирани военни превозни средства, се добавя в изявлението. \r\nНа 27 май Турция започна Операция Нокът срещу ПКК в Северен Ирак. \r\nПревод и редакция:", "date": "2019.07.15", "title": "Hurryiet: Турция започна втора контратерористична операция в Северен Ирак"}
{"url": "http://www.focus-news.net/news/2019/07/15/2680377/politika-sarbiya-v-sluchay-na-nuzhda-ungariya-shte-zashtitava-nebeto-na-harvatiya.html", "text": "Хърватското правителство е подкрепило проектоспоразумение, с което да се премахват законовите и дипломатическите пречки пред Унгария да поеме надзора над хърватското въздушно пространство в случай на нужда, пише белградският ежедневник  „Политика“ . \r\nКакто съобщава „Спутник“, позовавайки се на неназовани хърватски медии, ако парламентът подкрепи споразумението, командването на НАТО ще бъде в състояние да организира защитата на въздушното пространство с помощта на унгарските военновъздушни сили, освен ако Хърватия не може да направи това с бойните си самолети. \r\nОтбелязва се, че споразумението е подписано от унгарски и хърватски министри на отбраната, предаде Танюг. \r\nКакто съобщи Агенция „Фокус“ на 9 април, министрите на отбраната на Унгария и Хърватия обсъдиха възможностите за разширяване на сътрудничеството в сферата на отбраната в Будапеща. \r\nТибор Бенко и Дамир Кръстевич подписаха междуправителствени споразумения за контрол на въздушното пространство и формиране на Централноевропейска многонационална дивизия. \r\nДвамата министри приветстваха двустранното военно сътрудничество и подчертаха своята обща отговорност „за сигурността на европейските народи“. \r\nБенко заяви, че и двете страни са членки на НАТО и подписаните споразумения ще способстват интензифицирането на способностите за въздушна отбрана на Алианса. \r\nКръстевич, от своя страна, заяви, че договорът за съвместен въздушен контрол ще даде възможност на двете страни да защитават въздушното пространство една на друга без допълнително дипломатическо позволение от правителствата. \r\nДвете министерства също така координираха планирани международни учения, които се състояха в Унгария от 25 април до 10 юни. \r\nПревод и редакция:", "date": "2019.07.15", "title": "„Политика“ (Сърбия): В случай на нужда Унгария ще защитава небето на Хърватия"}
{"url": "http://www.focus-news.net/news/2019/07/15/2680378/rtk-kosovo-kadri-veseli-e-v-sasht-po-pokana-na-kongresa.html", "text": "В неделя председателят на косовския парламент кадри Весели е заминал за САЩ, където ще се срещне с влиятелни американски представители, сенатори, конгресмени и други важни личности в обществения живот, предава държавната  „Радио и телевизия Косово“ (RTK) . \r\nОсвен това той ще произнесе реч в американския Конгрес пред множество председатели на парламенти от целия свят. Депутатите Мимоза Кусари Лила и Абдула Хоти също са част от неговата делегация. \r\nПревод и редакция:", "date": "2019.07.15", "title": "RTK (Косово): Кадри Весели е в САЩ по покана на Конгреса"}
{"url": "http://www.focus-news.net/news/2019/07/15/2680379/kmetat-na-sofiya-yordanka-fandakova-izborite-sa-nay-vazhniyat-izpit-za-vsichki-polititsi.html", "text": "Изборите са най-важният изпит за всички политици. Това каза кметът на София Йорданка Фандъкова след проверка на работата по възстановяване на сградата на минералната баня в Банкя, предаде репортер на  Агенция „Фокус“ . \"В момента вървят номинации в почти всички партии. Започват номинациите и в ГЕРБ. Септември месец ще имаме резултати\", каза Йорданка Фандъкова. Тя добави, че е запозната с номинациите и на БСП. \"Номинират Мая Манолова като знаково лице на БСП\", допълни тя. Кметът каза, че засега е съсредоточена върху ангажиментите, които е поела за устройството на града, а не толкова върху това дали ще се кандидатира отново за кмет на София. \"Използваме лятото, строителния сезон, за да напреднем във всички дейности\", каза още Фандъкова. Тя допълни, че в Столична община получават сигнали за нередности по изпълнение на проектите и ги проверяват, като се стараят да ги отстранят.  \r\nНадежда ИВАНОВА", "date": "2019.07.15", "title": "Кметът на София Йорданка Фандъкова: Изборите са най-важният изпит за всички политици"}
{"url": "http://www.focus-news.net/news/2019/07/15/2680380/pazardzhik-zabranyava-se-stroitelstvoto-na-letovishte-sveti-konstantin-kray-peshtera-do-kraya-na-avgust.html", "text": "С оглед осигуряване спокойствието и почивката на летовище „Свети Константин” през активния летен сезон се забранява всякакъв вид строителство и подготовка за строителство през периода 15 юли до 30 август, съобщиха за  Радио „Фокус“ – Пазарджик  от Община Пещера. Забраната е наложена със заповед на кмета на община Пещера Николай Зайчев. При констатиране на нарушения да се образуват административно-наказателни преписки срещу виновните лица за налагане на предвидените  в цитираната наредба санкции.", "date": "2019.07.15", "title": "Пазарджик: Забранява се строителството на летовище „Свети Константин“ край Пещера до края на август"}
{"url": "http://www.focus-news.net/news/2019/07/15/2680381/stara-zagora-hristo-stoichkov-predstavya-biografichnata-si-kniga-na-ploshtada-pred-obshtinata-na-22-yuli.html", "text": "Легендата на българския футбол Христо Стоичков ще представи биографичната си книга „Историята“ от 18.00 часа на 22 юли (понеделник) на площада пред Община Стара Загора. Това съобщиха от пресцентъра на  Общината . Почитателите на Стоичков ще имат възможност да вземат автограф, да си направят снимки, както и да видят отблизо най-престижната индивидуална награда – „Златна топка“, спечелена от него през култовата 1994 година. Допълнително настроение ще донесат на площада и Димитър Туджаров – Шкумбата, и Иво Райчев.  \r\nСтоичков се определи като приятел на града и старозагорец, след като стана носител на званието „Почетен гражданин на Стара Загора“ през 2017 година. Той бе удостоен с него след организирането на уникално футболно шоу, което се случи на старозагорския стадион „Берое“ - дрийм тимът на Барселона излезе на терен срещу отбора на Стоичков и приятели.  \r\nТурнето за представяне на книгата на Христо Стоичков преминава през шест града, като започна от Панагюрище.", "date": "2019.07.15", "title": "Стара Загора: Христо Стоичков представя биографичната си книга на площада пред Общината на 22 юли"}
{"url": "http://www.focus-news.net/news/2019/07/15/2680382/kyustendil-okolo-30-detsa-se-vklyuchiha-v-traditsionniya-leten-velosipeden-pohod-v-grada.html", "text": "Около 30 деца се включиха в традиционния летен велосипеден поход в Кюстендил, предаде репортер на  Радио „Фокус” – Кюстендил . Инициативата се организира от Обединен детски комплекс и е част от лятната програма за работа с децата. Малките велосипедисти се събраха на площад „Велбъжд”, където бяха инструктирани за безопасно каране и движение в група. Те преминават по маршрута Кюстендил – Копиловци – Шишковци – Кюстендил. В село Шишковци ще посетят къщата-музей на известния български художник Владимир Димитров – Майстора, където ще се запознаят с неговия творчески път. Основната цел е децата да развият своите волеви и физически качества. Подсигурена е подкрепителна закуска за участниците в похода. Обезпечена е и безопасността с помощта на екипи на Районно управление на МВР – Кюстендил и на „Спешен център”. \r\nВенцеслав ИЛЧЕВ", "date": "2019.07.15", "title": "Кюстендил: Около 30 деца се включиха в традиционния летен велосипеден поход в града"}
{"url": "http://www.focus-news.net/news/2019/07/15/2680383/erdogan-sdelkata-za-s-400-e-nay-vazhnata-v-istoriyata-na-turtsiya-ne-odobryavame-sanktsiite-sreshtu-iran-senator-robart-menendes-e-vrag-na-turtsiya.html", "text": "Президентът на Турция разкритикува изтъкнат американски сенатор, когото обяви за „враг на Турция“, чиито действия представляват „безсмислена заплаха“ за турско-американските отношения, предава  „Анадолската агенция“ . \r\nНа въпрос относно предложението на сенатора-демократ Робърт Менендес за премахване на оръжейното ембарго върху кипърската гръцка администрация, Реджеп Тайип Ердоган каза пред репортери, че според него президентът на САЩ Доналд Тръмп няма да се хване на тази схема. \r\n\"Подходът на един сенатор на този етап не трябва никога да уврежда турско-американските отношения\", добави той. \r\n Кипър е разделен от 1974 г., когато превратът на кипърските гърци е последван от насилие срещу турците на острова и намесата на Анкара като сила на гарант, припомня турската държавна агенция. Доставката на С-400 \r\nЩо се отнася до започналите през миналата седмица доставки на руските системи за противовъздушна отбрана С-400, Ердоган подчерта, че чрез закупуването на системите Турция „не се готви за война“, а „се опитва да гарантира мира и националната си сигурност“. \r\n Той добави, че разполагането на ракетите ще бъде завършено до април 2020 г. \r\nОфициални представители на САЩ твърдят, че руските комплекси ще бъдат несъвместими със системите на НАТО и ще изложи американските изтребители F-35 на евентуална руска измама. \r\n Турция, от своя страна, подчерта, че С-400 няма да бъде интегрирана в системите на НАТО и няма да представлява заплаха за Алианса. \r\nЕрдоган подчерта, че сделката за С-400 е „най-важното споразумение“ в историята на Турция, защото вместо да прави Турция пазар за продажба на оръжие, договорът я прави партньор в производството. \r\nСлед продължителни усилия за закупуване на система за противовъздушна отбрана от САЩ без успех, Анкара подписа договор през 2017 г. за закупуване на руската С-400, припомня още „Анадолската агенция“. Санкциите срещу Иран \r\nЗапитан за санкциите на САЩ срещу Иран, Ердоган подчерта, че регионът е уморен от война и че Турция не одобрява санкциите. \r\nТой добави, че регионът трябва да може отново да застане на краката си. \r\nЕрдоган каза също, че на 1 август в Астана ще започне двудневна техническа среща, на която ще се обсъди сирийският конфликт. \r\nПо-късно този месец Анкара ще бъде домакин на тристранна среща на високо равнище с участието на Русия и Иран, каза той, добавяйки, че по-късно ще се проведе и друга среща на върха в Турция. \r\nОсновна тема на преговорите ще бъде Идлиб, както и генералната ситуация в Арабската република, преходния процес, конституционната комисия и връщането на бежанците в страната. \r\nПревод и редакция:", "date": "2019.07.15", "title": "Ердоган: Сделката за С-400 е най-важната в историята на Турция; не одобряваме санкциите срещу Иран; сенатор Робърт Менендес е враг на Турция"}
{"url": "http://www.focus-news.net/news/2019/07/15/2680384/dobrich-rumansko-balgarski-kulinaren-narachnik-chernomorsko-menyu-shte-sazdadat-spetsialisti-ot-balchik-i-mangaliya.html", "text": "Румънско-български кулинарен наръчник „Черноморско меню“ ще създадат специалисти от Балчик и Мангалия. Това е един от двата туристически продукти, които ще бъдат създадени в рамките на трансграничен проект по програма INTERREG V-A Румъния-България. Това съобщи на пресконференция в Балчик Димитър Димитров, ръководител на проектните дейности, предаде кореспондент на  Радио „Фокус” .  Трансграничният проект има за основна цел развиване и популяризиране на природния и културен потенциал на Приморска Добруджа. Партньори са Община Балчик и от румънска страна - Община Мангалия. Наръчникът „Черноморско меню“ ще съдържа рецепти за ястия от риба и морски дарове.  \r\nЩе бъде организиран демонстрационен семинар за приготвяне на рибни ястия, който ще бъде документиран чрез филм. Впоследствие менюто ще бъде включено във фестивала „Море, слънце и култура“, който ще се проведе в Мангалия. Другият туристически продукт са две музикални събития, чиито домакин ще бъде Балчик - Дни на пианото и „Джаз нощи в Балчик“. В рамките на първото събитие в 4 дни ще бъдат представени изпълнения на изявени пианисти, като последната вечер е определена като пияно маратон с участието на най-добрите артисти от двете страни.  \r\nОсвен това в рамките на проектните дейности е предвидено да бъде реконструирана и благоустроена част от Дамбата в Балчик. Това е участък от 1700 метра, който започва от Държавния културен институт - Културен център „Двореца“ и продължава до Културно-информационния център „Мелницата“ в близост до пристанището. Участъкът ще се работи на четири етапа. Вече е завършен един от участъците - от „Двореца“ до паркинга покрай морския бряг. Настилката е асфалтирана, възстановени са парапети и отводнителни канали. Поради активността на туристическия сезон строително-монтажните дейности са спрени временно. След приключването му те ще бъдат възобновени. Това е третият съвместен проект на двете общини в Приморска Добруджа.  \r\nПо думите на Николай Ангелов, кмет на Балчик, след началото на благоустройството на крайбрежната алея са започнали проблемите, свързани с преминаване и паркиране на превозни средства по нея. Общината дава срок от една седмица на местния бизнес да потърсят решения на този проблем заедно, след което ще бъдат поставени съоръжения, които ще възпрепятстват преминаването и паркирането на леки автомобили по Дамбата. Снабдяването на търговските обекти ще се извършва в тъмната част на денонощието. \r\nЖулиета НИКОЛОВА", "date": "2019.07.15", "title": "Добрич: Румънско-български кулинарен наръчник „Черноморско меню“ ще създадат специалисти от Балчик и Мангалия"}
{"url": "http://www.focus-news.net/news/2019/07/15/2680385/plovdiv-chetiri-sela-v-oblastta-sa-s-narusheno-vodopodavane-zaradi-avarii.html", "text": "Жителите на четири села на територията на Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Засегнати от авариите са селата Розино, Васил Левски, Врата и Яврово. Не е посочен краен срок за възстановяване на нормалното водоподаване към засегнатите абонати в населените места Врата и Васил Левски. В селата Розино и Яврово ще се работи по авариите до 17.00 часа. С нарушено водоподаване са също жителите на кв. „Лозница“ в град Асеновград, както и живущите в района на ул. „Димитър Благоев“ в град Хисаря. \r\nТони МИХАЙЛОВ", "date": "2019.07.15", "title": "Пловдив: Четири села в областта са с нарушено водоподаване заради аварии"}
{"url": "http://www.focus-news.net/news/2019/07/15/2680386/burgas-shvedski-grazhdanin-e-zadarzhan-sled-kato-e-katastrofiral-s-kradeno-taksi-pod-vazdeystvieto-na-alkohol.html", "text": "Районна прокуратура – Несебър задържа за срок до 72 часа шведския гражданин Кристофер А., съобщиха от  пресцентъра на прокуратурата.  Той е обвинен за това, че на 13 юли 2019 г. в град Несебър, област Бургас, противозаконно е отнел чуждо моторно превозно средство – лек автомобил, предназначен за таксиметрови превози, от владението на мъж, без неговото съгласие. Последвала е повреда на превозното средство, изразяваща се в причиняване на материални щети по него, настъпили в следствие от пътнотранспортно произшествие, като деянието е извършено в пияно състояние – с концентрация на алкохол в кръвта 1.74 на хиляда, установено след проба с дрегер – престъпление по чл.346, ал.2, т.1, пр.1, т.2, пр.1, вр. ал.1 от НК. \r\nПредстои Районна прокуратура – Несебър да внесе в съда искане за налагане на мярка за неотклонение „задържане под стража“.", "date": "2019.07.15", "title": "Бургас: Шведски гражданин е задържан, след като е катастрофирал с крадено такси под въздействието на алкохол"}
{"url": "http://www.focus-news.net/news/2019/07/15/2680387/burgas-kontsert-na-martina-tabakova-i-zornitsa-ilarionova-shte-se-provede-v-ekspozitsionen-tsentar-flora.html", "text": "Концерт на Мартина Табакова и Зорница Иларионова ще се проведе във експозиционен център \"Флора\" в Бургас. Това съобщиха от пресцентъра на  Община Бургас . Бетовен, Дебюси и Брамс ще звучат в изпълнение на Мартина Табакова и Зорница Иларионова. Концертът започва в 19.00 часа. \r\nВ програма са включени произведенията на Л. Ван Бетовен – Соната за цигулка и пиано No.4 op.23, Presto, Andante scherzoso, più allegretto, Allegro molto, на  К. Дебюси – Соната за цигулка и пиано в сол минор, Allegro vivo, Intermède: Fantasque et léger, Finale: Très animé, на  Й. Брамс – Соната за цигулка и пиано No.3 op.108, Allegro, Adagio, In poco presto e con sentimento, Presto agitato. \r\nВходът е свободен.", "date": "2019.07.15", "title": "Бургас: Концерт на Мартина Табакова и Зорница Иларионова ще се проведе в експозиционен център \"Флора\""}
{"url": "http://www.focus-news.net/news/2019/07/15/2680388/dots-petya-bankova-v-parviya-den-na-goreshtnitsite-se-zagasya-oganyat-v-ognishtata-po-domovete-koyto-inache-se-pazi-prez-tsyalata-godina.html", "text": "В първия ден на Горещниците се загася огънят в огнищата по домовете, който иначе се пази през цялата година. Това каза в интервю за  Агенция „Фокус“  доц. д-р Петя Банкова, етнолог в Института за етнология и фолклористика с Етнографски музей при БАН по повод Горещниците. Доц. Банкова обърна внимание, че огнището е сакралният център на дома в една традиционна култура. \"Около него се извършват всички важни обичаи от жизнения цикъл. В първия ден от Горещниците обаче се препоръчва този огън да се загаси, на втория ден да не се пали, а на третия да се запали така нареченият жив, нов огън\", посочи още тя. Доц. Банкова обясни, че на според народното поверие на третия горещник от небето пада сам нов Божи огън. \"На този ден се извършва именно обредното подновяване на огъня в огнището. Практиката е свързана с деня на света Марина, смятана за владетелка на огъня, преди всичко в района на Странджа, Родопите, междуречието на Струма и Места\", посочи още тя. \"На някои места, например в Софийско по време на горещниците се гадае какво ще бъде времето през януари, февруари и март. Димитър Маринов ни казва, че който се изкъпе в горещниците в топли, лековити и минерални извори, няма да боледува. Горещите дни се почитат най-много от онези, които работят с огън. Т.е. те се смятат за професионални празници на ковачи, калайджии, хлебари. Изброените дни са едни от най-тачените сред българските празници за предпазване от огън. Добре е да се знаят тези неща от съвременния човек\", каза етнологът.  \r\nДеница КИТАНОВА", "date": "2019.07.15", "title": "Доц. Петя Банкова: В първия ден на Горещниците се загася огънят в огнищата по домовете, който иначе се пази през цялата година"}
{"url": "http://www.focus-news.net/news/2019/07/15/2680389/plovdiv-s-poklonenie-i-polagane-na-ventsi-i-tsvetya-v-grada-shte-badat-otbelyazani-182-godini-ot-rozhdenieto-na-vasil-levski-na-18-yuli.html", "text": "С поклонение пред паметника на Васил Левски на централната алея на Бунарджика и полагане на венци и цветя в Пловдив ще бъде почетена 182-та годишнина от рождението на Апостола на Свободата. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Поклонението ще се състои от 10.00 часа на 18 юли. Слово ще произнесе д-р Петко Георгиев – главен библиотекар на Народна библиотека „Иван Вазов“, секретар на Комитет „Родолюбие“ и далечен родственик на Апостола. Водещ на честването ще бъде Златко Павлов. В церемонията по традиция участват представителни формирования от Пловдивския гарнизон, военен духов оркестър, венценосци, членове на ОК „Васил Левски“ и комитет „Родолюбие“. \r\nЗа участие в общоградското честване на 182-та годишнината от рождението на Васил Левски са поканени Народните представители от град Пловдив в 44-то НС, кметът на община Пловдив, Областният управител Здравко Димитров, председателят на Общинския съвет, командирът на Силите за специални операции и началник на Гарнизон Пловдив, почетни консули, общински съветници, зам.-кметове и представители от Общината и районните кметства, представители на армията, църквата, политически и обществени организации, членовете на Общински комитет „Васил Левски“ и комитет „Родолюбие“, както и граждани.", "date": "2019.07.15", "title": "Пловдив: С поклонение и полагане на венци и цветя в града ще бъдат отбелязани 182 години от рождението на Васил Левски на 18 юли"}
{"url": "http://www.focus-news.net/news/2019/07/15/2680390/vecherne-novosti-sarbiya-vuchich-tvardi-che-vizitata-na-makron-shte-bade-potvarzhdenie-na-strategicheskoto-partnyorstvo-mezhdu-parizh-i-belgrad.html", "text": "Президентът на Сърбия Александър Вучич заяви по повод визитата на френски му колега Еманюел Макрон, че посещението ще представлява и потвърждение, че Белград и Париж са на път да достигнат по-високо ниво на политическото и икономическото сътрудничество помежду си, каквото отговаря на тяхното постоянно приятелство и проклмираното стратегическо партньорство, предава електронното издание на белградския ежедневник  „Вечерне новости“ . \r\nСръбският държавен глава написа това в „Инстаграм“, като добави и снимка как се ръкува с Макрон. \r\n„Имам честта да пожелая добре дошъл на Еманюел Макрон. Първият френски президент, който посещава Сърбия от близо две десетилетия и то в годината, в която отбелязваме 180-тата годишнина от установяването на дипломатическите отношения. Той идва в Белград, в един от само петте града извън Франция, овенчани с орден на Легията на честта, който бе заслужен от сръбската столица „за жертвите, смелостта и величествената съпротива във Великата война“ (ПСВ), в Белград , който е уникален с Паметника на благодарността към Франция, и в Сърбия, чиято борба за свобода е вдъхновение за Виктор Юго“, пише Вучич. \r\nПревод и редакция:", "date": "2019.07.15", "title": "„Вечерне новости“ (Сърбия): Вучич твърди, че визитата на Макрон ще бъде потвърждение на стратегическото партньорство между Париж и Белград"}
{"url": "http://www.focus-news.net/news/2019/07/15/2680391/kmetat-yordanka-fandakova-tazi-godina-investirame-nad-20-mln-lv-v-izpolzvaneto-na-mineralnite-vodi-na-sofiya.html", "text": "Тази година инвестираме над 20 млн. лв. в използването на минералните води на София за хората. Това каза кметът на София Йорданка Фандъкова след проверка на работата по възстановяване на сградата на минералната баня в Банкя, предаде репортер на  Агенция „Фокус“ . Сградата е построена през 1911 г., а сега Столична община инвестира 8 милиона лева за реставрацията и. Проектът стартира на 2 ноември 2018 г. \"Видяхме, че строителните дейности са в график. Очакваме следващата година по това време вече банята в Банкя да заработи\", каза Фандъкова. Тя коментира и финансовата страна на банята. \"Тази година възраждаме знакови обекти. Може би най-знаковият от тях е обектът в Банкя - над 8 млн. лв. е инвестицията в този обект\", добави Йорданка Фандъкова. Тя каза още, че стратегията на Столична община е водата да се използва максимално. \"Освен за балнеолечение, за спа-процедури, за басейните и всички останали дейности, които ще има в банята и ще се възстановят. Като вторично използване на минералната вода, цялата сграда ще се отоплява с минерална вода\", заяви Фандъкова. Тя изказа своите благодарности на кмета на Банкя Рангел Марков за това, че следи отблизо просеца на реставрация на минералната баня. \"Работата е много прецизна, защото всеки архитектурен детайл трябва да бъде реставриран така, както е бил, наблюдава се от специалисти. Благодаря на всички, които работят\", допълни тя. А относно стратегията за използване на минералните води на София Фандъкова каза, че в момента работят по два големи обекта. \"Обявихме процедурата за избор на изпълнител за възстановяването на банята в \"Овча купел\". Другият голям обект е новият аквапарк парк \"Възраждане\", отбеляза още тя. Фандъкова допълни, че минералните символи стоят на герба на София като символ на града и честити празника на жителите на Банкя.", "date": "2019.07.15", "title": "Кметът Йорданка Фандъкова: Тази година инвестираме над 20 млн. лв. в използването на минералните води на София"}
{"url": "http://www.focus-news.net/news/2019/07/15/2680392/adelina-stefanova-hram-vavedenie-bogorodichno-blagoevgrad-goreshtnitsite-nay-chesto-se-pochitat-ot-kovachi-hlebari-kalaydzhii-i-vaobshte-ot-vsichki-onezi-koito-se-zanimavat-s-ogan.html", "text": "Горещниците най-често се почитат от ковачи, хлебари, калайджии и въобще от всички онези, които се занимават с огън. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ – Благоевград. По думите ѝ народът празнува горещниците в чест на огъня/b и огнената стихия. Стефанова отбеляза, че в тези три дни не трябва да се  пали огън, дори третият ден, посветен на св. Марина е наричан огнената Марина. „Който през тези дни се изкъпе в минерален извор, то няма да се разболее през годината, а за болните се носи вода от различни лековити извори за пиене, миене или къпане. Освен забраната за палене на огън, през тези дни не се препоръчва работа на полето и вкъщи. Не се жъне, не се копае не се вършее, защото както казват старите хора „Снопите ще се запалят, а хамбара ще изгори“, каза още Стефанова. Тя добави, че по времето през трите горещи дни се предсказва и какво ще е времето през годината. „Ако е облачно през първия ден, то декември ще бъде много мек. Ако е ясно – ще е студен. По втория се съди за януари, а по третия за февруари“, поясни Стефанова. \r\nЛивия НИНОВА", "date": "2019.07.15", "title": "Аделина Стефанова, храм „Въведение Богородично“ – Благоевград: Горещниците най-често се почитат от ковачи, хлебари, калайджии и въобще от всички онези, които се занимават с огън"}
{"url": "http://www.focus-news.net/news/2019/07/15/2680393/vanya-yordanova-regionalen-istoricheski-muzey-stoyu-shishkov-smolyan-vyarva-se-che-kolkoto-po-toplo-e-prez-goreshtnitsite-tolkova-po-lyuta-shte-bade-zimata.html", "text": "В традиционните представи на българите за най-горещи дни през годината – горещници, се приемат трите поредни празника 15 юли, когато се почитат светците Кирик и Юлита, 16 юли – св. Юлия, и 17 юли – св. Марина. Това каза за  Радио „Фокус“ – Смолян  Ваня Йорданова – етнолог в Регионален исторически музей „Стою Шишков“ – Смолян. Тя допълни, че летните горещници са празници, които се отнасят към онази група от празници, които народът отбелязва за предпазване от гръм, от пожари, от огън и отчасти от градушки.  \r\n„Като цяло по време на горещниците, с цел да бъде предпазена реколтата не се ходи на нива, не се пали пещ, не се пече хляб в домовете, а жените не трябва да перат и да се мият. Народът вярва, че неспазването на всички тези забрани и предписания, може да донесе пожари и градушки в селищата. По време на тези три празника се правят и предсказания за времето през месеците декември, януари и февруари. Вярва се, че колкото по-топло е през горещниците, толкова по-люта ще бъде зимата и през съответните три зимни месеци“, поясни Йорданова. Тя допълни, че като последен от летните празници, който се почита за предпазване от гръм и градушка е Илинден – празникът на св. Илия, който се почита като християнския повелител на гръмотевиците и светкавиците. \r\nНели ГЕРГЬОВСКА", "date": "2019.07.15", "title": "Ваня Йорданова, Регионален исторически музей „Стою Шишков“ – Смолян: Вярва се, че колкото по-топло е през горещниците, толкова по-люта ще бъде зимата"}
{"url": "http://www.focus-news.net/news/2019/07/15/2680394/sputnik-sarbiya-makron-pristiga-v-belgrad-s-pet-dogovora-vav-voennata-sfera.html", "text": "Президентът на Франция Еманюел Макрон пристига на работна визита в Белград в понеделник, а по време на посещението му Сърбия и Франция ще подпишат 20 споразумения, пет от които в сферата на въоръжението и военното сътрудничество, предава сръбската редакция на портала  „Спутник“ . \r\nЗаместник-министърът на отбраната на Сърбия, отговарящ за Сектора за материалните ресурси, Ненад Милорадович заяви пред обществената телевизия РТС, че Сърбия и Франция имат подписано споразумение за стратегическо партньорство и вече си сътрудничат. Той припомни за закупените от страната му вертолети „Еърбъс“. \r\nПреди две години френските производители са закупили стотици оптоелектронни устройства, а Милорадович посочва, че сътрудничеството се прилага за продукти от най-високо технологично ниво. \r\nТой съобщи, че ще бъдат подписани три меморандума за разбирателство и че те ще се отнасят до радарни и електронни системи, но също и за сътрудничество в производството и поддръжката на тези системи в Сърбия. \r\nКогато става въпрос за закупуване на нови оръжейни системи, Милорадович казва, че по-специално става дума за системата за противовъздушна ортбрана \"Мистрал\", която според него е една от най-добрите в света. \r\nПланирано е тази система да бъде интегрирана в системата PASARS, което значително ще увеличи възможностите на армията на Сърбия. \r\nМилорадович подчертава, че това са най-новите технологии и че стратегическата цел е сръбските въоръжени сили да бъдат оборудвани с тях и, доколкото е възможно, да повиши възможностите им да реагират на съвременните заплахи. \r\n\"Това е правилният път за запазване на мира и стабилността в региона,\" каза сръбският заместник-министър на отбраната. \r\nТой добавя, че наред с всичко това, приспособяването на сръбската индустрия ще й позволи да участва в световната технологична напревара. \r\nПревод и редакция:", "date": "2019.07.15", "title": "„Спутник“ (Сърбия): Макрон пристига в Белград с пет договора във военната сфера"}
{"url": "http://www.focus-news.net/news/2019/07/15/2680395/sport-yuventus-ne-dava-poveche-ot-40-miliona-evro-za-ikardi.html", "text": "Шефовете на Ювентус са дали ясни индикации, че не смятат да платят повече от 40 милиона евро за нападателя на Интер Мауро Икарди. “Бианконерите” имат интерес към аржентинеца, който се превърна в персона нон грата на “Сан Сиро”. Икарди не влиза в плановете на новия наставник Антонио Конте и от клуба обявиха, че той няма да пътува с отбора за турнето в Азия. “Бианконерите” ще опитат да се възползват от ситуацията и да вземат стрелеца максимално евтино. Предлаганите от Юве 40 милиона обаче са с цели 20 милиона по-малко от цената, която Интер е поставил на Икарди. “Нерадзурите” дори са склонни да приемат оферта с бонуси или размяна на играчи.", "date": "2019.07.15", "title": "Спорт: Ювентус не дава повече от 40 милиона евро за Икарди"}
{"url": "http://www.focus-news.net/news/2019/07/15/2680396/pregled-na-mezhdunarodnite-novini-do-13-chasa-agentsiya-fokus.html", "text": "Президентът на Франция Еманюел Макрон пристига на работна визита в Белград в понеделник, а по време на посещението му Сърбия и Франция ще подпишат 20 споразумения, пет от които в сферата на въоръжението и военното сътрудничество, предава сръбската редакция на портала  „Спутник“ . \r\nЗаместник-министърът на отбраната на Сърбия, отговарящ за Сектора за материалните ресурси, Ненад Милорадович заяви пред обществената телевизия РТС, че Сърбия и Франция имат подписано споразумение за стратегическо партньорство и вече си сътрудничат. Той припомни за закупените от страната му вертолети „Еърбъс“. \r\nПреди две години френските производители са закупили стотици оптоелектронни устройства, а Милорадович посочва, че сътрудничеството се прилага за продукти от най-високо технологично ниво. \r\nТой съобщи, че ще бъдат подписани три меморандума за разбирателство и че те ще се отнасят до радарни и електронни системи, но също и за сътрудничество в производството и поддръжката на тези системи в Сърбия. \r\nКогато става въпрос за закупуване на нови оръжейни системи, Милорадович казва, че по-специално става дума за системата за противовъздушна ортбрана \"Мистрал\", която според него е една от най-добрите в света. \r\nПланирано е тази система да бъде интегрирана в системата PASARS, което значително ще увеличи възможностите на армията на Сърбия. \r\nМилорадович подчертава, че това са най-новите технологии и че стратегическата цел е сръбските въоръжени сили да бъдат оборудвани с тях и, доколкото е възможно, да повиши възможностите им да реагират на съвременните заплахи. \r\n\"Това е правилният път за запазване на мира и стабилността в региона,\" каза сръбският заместник-министър на отбраната. \r\nТой добавя, че наред с всичко това, приспособяването на сръбската индустрия ще й позволи да участва в световната технологична напревара. \r\n***  Президентът на Сърбия Александър Вучич заяви по повод визитата на френски му колега Еманюел Макрон, че посещението ще представлява и потвърждение, че Белград и Париж са на път да достигнат по-високо ниво на политическото и икономическото сътрудничество помежду си, каквото отговаря на тяхното постоянно приятелство и проклмираното стратегическо партньорство, предава електронното издание на белградския ежедневник  „Вечерне новости“ . \r\nСръбският държавен глава написа това в „Инстаграм“, като добави и снимка как се ръкува с Макрон. \r\n„Имам честта да пожелая добре дошъл на Еманюел Макрон. Първият френски президент, който посещава Сърбия от близо две десетилетия и то в годината, в която отбелязваме 180-тата годишнина от установяването на дипломатическите отношения. Той идва в Белград, в един от само петте града извън Франция, овенчани с орден на Легията на честта, който бе заслужен от сръбската столица „за жертвите, смелостта и величествената съпротива във Великата война“ (ПСВ), в Белград , който е уникален с Паметника на благодарността към Франция, и в Сърбия, чиято борба за свобода е вдъхновение за Виктор Юго“, пише Вучич. \r\n***  Президентът на Турция разкритикува изтъкнат американски сенатор, когото обяви за „враг на Турция“, чиито действия представляват „безсмислена заплаха“ за турско-американските отношения, предава  „Анадолската агенция“ . \r\nНа въпрос относно предложението на сенатора-демократ Робърт Менендес за премахване на оръжейното ембарго върху кипърската гръцка администрация, Реджеп Тайип Ердоган каза пред репортери, че според него президентът на САЩ Доналд Тръмп няма да се хване на тази схема. \r\n\"Подходът на един сенатор на този етап не трябва никога да уврежда турско-американските отношения\", добави той. \r\n Кипър е разделен от 1974 г., когато превратът на кипърските гърци е последван от насилие срещу турците на острова и намесата на Анкара като сила на гарант, припомня турската държавна агенция. Доставката на С-400 \r\nЩо се отнася до започналите през миналата седмица доставки на руските системи за противовъздушна отбрана С-400, Ердоган подчерта, че чрез закупуването на системите Турция „не се готви за война“, а „се опитва да гарантира мира и националната си сигурност“. \r\n Той добави, че разполагането на ракетите ще бъде завършено до април 2020 г. \r\nОфициални представители на САЩ твърдят, че руските комплекси ще бъдат несъвместими със системите на НАТО и ще изложи американските изтребители F-35 на евентуална руска измама. \r\n Турция, от своя страна, подчерта, че С-400 няма да бъде интегрирана в системите на НАТО и няма да представлява заплаха за Алианса. \r\nЕрдоган подчерта, че сделката за С-400 е „най-важното споразумение“ в историята на Турция, защото вместо да прави Турция пазар за продажба на оръжие, договорът я прави партньор в производството. \r\nСлед продължителни усилия за закупуване на система за противовъздушна отбрана от САЩ без успех, Анкара подписа договор през 2017 г. за закупуване на руската С-400, припомня още „Анадолската агенция“. Санкциите срещу Иран \r\nЗапитан за санкциите на САЩ срещу Иран, Ердоган подчерта, че регионът е уморен от война и че Турция не одобрява санкциите. \r\nТой добави, че регионът трябва да може отново да застане на краката си. \r\nЕрдоган каза също, че на 1 август в Астана ще започне двудневна техническа среща, на която ще се обсъди сирийският конфликт. \r\nПо-късно този месец Анкара ще бъде домакин на тристранна среща на високо равнище с участието на Русия и Иран, каза той, добавяйки, че по-късно ще се проведе и друга среща на върха в Турция. \r\nОсновна тема на преговорите ще бъде Идлиб, както и генералната ситуация в Арабската република, преходния процес, конституционната комисия и връщането на бежанците в страната. \r\n*** Хърватското правителство е подкрепило проектоспоразумение, с което да се премахват законовите и дипломатическите пречки пред Унгария да поеме надзора над хърватското въздушно пространство в случай на нужда, пише белградският ежедневник  „Политика“ . \r\nКакто съобщава „Спутник“, позовавайки се на неназовани хърватски медии, ако парламентът подкрепи споразумението, командването на НАТО ще бъде в състояние да организира защитата на въздушното пространство с помощта на унгарските военновъздушни сили, освен ако Хърватия не може да направи това с бойните си самолети. \r\nОтбелязва се, че споразумението е подписано от унгарски и хърватски министри на отбраната, предаде Танюг. \r\nКакто съобщи Агенция „Фокус“ на 9 април, министрите на отбраната на Унгария и Хърватия обсъдиха възможностите за разширяване на сътрудничеството в сферата на отбраната в Будапеща. \r\nТибор Бенко и Дамир Кръстевич подписаха междуправителствени споразумения за контрол на въздушното пространство и формиране на Централноевропейска многонационална дивизия. \r\nДвамата министри приветстваха двустранното военно сътрудничество и подчертаха своята обща отговорност „за сигурността на европейските народи“. \r\nБенко заяви, че и двете страни са членки на НАТО и подписаните споразумения ще способстват интензифицирането на способностите за въздушна отбрана на Алианса. \r\nКръстевич, от своя страна, заяви, че договорът за съвместен въздушен контрол ще даде възможност на двете страни да защитават въздушното пространство една на друга без допълнително дипломатическо позволение от правителствата. \r\nДвете министерства също така координираха планирани международни учения, които се състояха в Унгария от 25 април до 10 юни. \r\n***  В неделя председателят на косовския парламент кадри Весели е заминал за САЩ, където ще се срещне с влиятелни американски представители, сенатори, конгресмени и други важни личности в обществения живот, предава държавната  „Радио и телевизия Косово“ (RTK) . \r\nОсвен това той ще произнесе реч в американския Конгрес пред множество председатели на парламенти от целия свят. Депутатите Мимоза Кусари Лила и Абдула Хоти също са част от неговата делегация. \r\n***  Месо, заразено с Африканската чума по свинете, е засечено от пристанищните власти в Северна Ирландия. Това е първият случай на вируса в Обединеното кралство, съобщава вестник  The Gardian .  Служителите на митницата са конфискували над 300 кг незаконни месни и млечни продукти от багажа на пасажерите. \r\nПробите, тествани от Института по земеделие, храни и биологични науки в Белфаст, потвърждават следи от вируса, който е силно заразен и може да оцелее няколко месеца в обработено месо. Според Министерството на земеделието, околната среда и селските райони откриването на „ДНК фрагменти“ на вируса не представлява значителна заплаха за здравето на животните в Северна Ирландия, нито променя статута на страната, свободна от болестта.  Но Зоуи Дейвис от Националната асоциация по свиневъдство заяви, че този сектор на Обединеното кралство е много уязвим към инфекцията с Африканска чума. \r\nМинистерството на околната среда, храните и селските райони обяви, че ще увеличи контрола на АЧС в пристанищата и летищата и ще стартира нова кампания с информационни табла, насочени към пътници от засегнатите от Африканска чума по свинете региони, с предупреждения за внасянето на месни продукти в страната. На този етап АЧС е безвредна за хората, но учените предупреждават, че заради физиологичните прилики между прасетата и хората бъдещите мутации на вируса могат да станат опасни. \r\nСпоред Световната организация за здравето на животните (OIE), в световен мащаб са засечени над 6000 огнища на Африканска чума по свинете. АЧС може да се предава чрез пряк контакт със заразени животни и да се разпространява чрез насекоми, например кърлежи. Вирусът може да живее няколко години в замразено месо, така че месните продукти представляват особен риск за трансграничното пренасяне на болестта. \r\nЗаболяването опустоши свиневъдния сектор в Китай, където е най-голямата популация от прасета в света. Една трета от свинете в страната са унищожени.  Разпространението на заболяването в Европа също води до паника и безпокойство. Заболяването бе открито в Белгия миналата година, а датското правителство изгражда стена, за да предотврати влизането на АЧС в страната чрез дивите свине. \r\n***  Не е ясно дали ще има среща между лидерите на най-големите политически партии в Македония, а несъгласията са за темите на евентуалните преговори, предава агенция  „Макфакс“ . \r\nДокато СДСМ е на мнение, че е много важно лидерите да седнат и да обсъдят статута на специализираната прокуратура, преброяването и новия избирателен кодекс, опозиционната ВМРО-ДПМНЕ смята, че трябва да се обсъдят предсрочни избори. \r\nСДСМ казва, че те не бягат от разговора и призовават ВМРО-ДПМНЕ да не възпрепятства процеси, които представляват интерес за държавата. \r\nМеждувременно опозиционната партия смята, че понастоящем няма атмосфера за политически диалог между правителството и опозицията и настоява за предсрочни избори. \r\n\"Необходима е политическа зрялост, за да може правителството да седне и да обсъди как скоро ще се организират предсрочни избори, защото източникът на всички проблеми е Илинден номер 2\", заяви говорителят на ВМРО-ДПМНЕ Наум Стоилковски. \r\nПремиерът Зоран Заев неколкократно обяви, че ще покани Християн Мицковски на лидерска среща. \r\n***  Лидерът на социалистите и демократите (S&D) в Европейския парламент Иратше Гарсия призова за институционална реформа, за да се засили силата на избирателите и ролята на Европейския парламент в предстоящия процес на избиране на следващия председател на Европейската комисия, пише базираното в Брюксел издание  New Europe . \r\nСоциалистите също изброиха няколко условия, свързани с устойчивото развитие, правосъдието и равенството, външните работи и засилването на прозрачността и демокрацията в Европа, както и инвестиционен план за Европа, който трябваше да бъде изпълнен, преди S&D да подкрепи открито Урсула фон дер Лайен като следващия председател на Комисията. \r\nПовечето от групата на S&D обаче, с изключение на испанските евродепутати, вече обявиха, че ще гласуват срещу фон дер Лейен, включително членовете на Германската социалдемократическа партия (ГСДП) и белгийските членове на Социалистическата партия. \r\nЛибералите и центристите от „Обнови Европа“ в ЕП изглеждат по-настроени да подкрепят германският министър на отбраната от социалистите, но и те огласиха три условия, включително поставянето на водещия кандидат на групата и настоящ комисар по конкуренцията Маргарет Вестагер на същото ниво като настоящия и бъдещ заместник-председател на ЕК Франс Тимерманс. „Това беше част от споразумението на Съвета и всяко поставяне под въпрос ще бъде неприемливо за нашата група“, заяви председателят на „Обнови Европа“ Дачиан Киолос в писмо до фон дер Лайен. „Що се отнася до първите двама заместник-председатели на Комисията, искаме да няма разлика в статута“, добавя той. \r\nДругите две условия на Чиолос се отнасят до създаването на европейски механизъм за наблюдение на върховенството на закона във всяка страна от Съюза, с евентуални санкции, и „Конференция за бъдещето на Европа“. която би предложила, сред множество теми, система, различна от тази за шпитценкандидатите, така че кандидатите за председателство на Комисията да могат да бъдат утвърдени чрез европейските избори. \r\nЛибералите също настояват за необходимостта Европа да постави по-амбициозна цел от 40% намаляване на емисиите на парникови газове през 2030 г. в сравнение с нивата от 1990 г., като сега целта е 55%, докато фон дер Лайен спомена 50%. \r\nИзборът на германският министър на орбраната за председател на Комисията е насрочен за вторник в края на деня в Европейския парламент в Страсбург. Ако групите нямат съгласие за постигане мнозинство при гласуването, тогава процедурата може лесно да бъде прехвърлена на пленарното гласуване през септември, тъй като фон дер Лайен трябва да събере 374 гласа, за да спечели абсолютно мнозинство сред 747-те евродепутати. \r\n***  Тази година Франция ще разшири ресора на военновъздушните си сили (ВВС), които вече ще покриват и космическата отбрана, заяви президентът Еманюел Макрон на военния парад по случай Деня на Бастилията, пише европейската редакция на  Politico . \r\nТози ход ще доведе до преименуване на ВВС във военно-космически сили (ВКС). Общите инвестиции в новото предприятие не бяха потвърдени. \r\nСъобщението следва обещанието на президента на САЩ Доналд Тръмп да създаде американска космическа сила до 2020 г. като нов клон на военните в страната. НАТО трябва да признае официално космоса като военна област на срещата на върха през декември, предаде Ройтерс. \r\n„Новата пространствена и военна доктрина, която ми беше предложена от министерството, която одобрих, ще ни позволи да гарантираме нашата защита в космоса“, каза Макрон. „Ще засилим познанията си за ситуацията в космоса, ще защитим по-добре нашите спътници“. \r\nТози ход включва планове за създаване на „главно командване за космическото пространство“ през септември, за да контролира инициативата, каза Макрон. \r\nФренското правителство заяви миналата година, че ще направи 3,6 млрд. Евро за модернизиране на военните си спътникови системи след предполагаем опит на Русия, която вече от няколко години има ВКС, да прихване комуникациите. \r\n***  Турският президент Реджеп Таийп Ердоган бе внимателен в неделя по отношение на възможно подобряване на отношенията с Гърция и настоя, че Анкара ще продължи сондажите за природен газ в Източното Средиземноморие, пише електронното издание на вестник  Kathimerini . \r\nТурският лидер заявим, че чака да види какви ще са първите ходове на новия гръцки премиер Кириакос Мицотакис, като отбеляза, че в миналото те са имали добри разговори. Ердоган посочи, че ако Мицотакис се придържа към „добрите си думи“, гръко-турските отношения може да се подобрят. Президентът отбеляза, че вече са формирани двустранни работни комисии, където трябва да бъдат предприети следващите стъпки. \r\nЩо се касае до проучванията за въглеводороди в Източното Средиземноморие, Ердоган заяви, че сондажните кораби „Явуз“ и „Барбарос“ са в района и се ползват с пълната подкрепа на турските флота и вовенновъздушни сили, като добави, че Турция не се интересува от шумотевицата срещу Турция. \r\n***  Директорът на НАСА Джим Брайденщайн в интервю за ТВ канала CBS обясни защо американските астронавти не са успели да се върнат на Луната, предава  РИА Новости . \r\nПо неговите думи, това е свързано с политически рискове, за каквито той посочва недостатъчното финансиране на космическите проекти. \r\n„Ние и сега щяхме да сме на Луната, ако не бяха политическите рискове. Казано честно, вече щяхме да сме на Марс“, заяви Брайденщайн. \r\nТой отбеляза още, че през 90-те и началото на 2000-те години, НАСА са се опитали да се върнат на Луната и да кацнат на Марс, но и двете програми са изисквали прекалено продължителна подготовка и големи разходи. При това директорът на НАСА отбеляза, че по същите причини САЩ рискуват да не се приземят на Марс и през 2024 година. \r\nОбновената лунна програма получи името „Артемида“ в чест на гръцката богиня на Луната и сестра на Аполон, както бе кръстена предишната американска лунна програма, в хода на която се твърди, че през юли 1969 година е извършено първото кацане на човек на Луната. \r\n***  Фаворитът за следващ премиер на Великобритания Борис Джонсън ще се срещне с американския президент Доналд Тръмп в рамките на първите два месеца, след като заеме поста министър-председател, за да договори с него търговска сделка за след Брекизт, пише британското издание  The Times . \r\n„Ключът за всичко е САЩ. Ако постигнем търговска сделка с Америка ще се върнем много бързо на пазара за други споразумения. Това ще насърчи другите да осъзнаят, че сме сериозни“, цитира вестникът думите на съюзник на Джонсън. \r\nБившият външен министър е готов да замине за САЩ веднага щом е възможно ако стане премиер, за да осигури частично споразумение преди крайния срок за излизане на Великобритания от Европейския съюз на 31 октомври, пише изданието. \r\n***", "date": "2019.07.15", "title": "Преглед на международните новини до 13  часа ( Агенция „Фокус“ )"}
{"url": "http://www.focus-news.net/news/2019/07/15/2680397/d-r-miroslav-parvanov-mestnata-vlast-i-politsiyata-tryabva-oshte-po-aktivno-da-uchastvat-v-borbata-s-afrikanskata-chuma.html", "text": "Заболяването „африканска чума“ вече е налично за страната ни. Това заяви за  Агенция „Фокус“  д-р Мирослав Първанов, председател на Българската асоциация на ветеринарните лекари, практикуващи с продуктивни животни. Първанов отбеляза, че заболяването се разширява с доста голям мащаб. „Всякакво колебание и компромиси със ситуацията и чудене какво да се прави или не трябва да се прави в момента са рискови, така че ние изцяло подкрепяме това, което прави държавата“, обясни Първанов. „Даже смятаме, че местната власт, жандармерия и полиция трябва да участва още по-активно, защото виждате, че се получава една ситуация, която създава рискове – укриване на животни, разнасяне на продукти от тях, което е недопустимо“, добави той.  \r\nВиолета СИМЕОНОВА Пълния текст на интервюто четете по-късно в „Мнение”", "date": "2019.07.15", "title": "Д-р Мирослав Първанов: Местната власт и полицията трябва още по-активно да участват в борбата с африканската чума"}
{"url": "http://www.focus-news.net/news/2019/07/15/2680398/direktorat-na-lozaro-vinarski-institut-pleven-prof-d-r-ivan-pachev-pri-validiraneto-na-poshtenska-marka-s-novata-marka-iskame-da-pokazhem-vrazkata-s-rusiya-i-grad-rostov-na-don.html", "text": "С новата марка искаме да покажем връзката между Лозаро-винарски институт-Плевен, Плевен, България и Русия и град Ростов на Дон. Това каза директорът на института проф. д-р Иван Пачев по време на церемония в Община Плевен по валидирането на нова пощенска марка на тема винарство в Плевен, представляваща две гроздоберачки – българка и рускиня, с два сорта грозде, руски - „Цветочный”, и български - „Кайлъшки рубин”, предаде кореспондент на  Радио „Фокус” .  \r\n„На марката са представени характерните за Плевен два грозда, единият сорт е нашият, а другият - руският.  Сортът, който представяме, „Кайлъшки рубин“ е един от получилите златен медал на изложението „Агра“ в Пловдив през 2014 г.“, посочи проф. д-р Иван Пачев. По думите му  сортът „Кайлъшки рубин“ се търси и купува в цялата страна. „Целта на пощенската марка е работата на нашия институт да достигне навсякъде и плевенският и руския селскостопански район да се прочуят с винопроизводството и да се види, че нашият институт се развива всяка година и дава нова продукция“, допълни проф. д-р Иван Пачев. \r\nВиолета КРЪСТЕВА", "date": "2019.07.15", "title": "Директорът на Лозаро-винарски институт-Плевен Проф. д-р Иван Пачев при валидирането на пощенска марка: С  новата марка искаме да покажем връзката с Русия и град Ростов на Дон"}
{"url": "http://www.focus-news.net/news/2019/07/15/2680399/zamestnik-kmetat-na-sofiya-todor-chobanov-ima-kakvo-da-se-zhelae-v-kachestvoto-na-izpalnenieto-na-largoto.html", "text": "Заместник-кметът на София Тодор Чобанов присъства на проверка на минералната баня в Банкя, предаде репортер на  Агенция „Фокус“ . Той коментира както банята в Банкя, така и въпросът за Ларгото. \"Нашите предци преди повече от век са предвидили огромен салон в центъра на сградата. Той е съвсем съзнателно подготвен за културни събития\", каза Чобанов относно това дали ще има предистория на банята за посетителите и. По думите му в нея могат да се правят и концерти. \"Тук могат да се правят концерти с аудитория от порядъка на 100-150 човека. Тази сграда ще се ползва и занапред след завършването на реставрацията като място за заснемане на исторически филми\", допълни той.  \r\nПо повод въпроса за Ларгото той коментира: \"Проблемите на Ларгото са ни добре известни, защото го стопанисваме. Има некачествено изпълнени участъци, има проблемни участъци, но ние с архитект Здравков ще намерим нужните решения, за да се направят промени за адекватната експлоатация на обекта\". Чобанов добави, че проблемните участъци са неизмеримо малка част от цялото и комплексът се експлоатира, както се очаква. \"В него се организират през летния културен сезон множество и най-различни събития\", добави той. Чобанов отбеляза, че обектът все още е в гаранция и щетите биват констатирани и съобщени на министерството, което ги предявява на изпълнителите. \"Има какво да се желае в качеството на изпълнението на този обект. Очевидно е, че компании, които нямат опит, няма как подобни големи комплекси да ги изпълняват\", заяви Тодор Чобанов. Той допълни, че очакват в бъдеще Министерството да завиши изискванията за капацитет за качество на работата. \"Нека всички да бъдем отговорни към задълженията, които имаме\", призова той. \r\nНадежда ИВАНОВА", "date": "2019.07.15", "title": "Заместник-кметът на София Тодор Чобанов: Има какво да се желае в качеството на изпълнението на Ларгото"}
{"url": "http://www.focus-news.net/news/2019/07/15/2680400/lovech-okrazhniyat-sad-shte-gleda-myarkata-za-neotklonenie-na-obvinyaemata-za-vzimane-na-podkup-za-izdavane-na-telk-resheniya-na-18-yuli.html", "text": "Мярката за неотклонение на бивш председател на ТЕЛК – Ловеч, обвиняема за взимане на подкуп, ще бъде гледана от 14.00 часа на 18 юли в Окръжен съд-Ловеч, съобщиха от  съда . В момента обвиняемата е с мярка \"домашен арест\". Тя поиска промяната й, за да може да се лекува. За да вземе решение, съдът постанови изготвянето на съдебно-медицинска експертиза, която да установи дали лечението може да се провежда в домашни условия.", "date": "2019.07.15", "title": "Ловеч: Окръжният съд ще гледа мярката за неотклонение на обвиняемата за взимане на подкуп за издаване на ТЕЛК решения на 18 юли"}
{"url": "http://www.focus-news.net/news/2019/07/15/2680401/pravitelstvoto-otpusna-sredstva-za-zakupuvane-na-8-novi-iztrebiteli-f-16-obzor.html", "text": "На извънредно заседание в понеделник правителството одобри проект на Закон за изменение и допълнение на Закона за държавния бюджет на Република България за 2019 г., изготвен във връзка с придобиването на нов тип бойни самолети от въоръжените сили.  С това решение правителството увеличи размера на разходите по бюджета на Министерството на отбраната за 2019 г. с 2,1 млрд. лева, след като преди дни одобри сделката за закупуване на 8 нови бойни самолети F-16 блок 70. Тогава кабинетът прие доклад, подписан от 4-ма министри, и даде мандат на министъра на отбраната да подпише четири договора. Единият договор е за самолет F-16 блок 70 с допълнително оборудване, включително учебни съоръжения и обучение; вторият договор касае бойни припаси за самолета; третият – ракетите „въздух-въздух“ и последният е за доставката на система за визуализация наблюдение и управление. В рамките на 4 документа ще бъдат изпълнени всички изисквания по доставянето на пакет на система F-16 блок 70 с необходимото оборудване за обучение и въоръжение. Самолетите са многофункционални, като 6 от тях са едноместни, а 2 са двуместни. В цената е включено и наземното оборудване. Физическата доставка на техниката се очаква да бъде през 2023 г. Плащането ще се осъществи накуп. \r\nС разчетите към законопроекта не се предвижда промяна на ограничението за нов държавен дълг и одобрените бюджетни ограничители за 2019 г. остават непроменени по отношение на максималния размер на държавния дълг към 31 декември 2019 г. и максималния размер на новия държавен дълг, който може да бъде поет през 2019 година. Отчитайки нетното увеличение на разходите по държавния бюджет в размер на 1,829 млрд. лв. в законопроекта за изменение и допълнение на Закона за държавния бюджет на Република България за 2019 г. се предвижда увеличение на дефицита по държавния бюджет с 1,829 млрд. лв. до 2,228 млрд. лева. Правителството ще предложи на Народното събрание ратифициране на международния договор за придобиване на новите изтребители.  \r\nПред журналисти заместник-министърът на отбраната Атанас Запрянов увери, че в сделката няма скрити разходи. „Бюджетът се актуализира с 1.256 млрд. долара в разходната част. Ако има положително решение на Американския конгрес, договорът е гъвкав и позволява в хода на неговото изпълнение да бъдат добавени допълнителни наши изисквания“, поясни той. Запрянов изрази надежда до края на годината да бъде сключен договор за закупуване на два многофункционални кораба за модернизацията на Военноморските сили на страната, като плащането по тях да започне от 1 януари 2020 г.  \r\nДаяна ДЮЛГЕРОВА", "date": "2019.07.15", "title": "Правителството отпусна средства за закупуване на 8 нови изтребители F-16 (ОБЗОР)"}
{"url": "http://www.focus-news.net/news/2019/07/15/2680402/montana-s-16-sm-se-e-ponizhilo-nivoto-na-reka-dunav-pri-lom-za-izminaloto-denonoshtie.html", "text": "С 16 см се е понижило нивото на река Дунав при Лом за изминалото денонощие, като водният стоеж там е 246 см, Това съобщиха от  Хидрометеорологична станция - Нови село . \r\nНивото на Дунав в началото на българския участък на реката - при Ново село, се е понижило с 1 см и водният стоеж е 174 см. Нивото на реката край Видин е 224  см, регистрирано е понижение е от 13 см. Нивото на реката при Оряхово е 140 см, като там е регистрирано понижение от 12  см.  \r\nТемпературата на водата при Ново село е 24.1 градуса, а край Оряхово - 25.1 градуса.", "date": "2019.07.15", "title": "Монтана: С 16 см се е понижило нивото на река Дунав при Лом за изминалото денонощие"}
{"url": "http://www.focus-news.net/news/2019/07/15/2680403/kmetat-na-bankya-rangel-markov-mineralnata-banya-v-grada-se-vazstanovyava-na-100-avtentichna.html", "text": "Минералната баня в града се възстановява на 100% автентична. Това каза кметът на Банкя Рангел Марков, който присъства на проверката на минералната баня в града, предаде репортер на  Агенция „Фокус“ . Той поздрави своите съграждани за празника на минералната вода, здравето и дълголетието. \"В рамките на тази седмица сме подготвили една изключително богата културна програма, която всеки един човек може да дойде и да види\", каза Марков. Той коментира също и използването на минералната вода в банята в Банкя. \"Това е един енергиен център, в който след като водата попадне през двата лечебни басейна - те са направени с цел балнеология, след което водата влиза в този център и по този начин чрез използване на тази енергия ще се отоплява, а през лятото изстудява цялата сграда на банята\", обясни кметът как ще работи банята той. Рангел Марков допълни, че проектът е съгласуван с Института за паметници на културата и техните предписания се изпълняват на 100%. \"Фасадите 100% се възстановяват автентични, фоайето също, дървените съблекални половината са с автентичния цвят на дървото, двата басейна също 100% се възстановяват, подовете, където може да се реставрира със старите плочки, а където не могат, се поръчват същите във фабриката, в която са произведени преди повече от 100 години\", допълни кметът на Банкя. Той добави още, че проектът се движи в заложените предварително срокове. \"Май месец догодина банята трябва да бъде готова\", заяви Марков. Той отбеляза, че сега предстои важната задача да бъде подготвено стопанисването на сградата. \"Имаме няколко варианта за стопанисване, които възложихме на консултант-експерт да ги разработи. Това са 5 възможни варианта и тепърва ще ги коментираме, за да може да вземем най-правилното решение как да бъде стопанисвана банята\", допълни той. Рангел Марков каза, че работят на базата на опита, който са придобили в Европа.\"Те имат по един басейн, в който може да се плува. Тук пространството позволява това нещо - да бъде изграден 25-метров басейн. За това нещо могат да се привлекат външни инвестиции\", добави Рангел Марков. Кметът каза и, че има паркинг към самата баня, който е с около 15 места, но пък се разполага с обществено пространство до банята, където могат да бъдат организирани повече възможности за паркиране.  \r\nНадежда ИВАНОВА", "date": "2019.07.15", "title": "Кметът на Банкя Рангел Марков: Минералната баня в града се възстановява на 100% автентична"}
{"url": "http://www.focus-news.net/news/2019/07/15/2680404/d-r-zhana-shishkova-odbh-smolyan-na-teritoriyata-na-oblastta-nyama-registrirani-sluchai-na-afrikanska-chuma-po-svinete.html", "text": "На територията на област Смолян няма регистрирани случаи на африканска чума по свинете. Това каза за  Радио „Фокус“ – Смолян  д-р Жана Шишкова – началник отдел „Контрол на храните“ в Областна дирекция по безопасност на храните (ОДБХ) – Смолян. Тя отбеляза, че продължават да се извършват проверки на стопаните, отглеждащи домашни свине. \r\n„В стопанства със свине не бива да бъдат допускани хора, които са били в контакт със заразени домашни свине,  били са в контакт с диви свине, били са на местонахождението на огнище на африканска чума по свинете и са участвали в ловни излети. Домашните свине не трябва да се хранят с отпадъци, включително кухненски, съдържащи остатъци от свинско месо или месни продукти от свинско месо, включително и с прясна трева и фуражи, които не са съхранявани най-малко 60 дни“, подчерта д-р Шишкова. \r\nТя припомни, че клиничните признаци на африканската чума по свинете са различни и зависят от клиничната форма. „При свръх острата и острата форма  болните свине умират внезапно, без клинични признаци, висока температура от 40.5 – 42°C, синьо-виолетови области и кръвоизливи  по върховете на ушите, корема,  гърдите, задните крайници, опашка, намален апетит, апатия, липса на координация в рамките на 24-48 часа преди настъпване на смъртта, предхождана от повръщане, диария (кървава понякога) и течения от очите, аборти“, обясни д-р Шишкова. Тя подчерта, че хората не боледуват от африканска чума от свинете. \r\nНели ГЕРГЬОВСКА", "date": "2019.07.15", "title": "Д-р Жана Шишкова, ОДБХ – Смолян: На територията на областта няма регистрирани случаи на африканска чума по свинете"}
{"url": "http://www.focus-news.net/news/2019/07/15/2680405/sport-sesil-karatancheva-veche-e-parvata-raketa-na-balgariya-pri-zhenite.html", "text": "Сесил Каратанчева е първа ракета на България от днес, сочи обновената ранглиста на УТА след края на Уимбълдън и всички турнири от последните две седмици. Причина за промяната е загубата на 72 места от Виктория Томова, която отпадна в първия кръг на турнира по тенис за жени на червени кортове във Ферсмолд. Каратанчева е 213-а в света с 268 точки и една повече от Елица Костова, която стигна до втория кръг на турнира в Германия. Трета ракета е Изабелла Шиникова, а Томова вече е четвърта сред българките. Първа ракета в света си остава австралийката Ашли Барти пред японката Наоми Осакаи чехкинята Каролина Плишкова. Победителката на Уимбълдън Симона Халеп от Румъния пък се изкачи от седмо до четвърто място", "date": "2019.07.15", "title": "Спорт: Сесил Каратанчева вече е първата ракета на България при жените"}
{"url": "http://www.focus-news.net/news/2019/07/15/2680406/vitseprezidentat-iliyana-yotova-otkri-mezhdunarodniya-leten-seminar-po-balgarski-ezik-i-kultura-vav-veliko-tarnovo.html", "text": "Искам от цяло сърце да ви вдъхна от Кирило-Методиевата сила и нашата гордост, че българският език и култура са част от световната цивилизация. Българският език е в основата на духовния напредък на нашата обединена Европа – с тези думи вицепрезидентът Илияна Йотова поздрави участниците в 42-ия Международен летен семинар по български език и култура във Велико Търново. Това съобщиха от  прессекретариата на държавния глава . \r\nСеминарът се организира от Великотърновския университет „Св. св. Кирил и Методий“ с подкрепата на Министерство на образованието и науката. 42-ото издание събира над 100 участници от три континента. Мнозина от тях участват не за първи път, като рекорда държи британец с 12 участия. Програмата на семинара включва не само изучаване на български език, а и запознаване с българския фолклор и опознаване на България.  \r\n„Велико Търново е не само старата българска столица, той носи особена атмосфера, тук всяко камъче е история. В този царствен град се зароди Вторият златен век на българската и славянската култура. Влиянието на Търновската книжовна школа се простира далеч зад границите на могъщата тогавашна българска държава“, посочи Илияна Йотова. По думите на вицепрезидента царе и знатни владетели преди много векове са осъзнали колко силни оръжия са книгите и науката. „Днес ние, които сме събрани тук, знаем тази сила, искаме да бъдем нейни посланици, да я развиваме, обединени от привилегията да общуваме на български език“, заяви вицепрезидентът.  \r\nИлияна Йотова посочи, че българският език е жив далеч извън пределите на България. Сертифицирането на познанията по български език и в съответствие с нормите на Европейската езикова рамка вече се практикува и онлайн по всички континенти. Все повече университети по света признават българския език. Вицепрезидентът заяви, че работи усърдно за укрепване на връзките между съботно-неделните училища в цял свят,  между академичните курсове и лекторати, между професионалните среди. Вицепрезидентът Йотова представи пред участниците почетния член и дългогодишен председател на Асоциацията на българските училища в чужбина доц. д-р Боян Кулов.   \r\n„Правя необходимото българският език да бъде и неотменим критерий за придобиване на българско гражданство“, изтъкна Илияна Йотова.   \r\nРъководството на Великотърновския университет благодари на президентската институция за подкрепата за семинара и дейността на висшето учебно заведение.", "date": "2019.07.15", "title": "Вицепрезидентът Илияна Йотова откри Международния летен семинар по български език и култура във Велико Търново"}
{"url": "http://www.focus-news.net/news/2019/07/15/2680407/anadolska-agentsiya-palatata-na-predstavitelite-na-sasht-odobri-proekt-za-voenen-byudzhet.html", "text": "Палатата на представителите на Конгреса на САЩ одобри проекта за военен бюджет на страната в размер на 733 милиарда долара за финансовата година 2020-та, предава  „Анадолската агенция“ . \r\n„За“ приемане на законопроекта гласуваха 220 конгресмени, а 197 бяха „против“. \r\nСрещу предложението бяха всички конгресмени от Републиканската партия и някои демократи, настояващи за съкращаване на военния бюджет. \r\nВ него са включени редица поправки, забраняващи на президента на САЩ Доналд Тръмп да насочи средства за издигане на стена по границата с Мексико. При това се очаква, че Сенатът на САЩ, където мнозинство са републиканците, няма да приеме законопроекта. \r\nДруга поправка забранява отделяне на средства за провеждане на военни операции срещу Иран без одобрение на американските законодатели. \r\nПо-рано от Белия Дом съобщиха, че държавният глава може да наложи вето на законопроекта. \r\nСтрува си да се отбележи още, че в законопроекта се запазва предложението за забрана на доставките на F-35 в Турция, ако тя завърши сделката с Русия за С-400. \r\nЗаконопроектът също така предвижда продължаване на преговорите между Турция и Съединените щати относно доставката на система за противовъздушна отбрана на Patriot. \r\nПо инициатива на републиканския конгресмен Дейвид Чичилин, законопроектът включва разпоредба за отмяна на ембаргото върху доставката на оръжие на гръцката общност на Кипър, наложена през 1987 г. \r\nЗаконопроектът трябва да бъде одобрен от Сената. \r\nПревод и редакция:", "date": "2019.07.15", "title": "„Анадолска агенция“: Палатата на представителите на САЩ одобри проект за военен бюджет"}
{"url": "http://www.focus-news.net/news/2019/07/15/2680408/veliko-tarnovo-politsiyata-v-svishtov-razsledva-telefonna-izmama-pri-koyato-69-godishna-zhena-e-bila-oshtetena-s-4-000-leva.html", "text": "Служители на полицейското управление в Свищов разследват телефонна измама по схемата „съдействие на полицията за задържане на телефонни измамници“. Това съобщиха от пресцентъра на  МВР . В събота следобед съдействие в полицията потърсила 69-годишна жена от крайдунавския град. От разказа й станало ясно, че извършителите са действали по добре познатия сюжет и я убедили да остави всичките си налични пари на входната врата на жилището си, след което да се прибере в дома си и да не се показва. Така жената се простила с 4 000 лв. По случая е започнато досъдебно производство. От ОДМВР – Велико Търново отново напомнят, че полицията по никакъв повод не изисква от гражданите парични средства, при всеки съмнителен повод хората могат веднага да сигнализират в най-близкото поделение на МВР.", "date": "2019.07.15", "title": "Велико Търново: Полицията в Свищов разследва телефонна измама, при която 69-годишна жена е била ощетена с 4 000 лева"}
{"url": "http://www.focus-news.net/news/2019/07/15/2680409/burgas-vremenno-dvizhenieto-po-pat-iii-208-zetyovo-aytos-se-osashtestvyava-v-edna-lenta-poradi-ptp.html", "text": "Временно движението по път III-208 Зетьово - Айтос се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите е необходимо да карат с повишено внимание и съобразена скорост, като спазват указанията на \"Пътна полиция\".", "date": "2019.07.15", "title": "Бургас: Временно движението по път III-208 Зетьово - Айтос се осъществява в една лента поради ПТП"}
{"url": "http://www.focus-news.net/news/2019/07/15/2680410/burgas-lek-avtomobil-gori-na-bul-todor-aleksandrov.html", "text": "Лек автомобил гори на бул. \"Тодор Александров\" в Бургас, потвърдиха за  Радио \"Фокус\"-Бургас  от ОДМВР-Бургас. По първоначални данни няма пострадали. Пожарът е възникнал след инцидент с газовата уредба. Екипи на пожарната са място и овладяват огъня. Към момента движението се осъществява безпроблемно, но е необходимо шофьорите на автомобили да се движат с повишено внимание и съобразена скорост.  \r\nДеница ДИМИТРОВА", "date": "2019.07.15", "title": "Бургас: Лек автомобил гори на бул. \"Тодор Александров\""}
{"url": "http://www.focus-news.net/news/2019/07/15/2680411/plovdiv-domashna-rabotilnitsa-za-nelegalni-tsigari-e-razkrita-v-plovdivskiya-kvartal-stolipinovo-izzeti-sa-blizo-9000-kasa-gotova-produktsiya.html", "text": "омашна работилница за нелегални цигари е разкрита в пловдивския квартал „Столипиново“. Това съобщиха за  Радио „Фокус“ – Пловдив  от Областната дирекция на МВР. Специализираната операция е проведена в петък от служители на Шесто Районно управление на МВР. В къща на ул. „Правда“ била установена 45-годишна местна жителка в момент на производство на самоделни цигари. При последвалите процесуални и следствени действия са иззети близо 9000 къса готова продукция, 55 000 гилзи, две машинки за пълненето им, електронна везна и около 600 килограма суха листна маса с мирис на тютюн. Извършителката е задържана за срок до 24 часа, образувано е бързо производство. В рамките на акцията предварителна проверка е започната срещу 47-годишна жена, след като от павилиона й на същия адрес разследващите конфискували 800 фабрични цигари без български бандерол.  Уведомена е Районна прокуратура – Пловдив.", "date": "2019.07.15", "title": "Пловдив: Домашна работилница за нелегални цигари е разкрита в пловдивския квартал „Столипиново“, иззети са близо 9000 къса готова продукция"}
{"url": "http://www.focus-news.net/news/2019/07/15/2680412/pazardzhik-kriminalno-proyaven-53-godishen-mazh-e-zadarzhan-zaradi-grabezh.html", "text": "Криминално проявен мъж, извършил два грабежа в рамките на седмица, е задържан в ареста на РУ-Пазарджик. Това съобщиха от пресцентъра на  МВР . В петък в полицейското управление се явили 45-годишен мъж и 36-годишна жена, и двамата от областния град, станали обект на грабеж от страна на мъж. Едната от жертвите била заплашена с нож в района на централната градска част, а другата - в градинка до местна болница. След заплахите той отнел от двамата общо 105 лв. Пострадалите дали подробно описание на нападателя, а полицейските и младши-полицейски инспектори, обслужващи района, бързо влезли в дирите  на 53- годишен от Пазарджик, с множество криминални прояви, осъждан, включително и с „лишаване от свобода“. Рецидивистът е задържан в ареста, а работата по документиране на случаите продължава.", "date": "2019.07.15", "title": "Пазарджик: Криминално проявен 53-годишен мъж е задържан заради грабеж"}
{"url": "http://www.focus-news.net/news/2019/07/15/2680413/dobrich-obucheni-sa-90-litsa-ot-oblastta-po-proektna-deynost-spetsializirani-obucheniya-na-ekipi-ot-deystvashti-sotsialni-uslugi-za-detsa.html", "text": "Обучени са 90 лица от областта по проектна дейност „Специализирани обучения на екипи от действащи социални услуги за деца“, по информация на Областния информационен център в Добрич, предаде кореспондентът на  Радио „Фокус” – Варна . Проектната дейност е част от по-мащабен проект „Повишаване на капацитета на служителите в сферата на закрилата на детето, социалните услуги и социалното подпомагане“. По конкретната дейност  за специализарани обучения на екипи са проведени две тридневни обучения през месеците януари и февруари през тази година. През месец май е реализирано тридневно „Специализирано обучение на екипи от действащи социални услуги за пълнолетни лица“ на 39 души от екипите от функциониращи социални услуги в област Добрич, държавно-делегирана дейност. При изпълнението на друга проектна дейност - „Специализирана подкрепа и обучения за служителите на Агенцията за социално подпомагане (АСП)“ на територията на област Добрич са реализирани групови и индивидуални супервизии по утвърден график. През месец март е оказана специализирана подкрепа чрез включване в групови супервизии на общо 35 служители от териториалните поделения на АСП – Дирекция „Социално подпомагане“ - Добрич, също дирекциите в градовете Генерал Тошево, Каварна, Балчик и Тервел. През юни 2019 г. е осигурена индивидуална супервизия на общо 43 служители (16 от Добрич, 5 от Каварна, 7 от Балчик, 9 от Тервел и 6 от Генерал Тошево). Супервизията представлява оказване на професионална и методическа подкрепа на персонала с оглед изпълнение на целите на услугата и постигане на по- високо качество, а също така и изграждане на модел за обективно и емоционално устойчиво професионално поведение. През април тази година при изпълнение на проектна дейност „Внедряване на разработената интегрирана информационна система в пълен обем и обхват чрез целенасочени обучения на служителите на АСП и доставчиците на социални услуги“, 22 лица от Дирекция „Социално подпомагане“  в Добрич са преминали обучение за работа с интегрирана информационна система на АСП. Това са служители от дирекциите в останалите общински центрове без Шабла и Крушари. Обученията са насочени към повишаване на \r\nкачеството на социалните услуги, подпомагане на процеса по деинституционализация на деца и възрастни, утвърждаване на модел на областно планиране на социалните услуги, като се отчетат най-добрите практики, както за самите услуги, така и за моделите за взаимодействие на местно равнище, чрез извършване на проучвания и \r\nанализи, и въвеждане на добри практики. \r\nЖулиета НИКОЛОВА", "date": "2019.07.15", "title": "Добрич: Обучени са 90 лица от областта по проектна дейност „Специализирани обучения на екипи от действащи социални услуги за деца“"}
{"url": "http://www.focus-news.net/news/2019/07/15/2680414/kyustendil-kmetovete-na-selata-v-obshtinata-poluchiha-instruktsii-otnosno-protivopozharnite-merki-po-vreme-na-zhatvenata-kampaniya.html", "text": "Кметовете на селата в община Кюстендил получиха инструкции относно противопожарните мерки по време на жътвената кампания, предаде репортер на  Радио „Фокус” – Кюстендил . Това стана по време на провелото се месечно съвещание между кметовете и кметските наместници на селата с представители на общинска администрация. Стана ясно, че кметът на Община Кюстендил Петър Паунов е издал заповед, с която се обявява настъпването на восъчна зрялост при житните култури. Забранява се паленето на огън, тютюнопушенето и паркирането на моторни превозни средства в площите с житни култури. Юридическите и физическите лица, извършващи селскостопанска дейност се задължават да създадат пожарозащитни ивици, а нивите с житни култури да се парцелират. „Ние трябва да уведомим земеделските производители относно въведените задължения и забрани. Освен това ще следим и за тяхното изпълнение”, каза кметът на село Стенско Огнян Янев. По думите му самите земеделски стопани също трябва да организират постоянно наблюдение на житните масиви. \r\nВенцеслав ИЛЧЕВ", "date": "2019.07.15", "title": "Кюстендил: Кметовете на селата в общината получиха инструкции относно противопожарните мерки по време на жътвената кампания"}
{"url": "http://www.focus-news.net/news/2019/07/15/2680415/haskovo-politsiyata-e-izzela-340-kilograma-tyutyun-sobstvenost-na-37-godishen-zhitel-ot-selo-sredets.html", "text": "340 кг контрабанден тютюн са иззели хасковските полицаи. Това съобщиха от пресцентъра на  МВР . На 12 юли те предприели проверка на стопански двор в с. Книжовник, собственост на 37-годишен жител на село Средец и в едно от помещенията открили акцизната стока, прибрана в 23 чувала. Тютюнът е предаден от собственика с протокол.", "date": "2019.07.15", "title": "Хасково: Полицията е иззела 340 килограма тютюн, собственост на 37-годишен жител от село Средец"}
{"url": "http://www.focus-news.net/news/2019/07/15/2680416/burgas-verizhna-katastrofa-mezhdu-pet-avtomobila-e-stanala-pat-iii-208-zetyovo-aytos-nyama-postradali.html", "text": "Верижна катастрофа между пет автомобила е станала път III-208 Зетьово - Айтос. Това потвърдиха за Радио \"Фокус\"-Бургас от Областното пътно управление. По първоначални данни при инцидента няма пострадали. Движението се регулира от \"Пътна полиция\" и се осъществява в едната лена.  \r\nДеница ДИМИТРОВА", "date": "2019.07.15", "title": "Бургас: Верижна катастрофа между пет автомобила е станала път III-208 Зетьово - Айтос, няма пострадали"}
{"url": "http://www.focus-news.net/news/2019/07/15/2680417/plovdiv-eparhiyskiyat-manastir-sv-sv-kirik-i-yulita-v-asenovgrad-otbelyazva-hramoviya-si-praznik.html", "text": "Епархийският манастир „Св. св. Кирик и Юлита” в кв. „Горни Воден“ на Асеновград отбелязва храмовия си празник. По повод празника бе отслужена архиерейска света Литургия, предаде репортер на  Радио „Фокус“ – Пловдив . Според житието на светците, света Юлита загинала мъченически заедно с невръстния си син Кирик по време на гоненията срещу християните при римския император Диоклециан. Мощите на светците били намерени нетленни и до днес те са чудотворни. Част от тези мощи се намира в църквата „Св. Богородица” в Охрид. \r\nДанните на Пловдивската митрополия показват, че Горноводенският манастир „Св.св. Кирик и Юлита” е основан по време на Втората българска държава, най-вероятно през 14-ти век, на мястото на сегашното аязмо. Разрушен е по време на помохамеданчването на чепинските българи през 17-ти век, но към края на века е възобновен на днешното му място под името „Св. Петка”. По-късно бил възобновен и старият манастир.  \r\nПрез 1810 година двата манастира били опожарени от кърджалиите, а през 1816 година започва възобновяването на сегашния манастир, което завършва през 1835 година. В годините на османското владичество манастирът станал гръцки. Управлявали го гръцки монаси и тогава всички старини, които той е притежавал били унищожени. Само върху каменната чешма в двора, изградена през 1696 година от майстор Никола, е запазен възпоменателен надпис на български език, което показва, че по това време, въпреки гръцкото влияние, Горноводенския манастир си оставал български. През 1906 година манастирът е превзет от отряд лясковци и едва от 1930 година официално е отново български. Манастирът е пострадал сериозно при пожар през 1924 година и при Чирпанското земетресение през 1928 година. През 20-те и 30-те години на 20 век в манастира е функционирало богословско училище. През периода 1943-1944 година той е превърнат в концлагер.След 9 септември манастирът запустява, а след това е превърнат в Дом за хора с душевни недъзи. В периода 1983-1987 година манастирът е преизграден изцяло и е превърнат в творческа база на Съюза на българските архитекти. \r\nДвуетажни постройки оформят манастирските крила и ограждат големия манастирски двор. Комплексът включва жилищни и стопански постройки, църква и отдалечени на 500 метра от тях аязмо и параклис. Сградите обособяват почти квадратен двор. Най-добре е запазено източното жилищно крило с централната фасада на манастира. В средата на манастирския двор се издига голяма триабсидна църква, покрита с тежки каменни плочи. Строителният й план и масивният й градеж я правят интересен в архитектурно и художествено отношение паметник на българската култура от времето на Възраждането. Манастирската църква е в чест на „Света Параскева“. По своето оформление тя наподобява в голяма степен централната църква на Бачковския манастир. Зографисването на храма е станало между 1847 и 1850 година от възпитаника на атонските художествени ателиета Алекси Атанасов, подпомаган от своите ученици. Особено внимание те отделили на темата за мъченичеството и християнската саможертва. Стенописите са  в ярък колорит, които правят силно впечатление със сюжетното си  многообразие и с високото майсторство на изпълнението. Най-силно впечатление прави композицията „Страшният съд”. Специалистите отделят особено внимание на позлатената дърворезба на иконостаса, вероятно дело на местен майстор, успял да вмести в нея почти всичко от растителния и животински свят на района. Сред красивата възрожденска живопис се открояват няколко безценни икони, шест от които са сътворени от Захари Зограф – „Св. Атанасий“, „Иисус Христос“, „Св. Йоан Предтеча“ и Св. Богородица-„Животворящия източник“. Негова икона е и тази на „Св. св. Кирик и Юлита“, поставена на десния кивот. \r\nНа шест километра от аязмото е параклисът „Св. св. Кирик и Юлита“, който представлява еднокорабна, едноабсидна църква без притвор, граден от ломен камък и бигорни блокове. Аязмото и параклисът са изградени върху малка тераса, до която води калдъръмен път. \r\nТони МИХАЙЛОВ", "date": "2019.07.15", "title": "Пловдив: Епархийският манастир „Св. св. Кирик и Юлита” в Асеновград отбелязва храмовия си празник"}
{"url": "http://www.focus-news.net/news/2019/07/15/2680418/igor-lazarenko-regionalen-istoricheski-muzey-varna-ima-samo-edin-neprouchen-uchastak-v-tsentara-na-varnenskiya-nekropol-v-koyto-mozhem-da-prodalzhim-razkopkite.html", "text": "ВарнаВъпреки че голяма част от Варненския некропол, в който е открито най-старото злато в света, е проучена, разкопките на археолозите могат да продължат в един малък участък в централната му част. Това обаче най-вероятно няма да стане през тази или следващата година. Това коментира в интервю за  Радио „Фокус“ – Варна  директорът на Регионалния исторически музей в града Игор Лазаренко. По думите му, почистването, за което имаше инициатива и на Сдружението „Варненски некропол I“ с доброволен труд, е задължително, за да могат да продължат разкопките там. „Последните проучвания са правени през 1991 година. От тогава, за близо 30 години, цялата местност е много обрасла. Не говорим само за храстова растителност, там има и плодни дръвчета на по десетина – петнадесет години“, обясни той. Според директора на Регионалния исторически музей, непроученото място е било там, където са рампите за разкопки от другите сектори.  \r\n„Това е останало като едно островче в централната част. Има някаква тенденция да се възстановят разкопките и те да приключат проучванията на Некропола. Разбира се, какво се очаква да се намери там, е много относително, тъй като, според представите, които имаме за този некропол, най-богатата му част е проучена и нещата от нея са експонирани в музея“, посочи още Игор Лазаренко. Той добави, че самата социализация на мястото е много сложна, предвид инфраструктурата, която минава над него – има два далекопровода. Това, според директора на Регионален исторически музей – Варна, на практика изключва възможността да се строи каквото и да било под тях. „Идеите да се построи посетителски център или нещо от този род, влиза в директна невъзможност, докато там съществуват тези жерета. Все пак говорим за високо напрежение и под него е забранено всякакво строителство. А в ниската част на некропола, където в момента има зеленчукови градини, подпочвените води са много високи. Така че, социализацията може да тече единствено по линия на евентуални посещения на археологическите разкопки, докато те се извършват. Тъй като археологическите разкопки са най-атрактивни именно, когато на тях работят хора и, които могат да разкажат нещо, да покажат, да се види самият процес“, посочи още Игор Лазаренко. \r\nДиана СТОЕВА", "date": "2019.07.15", "title": "Игор Лазаренко, Регионален исторически музей – Варна: Има само един непроучен участък в центъра на Варненския некропол, в който можем да продължим разкопките"}
{"url": "http://www.focus-news.net/news/2019/07/15/2680419/varna-30-godishen-mazh-e-osaden-na-2-g-i-8-mesetsa-zatvor-s-4-godishen-izpitatelen-srok-za-prichinena-smart-pri-katastrofa.html", "text": "30-годишен мъж е осъден на 2 г. и 8 месеца затвор за причинена смърт при катастрофа. Това съобщиха от  Апелативна прокуратура – Варна . Николай И. получи наказание две години и осем месеца лишаване от свобода, чието изтърпяване състав на Варненския окръжен съд отложи с 4-годишен изпитателен срок. С присъдата подсъдимият бе лишен и от право да управлява МПС за срока на наказанието.  \r\nТежкият пътен инцидент станал на 20 август 2016 г. на около 200 метра от ресторант „Харамията“ в посока към Варна. Без причина и внезапно Николай И. навлязъл в лентата на насрещно движещите се автомобили с колата си „Пежо“ и се блъснал в „Тойота авенсис“, чийто водач предприел действия да избегне удара. От косия страничен удар тойотата се завъртяла в посока, обратна на часовниковата страна и навлязла в крайпътния банкет.  \r\nСлед удара управляваният от Николай И., който също се завъртял, се блъснал челно в „Роувър“. Вследствие на пътното произшествие водачът на лекия автомобил загинал същия ден в болницата от комбинирана травма на гърди, корем и таз, както и на контузия на сърце. Возещата се пътничка в автомобила „Роувър“ получила средна телесна повреда.  \r\nНа пътуващата в автомобила на виновния водач жена били причинени три средни телесни повреди, които затруднили движенията на снагата, крака и ръката й за различни срокове. Травми получил и самият подсъдим. В хода на досъдебното производство по случая той изразил съжаление за извършеното, но твърди, че не си спомня за инцидента. \r\nС присъдата на Варненския окръжен съд, която подлежи на протест и обжалване пред Апелативния съд, Николай И. е осъден да заплати и направените по делото разноски на стойност 1334 лева.", "date": "2019.07.15", "title": "Варна: 30-годишен мъж е осъден на 2 г. и 8 месеца затвор с 4-годишен изпитателен срок за причинена смърт при катастрофа"}
{"url": "http://www.focus-news.net/news/2019/07/15/2680420/haskovo-nad-3500-artikula-s-logo-na-zashtiteni-marki-sa-izzeli-kriminalisti-pri-politseyska-aktsiya.html", "text": "Над 3500 артикула с лого на защитени марки са открити в хода на полицейски действия, предприети от криминалисти на ОДМВР-Хасково и колегите им от РУ- Димитровград. Това съобщиха от пресцентъра на  МВР .  Част от тях – 105 тениски, са иззети от лек автомобил „Мерцедес“, шофиран от 45-годишен новозагорец. Той бил спрян за проверка вчера към 5.25 часа на булевард „Раковски“ в Димитровград. Останалите 3422 маркови стоки са конфискувани в рамките на извършени проверки на цехове в село Текето и село Козлец, собственост на двама мъже - на 70 и 49 години. Образувани са три досъдебни производства по чл.172 от НК.", "date": "2019.07.15", "title": "Хасково: Над 3500 артикула с лого на защитени марки са иззели криминалисти при полицейска акция"}
{"url": "http://www.focus-news.net/news/2019/07/15/2680421/nova-makedoniya-makedoniya-makedoniya-e-dala-na-balgariya-osem-ministri-i-dvadeset-diplomati-vklyuchitelno-dimitar-blagoev-andrey-lyapchev-i-nikola-genadiev-a-makedontsite-sa-upravlyavali-balgariya.html", "text": "„Божидар Татарчев (български лекар, масон, общественик и революционер, деец на Вътрешната македоно-одринска революционна организация (1870 (Ресен) -1940 (София) гг.– бел. ред.) отбелязва, че в България има 200 хиляди „македонци“, които ще се завърнат в страната си, ако имат по-добра администрация, и ще направят Македония прогресивна и богата. Според изследване на македонските братства, публикувано през 1918 г., македонската емиграция в България е политическа, т.е. македонците не се установяват в България, за да търсят по-добър живот и да се заселят трайно, а напускат Македония, за да запазят имотите си и да се върнат на техните места след освобождението на Македония от чуждата власт (чужда на България – бел. ред. ?), пише в пореден антибългарски материал вестник  „Нова Македония“ . \r\n„Според Георги Трайчев (български просветен деец, фотограф и революционер, деец на Вътрешната македоно-одринска революционна организация – роден 1869 г. в Прилеп,починал през 1943 година в София; след Балканската война е изгонен в България от сръбските власти след Междусъюзническата война – бел. ред.), Македония е дала на България : осем министри, 20 дипломати, 70 депутати, 10 митрополити, представители на македонския народ,  15 университетски преподаватели, около 100 учени писатели и публицисти, 35 художници, скулптори, оперни певци, актьори, 30 висши държавни служители, 150 майстори и постмодерни съдии и адвокати, около 100 висши административни служители, 80 видни лекари, медицински сестри и архитекти, 800 служители, включително осем генерала, 31 полковника, 56 подполковника. В българските училища имаше 1568 учители, 200 духовни лица и около 5 000 служители“, пише изданието. \r\nЕжедневникът твърди още, че „македонците“ се проявили и като водачи на различните български политически партии, като обявява за такива „македонски“ дейци: Димитър Благоев, Петър Джидров (един от лидерите на широките социалисти), Илия Георгов (един от лидерите на Радикалната партия), Никола Генадиев (на Либералната партия) и Андрей Ляпчев (на Демократите). \r\n„Голямото влияние на македонците в българската държава е забелязано и от други личности“, пише „Нова Македония“: \r\n„А. Савински, бивш пълномощен министър на Русия, подчертава в своите мемопари: „Македонците са буйно, подвижно племе, много по-енергично и жизнено от българите и винаги са имали надмощие над тях“. \r\nРедакцията е изкопала и още едно подобно мнение: \r\n„Пиер Парини от миланския вестник \"Ил-Пополо д'Италия\" каза: \"Македонците без съмнение са най-интелигентните и културни жители на Балканския полуостров. Може би те са и най-силните и героичните. Те образуват, както е известно, управляващата част в България“. \r\nПревод и редакция:", "date": "2019.07.15", "title": "„Нова Македония“ (Македония): Македония е дала на България осем министри и двадесет дипломати, включително Димитър Благоев, Андрей Ляпчев и Никола Генадиев, а македонците са управлявали България"}
{"url": "http://www.focus-news.net/news/2019/07/15/2680422/spas-panchev-sayuz-na-filatelistite-pri-validiraneto-na-poshtenska-marka-tova-izdanie-predstavlyava-interes-za-filatelistite-poradi-interesnata-tema-lozarstvoto.html", "text": "Валидираме това красиво издание, което ще намери място в колекциите на българските филателисти и приятелите ни в Русия. Това на церемонията по валидирането на нова пощенска марка представляваща две гроздоберачки – българка и рускиня, с два сорта грозде – руски „Цветочный” и български „Кайлъшки рубин”, предаде кореспондентът на  Радио „Фокус“ . „Това издание представлява интерес за филателистите, поради интересната тема - лозарство. Това е съвместно издание между България и Русия. Ние филателистите сме тези, които не признаваме ембарго, политика“, каза Спас Панчев. По думите му филатлистите са приятели и винаги са заедно за развитие на това общо хоби.  „Заедно с колегите от дружеството в Плевен, едно от най-активните в страната решихме да се валидира такава пощенска марка. Валидираме това красиво издание което ще намери място в колекциите на българските филателисти и приятелите ни в Русия. Изданието ще има бъдеще, разпространява се в такъв тираж, че ще представлява интерес за колекционерите“, подчерта още Спас Панчев. Той пожела здраве и късмет на плевенчани и благодари за оказаното гостоприемство.  \r\nВиолета КРЪСТЕВА", "date": "2019.07.15", "title": "Спас Панчев, Съюз на филателистите при валидирането на пощенска марка: Това издание представлява интерес за филателистите, поради интересната тема - лозарството"}
{"url": "http://www.focus-news.net/news/2019/07/15/2680423/burgas-koreya-stranata-na-utrinnata-svezhest-parviyat-festival-na-koreyskata-kultura-shte-se-provede-v-pomorie.html", "text": "„Корея – страната на утринната свежест” – в нея успешно съжителстват вековната мъдрост на даоизма и афинитетът към най-новите технологии. Въпреки че голяма част от южнокорейците харесват западния начин на живот, те все пак са запазили много от своите уникални ритуали и порядки. За първи път жителите и гостите на Поморие ще имат възможността да се докоснат отблизо до тази култура, да опитат традиционни ястия, да усвоят корейската азбука, изкуството на оригами и правилата на популярни корейски игри. Това ще се случи на 18 и 19 юли в рамките на Фестивала на корейската култура, чийто организатори са Община Поморие и Сдружение с нестопанска цел „Граждани за Поморие”. Това съобщиха от пресцентъра на  Общината . \r\nПредвидена е следната програма: 18 юли 2019 г. (четвъртък) \r\n- 18.30 ч. – Откриване на фотоизложба, посветена на Корея; представяне на корейско традиционно облекло ханбок и корейска традиционна кухня \r\nМясто на провеждане: фоайето на НЧ „Просвета 1888” Поморие; \r\n- 19.00 ч. – Демонстрация на таекуон-до, представена от СК „Възраждане”- гр. Поморие с треньор Юрий Громов \r\nМясто на провеждане: на сцената на НЧ „Просвета 1888” Поморие; \r\n- 19.30 ч. – концерт на ансамбъл за традиционна корейска музика „Со Йънг Самулнори” \r\nМясто на провеждане: на сцената на НЧ „Просвета 1888” Поморие; \r\n- 20.00 ч. – Филми за Корея \r\nМясто на провеждане: в залата на НЧ „Просвета 1888” Поморие; \r\n- 21.30 ч. – K-pop Party \r\nМясто на провеждане: Бар „Иви” (комплекс „Атриум” – Поморие). 19 юли 2019 г. (петък) \r\n- 13.30 ч. – Ателие по калиграфия, оригами и корейски игри под ръководството на студенти и преподаватели от специалност „Кореистика” към СУ „Св. Климент Охридски” \r\nМясто на провеждане: Галерия „Поморие”; \r\n- 18.30 ч. – Лекция на тема „Вкусовете на Корея – ароматен разказ за храната и културата на хранене” от ас. Мирослава Забуртова. Приготвяне на традиционни корейски ястия от участниците в събитието; \r\nМясто на провеждане: ресторант „Зевс”. (Предварително записване на телефон: +359 88 481 4888 , такса за участие: 20 лв.); \r\n- 21.30 ч. – K-pop Party \r\nМясто на провеждане: Бар „Иви” (комплекс „Атриум” – Поморие).", "date": "2019.07.15", "title": "Бургас: „Корея – страната на утринната свежест” – първият фестивал на корейската култура ще се проведе в Поморие"}
{"url": "http://www.focus-news.net/news/2019/07/15/2680424/blagoevgrad-intenziven-e-trafikat-na-leki-i-tovarni-avtomobili-na-gkpp-kulata-i-v-dvete-posoki.html", "text": "Интензивен е трафикът на леки и товарни автомобили на ГКПП „Кулата“ на българо-гръцката граница и в двете посоки. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ преминаването се извършва без забаве. На пунктовете „Златарево“ и „Станке Лисичково“ на границата със Северна Македония преминаването се извършва с нормални темпове. \r\nЛивия НИНОВА", "date": "2019.07.15", "title": "Благоевград: Интензивен е трафикът на леки и товарни автомобили на ГКПП „Кулата“ и в двете посоки"}
{"url": "http://www.focus-news.net/news/2019/07/15/2680425/burgas-normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта. Движението се осъществява безпроблемно, няма образували се колони от автомобили. \r\nДеница ДИМИТРОВА", "date": "2019.07.15", "title": "Бургас: Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/07/15/2680426/dobrich-prodalzhava-kampaniyata-za-nabirane-na-sredstva-za-zakupuvane-na-royal-v-ramkite-na-festivala-dni-na-klasikata-v-balchik.html", "text": "Продължава кампанията за набиране на средства за закупуване на роял в рамките на фестивала „Дни на класиката в Балчик“. Това съобщи Сава Тихолов от отдел „Култура“ в морската община, предаде кореспондентът на  Радио „Фокус” – Варна . Тази година фестивалът ще се проведе от 20 до 27 юли на сцена „Мистрал“. Всички концерти са с начален час 19.30. В първата вечер концерт ще изнесе Представителният духов оркестър на Военноморските сили с диригент и Мирослав Трифонов и Георги Зайранов. Оркестърът ще представи най-доброто от Григ, музика от филма „Кръстникът“, вечнозелени спомени, „Куин на концерт“, латино хитове и други произведения. На 21 юли – „Вивалди и други приключения“. Това е концерт за флейта и кавал със солисти Ива Любомирова и Недялко Недялков. Те ще се представят с Оркестъра на камерна опера – Благоевград. На 22 юли е театралната постановка „Ла“. Идеята, текстът, музиката и изпълнението са на Рашко Младенов и Константин Цеков. На 23 юли е концертът „Моцарт и Салиери“ с диригент Юри Флореа и Елит квинтет. На 24 юли ще бъде представен спектакъл на Държавна опера - Бургас – „Любовна история“ с диригент Юрий Ильинов - музика от класическото френско кино. На 25 юли Иван Пенчев и Иван Въгларов ще представят „Изкуството на цигулката“. В последния фестивален ден е Лятна оперна Гала - представление на Държавна опера – Варна. Ще бъдат представени откъси от различни опери. При лошо време концертите ще се провеждат в зала „Мелницата“. Входът е свободен.  \r\nЖулиета НИКОЛОВА", "date": "2019.07.15", "title": "Добрич: Продължава кампанията за набиране на средства за закупуване на роял в рамките на фестивала „Дни на класиката в Балчик“"}
{"url": "http://www.focus-news.net/news/2019/07/15/2680427/sport-dimitar-kuzmanov-zapochna-s-pobeda-na-turnira-v-amersfort.html", "text": "Димитър Кузманов започна успешно участието си на турнира на клей от сериите „Чалънджър\" в в холандския град Амерсфорт. Българинът се наложи със 7:5, 6:1 над Джефри Бланканю от Франция в двубой, продължил 96 минути. \r\nСледващият му съперник е вторият поставен в схемата - Кимер Копеянс от Белгия, който е номер 144 в света. Кузманов заема 315-о място в световната ранглиста.", "date": "2019.07.15", "title": "Спорт: Димитър Кузманов започна с победа на турнира в Амерсфорт"}
{"url": "http://www.focus-news.net/news/2019/07/15/2680428/diyan-draganov-sba-varna-uvelichenieto-na-chasovete-za-kormuvane-shte-podgotvi-po-dobre-badeshtite-shofyori-predi-da-izlyazat-sami-na-patya.html", "text": "Увеличението на часовете за кормуване ще подготви по-добре бъдещите шофьори преди да излязат сами на пътя. Това каза в интервю за  Радио „Фокус“ – Варна  председателят на структурата на Съюза на българските автомобилисти (СБА) във Варна – Диян Драганов по повод гласуваното миналата сряда от Министерство на образованието увеличение на часовете за кормуване. Според планираните промени те ще бъдат увеличени от 31 на 45 часа, което ще доведе до повишение и в цената на самите шофьорски курсове. Според Диян Драганов целта на промяната е да подобри обучението на бъдещите водачи и да намали инцидентите на пътя, включващи млади и неопитни шофьори.  \r\n„С предложението за изменението на методиката на шофьорските курсове ние виждаме с две думи казано, че това е повече кормуване и по-малко обучение на теория. Тоест специалистите са сигурни и са убедени в това, че практическите обучения на шофьорите на шофьорските курсове са изключително важни и може би точно за това залагат повече часове на практика“, отбеляза Диян Драганов. По отношение на въвеждането на задължителни компонентни на обучението, сред които шофиране на магистрала или скоростен, Диян Драганов посочи, че това ще доведе до положителен ефект.  \r\n„То и сега в автомобилната агенция е заложено да се шофира извън града, да се шофира по магистрала, да се шофира нощно време, но никъде точно не е конкретизирано колко и няма абсолютно никакъв контрол. Тоест дали това се случва е оставено само на инструкторите“, заяви Диян Драганов. Той допълни, че според статистика шофьорите на възраст между 26 и 27 години са изключително голям процент от нарушителите на пътя, като в статистиката за смъртни случаи те заемат над 20% от всички загинали на пътя. По думите му, именно по-сериозната подготовка на бъдещите водачи ще доведе до намаляване на тежките инциденти и участието на млади шофьори в черната хроника по пътищата в страната. \r\nБояна АТАНАСОВА", "date": "2019.07.15", "title": "Диян Драганов, СБА – Варна: Увеличението на часовете за кормуване ще подготви по-добре бъдещите шофьори преди да излязат сами на пътя"}
{"url": "http://www.focus-news.net/news/2019/07/15/2680429/pleven-rumen-petkov-privetstva-andrey-gromov-generalen-konsul-na-rusiya-v-ruse-v-galeriya-darenie-kolektsiya-svetlin-rusev.html", "text": "Румен Петков приветства Андрей Громов, генерален  консул на Русия в Русев галерия дарение ,,Колекция Светлин Русев“ след церемонията по валидация на пощенска марка в община Плевен, предаде кореспондентът на  Радио „Фокус“  . Посещението се състоя скоро след 35-годишния юбилей на галерията в петък. ,,Говорихме с председателя на филателното дружество в Русия и се уговорихме догодина да издадем филателна марка с творба на Светлин Русев.  Утре имаме среща с един от най-именитите му ученици проф. Иво Мирчев, за да уговорим темата на марката“, каза Румен Петков. Той благодари специално на Спас Панчев, председател на Съюза на филателистите  за  отзивчивостта и ангажираността, проявени към Плевен.  ,,Днес валидирахме марката по повод отношенията между Плевен и Ростов на Дон, ще има и марка с творба на акад. Светлин Русев“, каза още Румен Петков. Спас Панчев окачестви акад. Светлин Русев като най-големия дарител в страната и валидирането на такава марка като напълно заслужено начинание.  \r\n Виолета КРЪСТЕВА", "date": "2019.07.15", "title": "Плевен: Румен Петков  приветства Андрей Громов, генерален  консул на Русия в Русе  в галерия дарение ,,Колекция Светлин Русев“"}
{"url": "http://www.focus-news.net/news/2019/07/15/2680430/pernik-kitayska-delegatsiya-vodena-ot-glavniya-ikonomicheski-savetnik-na-kmeta-na-pobratimeniya-s-pernik-grad-huay-an-se-sreshtna-s-kmeta-vyara-tserovska.html", "text": "Китайска делегация, водена от главния икономически съветник на кмета на побратимения с Перник град Хуай Ан, се срещна с кмета Вяра Церовска. Това съобщиха от пресцентъра на  Общината .   \r\n„Перник високо цени отношенията си с вашия град. Радвам се, че имам възможността да разговарям с вас по въпроси, касаещи взаимното ни сътрудничество“, сподели Вяра Церовска.  \r\n„Съвсем скоро в Перник ще бъде пусната индустриалната зона. Тя е с площ от 350 дка и се намира на изключително удобно и комуникативно място. Инфраструктурата дава предпоставка за бърз транспорт до София, Македония, Гърция и Сърбия“, допълни кметът, която беше придружена от нейните заместници Владислав Караилиев и Севделина Ковачева.  \r\nКитайските гости благодариха на градоначалника за топлото посрещане и изразиха възхищението си от възможността да се запознаят с историята на града.  \r\n„Хуай Ан наброява над 5 млн. жители и е разположен на площ от 10 000 кв.м. Разполагаме с подземни богатства, но имаме и развито селско стопанство и сме един от големите производители на зеленчуци в Китай. Може да се каже, че сме житницата на Китай. Нашите селскостопански стоки са на много високо равнище“, коментираха гостите от Китай.  \r\nВ разговора и двете страни изразиха надежда да продължат добрите партньорски отношения между двата града. \r\nСлед срещата с кмета на Община Перник гостите ще посетят фирмите „Колбасо“ и „Земенея“. \r\nВъв визитата на китайската делегация е включено и посещение на Регионалния исторически музей и Подземния минен музей, който е единственият на Балканския полуостров.", "date": "2019.07.15", "title": "Перник: Китайска делегация, водена от главния икономически съветник на кмета на побратимения с Перник град Хуай Ан, се срещна с кмета Вяра Церовска"}
{"url": "http://www.focus-news.net/news/2019/07/15/2680431/burgas-orlin-goranov-i-edelina-kaneva-shte-predstavyat-svoya-proekt-prikazka-za-dvama-na-ostrov-sveta-anastasiya-na-27-yuli.html", "text": "Орлин Горанов, един от най-романтичните тенори в българската музика, и нежното сопрано Еделина Кънева, ще представят своя проект „Приказка за двама“ на остров Света Анастасия на 27 юли. Това съобщи от пресцентъра на  Община Бургас . Орлин Горанов и Еделина Кънева ще пеят под съпровода на симфоничния оркестър на бургаската опера, под диригентската палка на Цанислав Петков. \r\nОтплаване: в 20.00 часа от Магазия 1. \r\nЦена на билет с включен транспорт с кораб „Анастасия“: 30.00 лв. \r\nБилети можете се продават в Туристическите информационни центрове - до „Часовника“, на Автогара „Юг“, в „Магазия 1“, от лятна билетна каса „Часовника“, от каса в Държавна опера-Бургас, както и в мрежата на eventim.bg. \r\nПовече информация можете да бъде открита на тел. номер 0882 004 124 (всеки ден от 09.00 до 17.00 ч.) или на e-mail: reservations@gotoburgas.com.", "date": "2019.07.15", "title": "Бургас: Орлин Горанов и Еделина Кънева ще представят своя проект „Приказка за двама“ на остров Света Анастасия на 27 юли"}
{"url": "http://www.focus-news.net/news/2019/07/15/2680432/faz-manfred-veber-ochakva-yasno-mnozinstvo-v-podkrepa-na-ursula-fon-der-layen-za-posta-predsedatel-na-ek.html", "text": "В навечерието на гласуването за кандидатурите за най-висшите постове в Брюксел, лидерът на групата на Европейската народна партия (ЕНП) Манфред Вебер сподели, че очаква Урсула фон дер Лайен да получи „ясно мнозинство“ в подкрепа на издигането й на поста председател на Европейската комисия, съобщава германският национален ежедневник  Die Frankfurter Allgemeine Zeitung . \r\nСъгласно думите на германския политик, към настоящия момент Европа се нуждае от от способност за действие и стабилност. ЕНП не желае да обсъжда „План Б\". По отношение на гласуването, Вебер подчерта, че предстои социалдемократите да покажат дали все още са проевропейска сила, а не просто опозиционен фактор. \r\nГласуването за петте ключови поста в ЕС ще се състои във вторник, 16 юли. Тереза Герова", "date": "2019.07.15", "title": "FAZ: Манфред Вебер очаква ясно мнозинство в подкрепа на Урсула фон дер Лайен за поста председател на ЕК"}
{"url": "http://www.focus-news.net/news/2019/07/15/2680433/alsat-m-makedoniya-gartsiya-se-podgotvya-za-novi-buri-loshoto-vreme-shte-se-zadarzhi-do-sredata-na-sedmitsata.html", "text": "Гърция се подготвя за нови бури, които според синоптиците ще продължат до средата на седмицата, предава излъчващият на албански език скопски телевизионен канал  „Алсат-М“ . \r\nЛошото време, което обхвана южната ни съседка през почивните дни, удари страната с проливни дъждове, които доведоха до наводнения и съответно – до евакуация на живущите в някои населени места. Медията подчертава, че само в неделя в Гърция са паднали над 3500 мълнии. Тереза Герова", "date": "2019.07.15", "title": "„Алсат-М“ (Македония): Гърция се подготвя за нови бури, лошото време ще се задържи до средата на седмицата"}
{"url": "http://www.focus-news.net/news/2019/07/15/2680434/8-mln-lv-sa-vlozheni-za-restavratsiyata-na-mineralnata-banya-v-bankya-obzor.html", "text": "На празника на минералната вода, здравето и дълголетието кметът на София Йорданка Фандъкова провери как вървят ремонтните дейности по реставрацията на минералната баня в Банкя, които започнаха през ноември 2018 г. Тя направи оглед на сградата отвън и отвътре заедно със заместник-кмета на София Тодор Чобанов и кмета на Банкя Рангел Марков. Те бяха придружавани от журналисти и експерти. След огледа Фандъкова даде изявление пред входа на минералната баня. Тя зави, че тази година Столична община инвестира 20 млн. лв. в използването на минералните води на София, като 8 млн. от тях са за банята в Банкя. Йорданка Фандъкова каза, че строителните дейности вървят по график и се очаква следващата година по същото време банята да заработи. Този обект тя определи като може би най-знаковият за столицата за годината и подчерта, че стратегията на Столична община е водата да бъде използвана максимално както за балнеолечение, така и за спа-процедури и всички останали дейности, които ще се възстановят в банята, а и други, които ще се открият. Фандъкова отбеляза, че сградата ще се отоплява с минерална вода. Като тук кметът на Банкя Рангел Марков добави, че освен за отопление, водата ще се използва и за изстудяване на сградата през зимата. Той разясни как точно ще се работи енергийният център за тази цел, като каза, че в него водата ще попада в два лечебни басейна, които са с цел балнеология, а след това ще влиза в енергийния център и така чрез тази енергия ще се отоплява или изстудява сградата. Рангел Марков каза още, че банята ще бъде възстановена 100% автентично. Той също отбеляза, че проектът се движи в заложените срокове и сега предстои да бъде подготвено стопанисването на сградата, като вече има 5 възможни варианта. По думите му има план и за изграждането на 25-метров басейн за плуване. Относно това за какво ще се ползва банята се изказа и заместник-кметът на София Тодор Чобанов. Той заяви, че предците ни неслучайно са направили огромен салон в центъра на сградата, който е съзнателно подготвен за културни събития. Чобанов каза, че в банята могат да се правят и концерти, като тя може да събере 100-150 души. Той допълни, че сградата ще се използва и за заснемането на исторически филми.  \r\nКметовете Йорданка Фандъкова и Рангел Марков поздравиха гражданите на Банкя за празника и пожелаха на всички да бъдат здрави и щастливи. \r\nНадежда ИВАНОВА", "date": "2019.07.15", "title": "8 млн. лв. са вложени за реставрацията на минералната баня в Банкя (ОБЗОР)"}
{"url": "http://www.focus-news.net/news/2019/07/15/2680435/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "ББез проблеми и изчакване се осъществява преминаването на моторни превозни средства през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-северномакедонския пункт. Трафикът не е интензивен. Няма образували се колони от чакащи автомобили. \r\nВенцеслав ИЛЧЕВ", "date": "2019.07.15", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2019/07/15/2680436/stara-zagora-momche-na-19-godini-i-18-godishno-momiche-sa-zaginali-v-katastrofa-v-rayona-na-selo-plodovitovo.html", "text": "Момче на 19 години и 18-годишно момиче са загинали в катастрофа в района на с. Плодовитово. Това съобщиха от  ОДМВР – Стара Загора . Инцидентът е станал на 14 юли около 19.00 ч., по път III-667, в района на с. Плодовитово. Лек автомобил „Ауди“  управляван от 25-годишен мъж от гр. Чирпан, който при движение с несъобразена с пътните условия скорост изгубил управление над автомобила, който напуснал пътното платно в дясно по посока на движението, ударил се в дърво и се преобърнал.  \r\nВ следствие на удара на място е загинало 18-годишно момиче от гр. Първомай, което е пътувало в автомобила. Мъж на 19 г. от гр. Чирпан, също пътник в автомобила, е откаран в ЦСМП – Стара Загора в кома, с опасност за живота, но по-късно е починал.  \r\nДруги двама пътници са получили наранявания. 16-годишно момиче от гр. Първомай е с множество фрактури по тялото. Настанено е за лечение в УМБАЛ - Стара Загора, без опасност за живота. Мъж на 19 г. от гр. Чирпан е получил сътресение на мозъка. Настанен е за наблюдение в УМБАЛ – Стара Загора, без опасност за живота.  \r\nВодачът на автомобила е получил множество натъртвания по тялото. Настанен е за наблюдение в УМБАЛ – Стара Загора, без опасност за живота. Същият е тестван с технически средства за употреба на алкохол и наркотични вещества, като пробите са отрицателни. В РУ - Чирпан е образувано досъдебно производство.", "date": "2019.07.15", "title": "Стара Загора: Момче на 19 години и 18-годишно момиче са загинали в катастрофа в района на село Плодовитово"}
{"url": "http://www.focus-news.net/news/2019/07/15/2680437/d-r-miroslav-parvanov-afrikanskata-chuma-e-opasna-za-ikonomikata-ne-za-zdraveto-na-horata.html", "text": "Африканската чума по животните не е опасна за здравето на хората. Това заяви за  Агенция „Фокус“  д-р Мирослав Първанов, председател на Българската асоциация на ветеринарните лекари практикуващи с продуктивни животни. Според Първанов заболяването е опасно косвено за хората от икономическа гледна точка, защото засяга цял сектор на животновъдството и от там цял сектор на икономиката. „Мерките са толкова строги при това, ако само едно прасе бъде установено със заболяване и в три километровата зона има 100 000 прасета контактни и стоте хиляди трябва да бъдат унищожени. Това е безкомпромисно и никой няма да го подложи на компромис“, допълни още председателят на Българската асоциация на ветеринарните лекари. Първанов е категоричен, че чумата по животните застрашава икономиката, а не здравословното състояние на хората.  \r\nВиолета СИМЕОНОВА Пълния текст на интервюто четете по-късно в „Мнение”", "date": "2019.07.15", "title": "Д-р Мирослав Първанов: Африканската чума е опасна за икономиката, не за здравето на хората"}
{"url": "http://www.focus-news.net/news/2019/07/15/2680438/smolyan-dazhd-vali-v-grada-patnite-nastilki-sa-mokri.html", "text": "Дъжд вали в Смолян, предаде репортер на  Радио „Фокус“ – Смолян . Пътните настилки са мокри и хлъзгави на места. Необходимо е водачите на моторни превозни средства да шофират с повишено внимание. \r\nНели ГЕРГЬОВСКА", "date": "2019.07.15", "title": "Смолян: Дъжд вали в града, пътните настилки са мокри"}
{"url": "http://www.focus-news.net/news/2019/07/15/2680439/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  отново ще проследим актуалните теми за Община Петрич. На десния бряг на река Струмешница, в полите на Беласица и до днес се извисява Самуиловата крепост, която в наши дни е обявена за Национален-парк музей. Обектът е тясно свързан с българската история, тъй като именно там през 1014 г. се е разиграла една от най-големите трагедии в историята на българската държава – Беласишката битка. За въпросното събитие обаче ще говорим на 29 юли, тъй като тогава се случва самата битка. Днес в предаването ще чуем интервю на колегата Ливия Нинова с д-р Сотир Иванов, директор на Исторически музей – Петрич относно едно интересно събитие, което се случи в средата на миналата седмица. За разкопките в античния град „Хераклея Синтика“ пък ще разговаряме с доц. д-р Людмил Вагалински, ръководител на екипа. Заедно с Вас днес ще пътуваме до водопада „Срамежливеца“, който се намира на река Камешница между селата Самуилово и Камена. Очакваме и Вас на телефоните в студиото 0885 303 373 и 073/ 88-55-81, или на e-mail: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич! \r\nПредаването „Петрич – древен и вековечен“ се излъчва на честотите на Радио „Фокус“ – Пирин  от 15.00 до 16.00 часа всеки понеделник, с водещ Натали Стефанова.", "date": "2019.07.15", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/07/15/2680440/a1-on-makedoniya-kosovo-poe-predsedatelstvoto-na-psyuie.html", "text": "Министърът на външните работи на Косово Беджет Пацоли официално презентира председателството на страната си на Процеса за сътрудничество в Югоизточна Европа (ПСЮИЕ), което ще започне следващата година, предава скопската електронна медия  A1 On . \r\nПриоритетът на Прищина по време на председателството ще бъде предотвратяване на напускане на младежта от страната, насърчаването на културата и развитието на туризма. \r\nОсвен Косово, членовете на ПСЮИЕ са Северна Македония, Албания, Черна гора, Босна и Херцеговина, Хърватия, Словения, Сърбия, България, Турция, Гърция, Румъния и Молдова, а председателството на една държава продължава една година. \r\nПо-рано този Босна и Херцеговина председателстваше ПСЮИЕ. Централната среща на върха, организирана от страната, бе бойкотирана от косовския президент Хашим Тачи и външния министър Пацоли заради „неравно третиране на страната от домакина“. Тереза Герова", "date": "2019.07.15", "title": "A1 On (Македония): Косово пое председателството на ПСЮИЕ"}
{"url": "http://www.focus-news.net/news/2019/07/15/2680441/d-r-veselka-moncheva-rzi-blagoevgrad-uhapvaneto-ot-karlezhi-e-harakterno-nay-chesto-za-mesetsite-ot-may-do-avgust.html", "text": "Ухапването от кърлежи е характерно най-често за месеците от май до август. Това каза пред  Радио „Фокус“ – Пирин  д-р Веселка Мончева от Регионална здравна инспекция (РЗИ) – Благоевград.  По думите ѝ при по-топло време периодът може да се удължи до октомври. Д-р Мончева обясни, че най-честото заболяване, което причиняват кърлежите е лаймската болест.  Според експертът ранните симптоми включват висока температура, втрисане, главоболие.  \r\n„Засягат се стави, сърцето, лимфната система, централна нервна система. В повечето случаи симптомите изчезват при адекватно антибиотично лечение, стига да се постави навременна диагноза“, каза още д-р Мончева. Тя добави, че входната врата за бактерии е кожата, ухапана от кърлеж като на входното място възниква възпалителен процес, а след попадането в кръвния и лимфния поток причинителите на заболяването се локализират в черен дроб, далак, лимфни възли, стави, нервна система, очи и други органи. „Инкубационният период е от 3 до 30 дни, средно около 14 дни. Някои хора получават от ухапването зачервяване и подуване, което изчезва до 2 дни. Без лечение лаймската болест протича в 3 фази с периоди на затихвания и обостряния и различни клинични прояви. Преминаването в една фаза в друга е плавно и понякога незабележимо“, посочи д-р Мончева.  \r\nПървата фаза на заболяването може да протече без оплаквания и да остане незабелязано от пациента. „При 70 до 80 % от инфектираните лица около мястото на ухапването на кърлежа се наблюдава зачервяване с характерната мишенообразна форма, която се нарича мигриращ еритем. Той може да достигне до 30 сантиметра.  Болните се оплакват от грипоподобни симптоми, общо неразположение, бърза умора, втрисане, висока температура, чувствителност към светлина“, коментира д-р Мончева. Втората фаза пък представяла ранна генерализация на инфекцията. „Обхваща период от няколко седмици до няколко месеца след ухапването. Появява се силно главоболие, болки в стави и мускули, безсъние, наблюдава се пареза на лицевия нерв, вратна ригидност и фотофобия. Наблюдава се също инфекциозен артрит, подуване и зачервяване на една или няколко стави, най-вече коляното или китката. Понякога може да има и конюнктивити“, уточни д-р Мончева. Третата фаза обхваща периода от няколко месеца до няколко години. „Оплакванията са най-вече от мускулни и ставни болки, проблеми с безсънието и умора, отслабване на паметта, деменция, влошена координация и слабост в мускулите“, заяви д-р Мончева. \r\nСпоред специалиста правилната профилактика е особено важна през топлите месеци, за да се предпазим от заболяване с лаймска болест. По думите ѝ първото и най-важно нещо е да се носи защитно облекло, когато излизаме сред природата, или когато обслужваме домашни животни. „То включва шапка, светли дрехи, дълги ръкави и крачоли, затворени обувки. Следващото, което препоръчвам, това са антипаразитните препарати, които се продават във всяка аптека, и, разбира се - отлична хигиена. След като сме излезли сред природата, трябва да се огледаме навсякъде дали имаме кърлежи. Лечението е приемливо, когато заболяването се хване навреме. Терапията е антибиотична“, посочи д-р Мончева. Тя каза още, че е опасно, ако заболяването се хване в трета фаза, защото се обхващат много органи и системи, които страдат. „Лаймската болест е лечима, обикновено при пациентите, при които заболяването се хваща във втората фаза. Лекува се изцяло с подходящ антибиотик“, уточни д-р Мончева. \r\nЛивия НИНОВА", "date": "2019.07.15", "title": "Д-р Веселка Мончева, РЗИ – Благоевград: Ухапването от кърлежи е характерно най-често за месеците от май до август"}
{"url": "http://www.focus-news.net/news/2019/07/15/2680442/plovdiv-oblastniyat-upravitel-zdravko-dimitrov-initsiira-sreshta-s-prevozvachi-za-obsazhdane-na-problemite-na-gradskiya-transport-na-16-yuli.html", "text": "Областният управител Здравко Димитров инициира среща, на която са поканени кметът Иван Тотев и шефовете на фирмите, които обслужват 29-те автобусни линии в Пловдив. Това съобщиха за  Радио „Фокус“ – Пловдив  от Областната администрация. Срещата ще се проведе утре, 16 юли, от 09.00 часа, в залата на Областната администрация. \r\nПревозвачите информираха областния управител за проблеми, които  могат да доведат до колапс градския транспорт в Пловдив. Собствениците на транспортните фирми инж. Веселин Дошков, инж. Димитър Чолаков и Петко Ангелов заявиха, че повече от три месеца чакат да бъдат приети от кмета, за да изложат пред него проблемите си, но такава среща все още не е осъществена. Те настояват община Пловдив да започне да превежда необходимите средства за километър пробег, както е записано в договора за транспортния проект.  Превозвачите са подписали договор, в който разчетите при влязла в сила система за електронно таксуване са 1.94 лв. за километър пробег, но в момента им се плаща по старите ставки, които са 1.50 лв. за километър. Собствениците на транспортните фирма заявиха, че това е доста под себестойността на услугата и тези загуби ги водят към фалит, защото не могат да се разплащат в срок с доставчиците на гориво. Това неминуемо ще доведе до спиране на доставките на гориво и опасност Пловдив да остане без градски транспорт. \r\nПревозвачите заявиха, че те са направили исканите от тях инвестиции и са закупили автобуси от най-високия екологичен клас Евро – 6, като са ги оборудвали с автомати за чекиране. Те настояват системата за електронно таксуване да влезе в сила в най-кратки срокове и да започне да им се изплащат полагащите се по договор разходи за километър пробег. \r\nОбластният управител заяви, че се ангажира с бързото разрешаване на проблема и ще срещне двете страни, които да уточнят ангажиментите си, за да не се стига до спиране на градския транспорт в Пловдив.", "date": "2019.07.15", "title": "Пловдив: Областният управител Здравко Димитров инициира среща с превозвачи за обсъждане на проблемите на градския транспорт на 16 юли"}
{"url": "http://www.focus-news.net/news/2019/07/15/2680443/stara-zagora-vazstanoveno-e-dvizhenieto-po-pat-iii-208-zetyovo-aytos.html", "text": "Възстановено е движението по път III-208 Зетьово – Айтос. Това съобщиха от пресцентъра на  Агенция \"Пътна инфраструктура\" .", "date": "2019.07.15", "title": "Стара Загора: Възстановено е движението по път III-208 Зетьово – Айтос"}
{"url": "http://www.focus-news.net/news/2019/07/15/2680444/d-r-miroslav-parvanov-stopanite-na-zhivotni-tryabva-da-poluchavat-obezshteteniya-no-tryabva-i-da-spazvat-pravilata-za-otglezhdaneto-im.html", "text": "Стопаните на убитите животни трябва да бъдат обезщетени. Това коментира в интервю за  Агенция \"Фокус\" председателят на Българската асоциация на ветеринарните лекари практикуващи с продуктивни животни д-р Мирослав Първанов. \"Ние сме на мнение, че хората трябва да бъдат обезщетявани, от една страна. От друга страна трябва да се спазват правилата - както когато си купуваш кола, си регистрираш с всички атрибути, номера и документите, така е и с животните. Тук е даже много по-задължително, защото виждате за какви заболявания става въпрос. От тази гледна точка хубаво са решили от министерството нека да ги обезщетяват, това си е решение на държавата, но от друга гледна точка и те трябва да спазват законите, и когато гледат животни, тези животни да бъдат регистрирани, за да могат да бъдат наблюдавани, изследвани и т.н.\", допълни още Първанов.  \r\nВиолета СИМЕОНОВА Пълния текст на интервюто четете в „Мнение”", "date": "2019.07.15", "title": "Д-р Мирослав Първанов: Стопаните на животни трябва да получават обезщетения, но трябва и да спазват правилата за отглеждането им"}
{"url": "http://www.focus-news.net/news/2019/07/15/2680445/yens-stoltenberg-v-statiya-za-faz-sigurnostta-na-evropa-e-zalozhena-na-karta.html", "text": "В авторска статия за германския национален ежедневник  Die Frankfurter Allgemeine Zeitung  генералният секретар на НАТО Йенс Столтенберг предупреждава, че ако Русия не направи отстъпки, след по-малко от месец в историята завинаги ще остане договор, с чието приемане някога е била забранена цяла категория ядрени оръжия.  \r\nВашингтонският договор за ядрени системи със среден обсег, по-известен като Договор за ликвидация на ракетите със среден и малък обсег (ДРСМО), е едно от най-значимите постижения в областта на международния контрол върху оръжията. Когато съветският генерален секретар Михаил Горбачов и американският президент (Роналд) Рейгън подписаха споразумение, той каза: „Можем да се гордеем, че сме засадили това дръвче, от което един ден ще израсне силно дърво на мира\". И наистина, дървото порасна. Ядрените системи със среден обсег са предназначени да унищожават европейските градове и да убиват милиони хора. Ние се отървахме от това оръжие и светът стана по-сигурен. \r\nНо сега Русия е разтрогна ДРСМО и по този начин създаде сериозна заплаха за нашата сигурност. Страната не само е разработила нова ракета със среден обсег 9M729, но и я е построила, изпитала и разположила.  \r\nТази ракета е мобилна, лесно се крие. Германските градове, като Берлин, Франкфурт на Майн и Мюнхен, са в нейния обсег. Това намалява времето за предупреждение до няколко минути и намалява прага на избягване на ядрен конфликт. \r\nКогато преди повече от шест години САЩ за първи път изразиха загриженост, че Русия разработва нова ракета, Москва категорично отрече съществуването й. Едва миналата година Русия най-накрая призна, че ракетата 9M729 съществува, но продължава да твърди, че с нея ДРСМО не е нарушен. Всъщност Русия отдавна се опитва да се отърве от договора.  Президентът й Владимир Путин на Конференцията по сигурността в Мюнхен през 2007 г. публично изрази желание да се оттегли от договора. \r\nСъюзниците на НАТО изцяло подкрепят американската визия, според която Русия нарушава ДРСМО. Някои съюзници потвърждават този факт независимо един от друг. \r\nПоради нарушението на договора от страна на Русия, САЩ обявиха през февруари, че в рамките на шест месеца ще напуснат договора, в случай че Русия не се върне към пълно и видимо съответствие с документа. Срокът изтича на 2 август 2019 г. \r\nВсички членове на НАТО отново призоваха Русия да разсее страховете и да се върне към изпълнението на договора. Само САЩ са провели повече от 30 срещи на високо равнище с Русия по този въпрос. Във Вашингтон спазват изцяло задълженията си по договора. В Европа няма нови американски ракети, но има нови руски ракети. \r\nДоговор, който се спазва само от една страна, не може да гарантира нашата сигурност. За съжаление, от Русия не видяхме никакви признаци на желание да се придържаме към договора. Затова трябва да се подготвим за свят без ДРСМО; свят, който ще бъде по-малко сигурен за всички нас. Когато министрите на отбраната на страните-членки на НАТО наскоро се срещнаха в Брюксел, те решиха, че НАТО ще реагира, ако Русия не започне да се съобразява с договора. Освен това ясно посочихме, че в нашия отговор ще бъдем умерени, отбранителни и обединени. \r\nСъюзниците на НАТО не възнамеряват да разработват и разполагат наземни ракети със среден обсег в Европа. Няма да отразяваме огледално действията на Русия. Не искаме нова надпревара във въоръжаването и продължаваме да се придържаме към ангажиментите за ефективен контрол над въоръженията, разоръжаване и неразпространение. \r\nВъв време на нарастващо напрежение е още по-важно да останем в диалог помежду си. Ние отново призовахме Русия - не на последно място в Съвета Русия-НАТО - да направи правилния ход. \r\nПрозорецът се затваря \r\nНашето послание е ясно: Русия все още има време да спаси договора, който гарантира нашата сигурност за повече от 30 години. Но прозорецът на тази възможност ще се затваря от ден на ден. През 1987 г. Русия успя да елиминира всичките си ядрени ракети със среден обсег за няколко седмици. Ако иска, тя може да действа бързо. Сега е моментът да действаме. \r\nС действията си Русия подкопава не само ДРСМО, но и цялата система за контрол на оръжията, която създадохме заедно след края на Студената война. \r\nНастоятелно призовавам Русия днес да се възползва от последния останал шанс и да запази силата на ДРСМО. В противен случай ще бъде единствено отговорна за неговото разпадане, в резултат на което светът ще стане по-малко стабилен за всички нас. Тереза Герова", "date": "2019.07.15", "title": "Йенс Столтенберг в статия за FAZ: Сигурността на Европа е заложена на карта"}
{"url": "http://www.focus-news.net/news/2019/07/15/2680446/smolyan-v-direktsiya-sotsialno-podpomagane-zlatograd-veche-se-podavat-dokumenti-za-vklyuchvane-v-mehanizma-lichna-pomosht.html", "text": "В Дирекция „Социално подпомагане” – Златоград вече се подават документи за включване в механизма „Лична помощ”, който могат да ползват лица и деца с право на чужда помощ и определени 90 и над 90% трайна намалена работоспособност или вид и степен на увреждане. Това съобщиха от  Община Златоград .  \r\nДокументите, които трябва да се подадат, са заявление-декларация по образец и формуляр за самооценка. Първите асистенти ще бъдат назначени от 1 септември 2019 г., което значи, че всеки, който желае да получава асистентска помощ, трябва да подаде заявление за изготвяне на индивидуална оценка сега. Законът за личната помощ не допуска едновременното получаване на подкрепа от няколко източника за задоволяване на същите потребности. Повече информация може да бъде получена в Дирекция „Социално подпомагане”  – Златоград на ул. „Стефан Стамболов” № 1, етаж 3.", "date": "2019.07.15", "title": "Смолян: В Дирекция „Социално подпомагане” – Златоград вече се подават документи за включване в механизма „Лична помощ”"}
{"url": "http://www.focus-news.net/news/2019/07/15/2680447/kyustendil-v-sila-e-zabrana-za-polivane-i-miene-na-ulitsi-i-koli-s-piteyna-voda-na-teritoriyata-na-obshtinata.html", "text": "В сила е забрана за поливане и миене на улици и коли с питейна вода на територията на община Кюстендил. Това каза пред  Радио „Фокус” – Кюстендил Огнян Янев , кмет на село Стенско. По думите му всички кметове и кметски наместници са получили заповед, издадена от кмета на Община Кюстендил Петър Паунов, с която е забранено ползването на питейна вода за дейности, които не са свързани с питейно-битово предназначение, като напояване, поливане на зелени площи, миене на улици, моторни превозни средства и други.  \r\nНарушителите на заповедта ще бъдат санкционирани съгласно разпоредбите на Наредбата за обществения ред на територията на Община Кюстендил. При необходимост в селищата от общината с недостиг на питейна вода може да се въвежда режим на водоснабдяването. „В много населени места има криза с водата, това налага и въвеждането на конкретните мерки”, каза Огнян Янев. \r\nВенцеслав ИЛЧЕВ", "date": "2019.07.15", "title": "Кюстендил: В сила е забрана за поливане и миене на улици и коли с питейна вода на територията на общината"}
{"url": "http://www.focus-news.net/news/2019/07/15/2680448/haskovo-zoologicheska-gradina-zoopark-kenana-v-grada-veche-ima-litsenz-ot-ministerstvoto-na-okolnata-sreda-i-vodite.html", "text": "Зоологическа градина „Зоопарк Кенана“ в града вече има лиценз от Министерството на околната среда и водите. Това съобщиха от пресцентъра на  Община Хасково . Лицензът под номер 32 е подписан от министър Нeно Димов и е с дата 9 юри 2019 година Лицензът  удостоверява годността на зоологическата градина за отглеждане на диви животински видове извън естествената им среда, както и размножаването им при контролирани условия. Валидността на документа е до август 2024 година.", "date": "2019.07.15", "title": "Хасково:  Зоологическа градина „Зоопарк Кенана“ в града вече има лиценз от Министерството на околната среда и водите"}
{"url": "http://www.focus-news.net/news/2019/07/15/2680449/burgas-mladiyat-pisatel-boyan-boev-predstavya-parviya-si-roman-tazi-vecher-v-kulturen-tsentar-morsko-kazino.html", "text": "Тази вечер в Културен център „Морско казино“ младият и талантлив писател Боян Боев ще представи първия си роман „Сайбиевата невеста“. Събитието е с начален час 19.00 часа, зала „Петя Дубарова“. Това съобщиха от пресцентъра на  Община Бургас . \r\nБоян Боев е само на 26-години, но вече е публикуван в учебник по литература за 6 клас на издателство „Просвета“, одобрен от Министерството на образованието и науката за учебната 2017/2018 година. \r\n„Сайбиевата невеста“ е пъстра китка от традиции и обичаи откъсната от българското село преди повече от век. В тази книга се разказва за живота на хората от народа през онези години, разкривайки техните нрави и принципи. Разказва се за време, в което честта е надделявала над любовта, общественото мнение е било по-важно от личните желания и чувства. А всеки, който дръзне да се противопостави на всичко това, е длъжен да заплати висока цена. Всеки бунт носи своите последствия, независимо дали е провокиран от най-чистото чувство на този свят – любовта.„Книгата разказва за невъзможната любов, която придава смисъла на всичко. Любовният триъгълник, в който се преплитат световете на Лозан, Цвета и Стоян, ни прави съпричастни към три съдби. Боян Боев e безспорно талантлив писател. Романът му се чете на един дъх, а препратките към магичния свят на Габриел Гарсия Маркес са напълно основателни. Макар действието да се развива в края на XIX век, изказът е изчистен и модерен, за да бъде историята възприета от съвременния читател непредубедено и без излишна подозрителност.“- споделя поетът Добромир Банев. \r\nБоян Боев е роден на 21 март 1993 година в град Ямбол. От ранна детска възраст изкуството го е съпътствало в живота – първо музиката, а после и литературата. Завършва икономическо образование. Към този момент живее и твори в град Бургас. Пише от ученическите си години. Първият му публикуван разказ се казва „Тъмна вечер“ и е част от литературния алманах „Изгреви над Тунджа“ (2009 г.). През годините не спира да твори, да участва в различни литературни конкурси, да публикува произведения в сборници, интернет сайтове и в личния си блог – www.boyanboev.blogspot.com През 2017 година негов материал е публикуван в учебник по литература за 6 клас на изд. „Просвета“ одобрен от МОН за учебната 2017/2018 година. През годините експериментира с различни по жанр произведения, като е писал поезия, детски приказки, криминални разкази, докосващи сърцето истории по действителни случаи, докато стига до стила на Йордан Йовков и Елин Пелин. Духът на това отминало време носи и първият му издаден роман „Сайбиевата невеста“.", "date": "2019.07.15", "title": "Бургас: Младият писател Боян Боев представя първия си роман тази вечер в Културен център „Морско казино“"}
{"url": "http://www.focus-news.net/news/2019/07/15/2680450/d-r-sotir-ivanov-istoricheski-muzey-petrich-petrich-novi-tabeli-ukazvashti-patya-kam-npm-samuilova-krepost-byaha-postaveni-na-razlichni-mesta-v-obshtinata.html", "text": "Нови табели, указващи пътя към Национален парк-музей (НПМ) „Самуилова крепост“, бяха поставени на различни места в общината. Това каза за  Радио „Фокус“ – Пирин  д-р Сотир Иванов, директор на Исторически музей – Петрич. По думите му указателните знаци са били дарени от младо семейство от София. „Те много често идват в НПМ „Самуилова крепост“ и на други наши обекти. С този свой жест те показват съпричастността, която има между публиката и музея, а това е особено важно за мен. Това е така, защото когато има съпричастност и солидарност, то тогава и продукта, който правим е устойчив и ще оцелее“, заяви д-р Иванов.  \r\nТой отбеляза, че поставянето на самите табели е било особено важно, защото стигането до обекта всъщност е доста сложно. „Всеки, който е идвал в Петрич знае, че има много отбивки –  първо от автомагистрала „Струма“, а после трябва да се ориентирате и в самия град в посока запад, след което има разклонения, които са към селата в подножието на планината Беласица или в подножието на планината Огражден. Всичко това за съжаление води до объркване на посетителите“, коментира д-р Иванов. Той уточни, че все пак не всеки полазва GPS координати или дигитални карти, затова е много важно да има много точна указателна система от табели, показващи пътя към обекта, за да може всеки, който е решил – да стигне до „Самуилова крепост“. Д-р Иванов допълни, че указателните знаци са поставени така, че да осигурят цялостна възможност за ориентиране как се стига до обекта.  \r\n„Разбира се ние и преди сме поставяли упътващи знаци. В конкретния случай говорим за табели, които започват още от влизането в град Петрич, ориентират посетителите на различните кръгови кръстовища на територията на общината,  след това при излизането от града в западна посока към НПМ „Самуилова крепост“ и Р Северна Македония – има указателни табели на онези разклонения, които са по-сложни и са свързани с отклонения към селата в подножието на планините Беласица и Огражден“, посочи д-р Иванов. Той подчерта, че определено става дума за доста табели, благодарение на които вече може да се каже, че има цялостна система от указателни знаци и всеки един шофьор, независимо от натоварения трафик, няма как да се обърка и ако е решил да пости „Самуилова крепост“ ще успее да го направи. \r\nЛивия НИНОВА", "date": "2019.07.15", "title": "Д-р Сотир Иванов, Исторически музей – Петрич – Петрич: Нови табели, указващи пътя към НПМ „Самуилова крепост“, бяха поставени на различни места в общината"}
{"url": "http://www.focus-news.net/news/2019/07/15/2680451/sport-prezidentat-na-shtutgart-podade-ostavka.html", "text": "Президентът на Щутгарт Волфганг Дитрих подаде оставка заради недоволство от работата му. \r\nПреди два месеца отборът изпадна от Първа Бундеслига, а през уикенда се стигна до инцидент, при който около 4 500 членове на клуба не успяха да влязат с мобилните си телефони в системата за гласуване за нов президент, тъй като интернет връзката на стадиона не работеше. Привържениците започнаха бурно да освиркват Дитрих, който прекрати предсрочно събранието.", "date": "2019.07.15", "title": "Спорт: Президентът на Щутгарт подаде оставка"}
{"url": "http://www.focus-news.net/news/2019/07/15/2680452/kyustendil-sluzhiteli-na-obshtina-dupnitsa-sa-reagirali-na-signal-za-ranen-shtarkel.html", "text": "Служители на Община Дупница са реагирали на сигнал за ранен щъркел. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му на дежурния телефон на Община Дупница е постъпил сигнал от гражданин за пострадала птица. Птицата е била паднала от гнездото си, разположено на уличен стълб на улица „Фетерека” в града. Своевременно щъркелът е бил приет от служители на приюта за кучета, където е обгрижен, а тази сутрин служител от отдел „Екология” е транспортирал птицата до специализираната столична клиника „Добро хрумване“, където е поета от специалистите за лечение. Това е първи случай за тази година с пострадал щъркел, на когото се оказва помощ. \r\nВенцеслав ИЛЧЕВ", "date": "2019.07.15", "title": "Кюстендил: Служители на Община Дупница са реагирали на сигнал за ранен щъркел"}
{"url": "http://www.focus-news.net/news/2019/07/15/2680453/dobrich-poradi-remontni-deynosti-uchastak-ot-ul-georgi-kirkov-shte-bade-zatvorena-za-dvizhenie.html", "text": "Поради ремонтни дейности участък от ул. „Георги Кирков“ от ул. „Димитър Списаревски“ до ул. „Страцин“  ще бъде затворена за движение на 16 и 17 юли от 8.30 до 17.00 часа. Това съобщиха от пресцентъра на  Община Добрич . Призовават се гражданите да не паркират по уличните платна в посочения период от време.", "date": "2019.07.15", "title": "Добрич: Поради ремонтни дейности участък от ул. „Георги Кирков“ ще бъде затворена за движение"}
{"url": "http://www.focus-news.net/news/2019/07/15/2680454/stara-zagora-sluzhiteli-na-gdnp-i-odmvr-varna-i-ot-oblastta-zadarzhaha-mazh-obyaven-za-obshtodarzhavno-izdirvane-kato-izvarshitel-na-21-tezhki-kriminalni-prestapleniya.html", "text": "Служители на ГДНП и ОДМВР - Варна и Стара Загора задържаха мъж, обявен за общодържавно издирване като извършител на 21 тежки криминални престъпления. Това съобщиха от пресцентъра на  МВР . Действията са осъществени от служители на ГДНП и колегите им от ОДМВР- Варна и Стара Загора. 55-годишен мъж от Добрич, обявен за общодържавно издирване, е установен и задържан след операция на служители от сектор „Издирване“ на ГД „Национална полиция“ и техни колеги от ОДМВР-Варна и Стара Загора. Тя е проведена на 14 юли. Мъжът е установен на адрес в Стара Загора. При претърсване на жилището, ползвано от него, са открити и иззети наркотични вещества и неистински документи за самоличност – фалшива лична карта, с която се е представял. Той е обявен за общодържавно издирване през 2009г. като извършител на 21 тежки криминални престъпления - измама в особено големи размери, обсебване и присвояване, извършени в различни области на страната.   \r\nСлед 24-часовото задържане на мъжа във връзка с образувано досъдебно производство по описа на ОДМВР-Стара Загора, ще бъде изпълнена наложената му принудителна мярка „задържане“.   \r\nРаботата по случая продължава под надзора на прокуратурата.", "date": "2019.07.15", "title": "Стара Загора: Служители на ГДНП и ОДМВР - Варна и от областта задържаха мъж, обявен за общодържавно издирване като извършител на 21 тежки криминални престъпления"}
{"url": "http://www.focus-news.net/news/2019/07/15/2680455/afp-iran-prizova-evropa-da-predprieme-efektivni-stapki-za-spasyavane-na-yadrenoto-sporazumenie.html", "text": "Иран призова европейските страни по ядреното споразумение от 2015 г. „да вземат практически, ефективни и отговорни решения\", за да запазят сделката, предава  AFP . \r\n„Ние подчертаваме, че продължаващите доброволни и основани на добра воля действия на Ислямска република Иран се коренят в принципа на реципрочност на правата и задълженията\" в ядрената сделка, се казва в изявление на Министерството на външните работи на близкоизточната страна. Тереза Герова", "date": "2019.07.15", "title": "AFP: Иран призова Европа да предприеме „ефективни“ стъпки за спасяване на ядреното споразумение"}
{"url": "http://www.focus-news.net/news/2019/07/15/2680456/haskovo-182-godini-ot-rozhdenieto-na-vasil-levski-shte-badat-chestvani-v-grada.html", "text": "По повод 182 години от рождението на Васил Левски, Община Хасково организира на 18 юли (четвъртък) от 10.30 часа ритуал по полагане на венци и цветя пред паметника на Васил Левски (в двора на СУ “Васил Левски”). Това съобщиха от пресцентъра на  Общината .  \r\nОбщина Хасково отправя покана към гражданите, институциите, обществените организации и политическите партии да се присъединят към инициативата.", "date": "2019.07.15", "title": "Хасково: 182 години от рождението на Васил Левски ще бъдат чествани в града"}
{"url": "http://www.focus-news.net/news/2019/07/15/2680457/aktsenti-v-predavaneto-sofiyska-tribuna-po-radio-fokus.html", "text": "Скандал с новите учебници по история, които за първи път ще представят подробно тоталитарния режим в България. В първата част на днешното издание на предаването „Софийска трибуна“, продукция на БСП-София, която се излъчва на честотите на софийската програма на  Радио „Фокус“  поканихме доц. Николай Цонков – народен представител от \"БСП за България\" и член на Комисията по образованието и науката, с когото ще поговорим за това каква е истината за историята в учебниците по този предмет. От него ще чуем  позицията на БСП по темата. С доц. Цонков ще обсъдим и реформата във висшето образование. \r\nСлед 17.30 гост на софийската трибуна е Николай Николов – общински съветник от БСП в Столичния общински съвет и председател на Организацията на левицата в район „Красно село“. От него ще разберем какви са проблемите там и ще потърсим техните решения. Тези теми ви очакват на честотите на софийската програма на Радио „Фокус“ от 17.00 часа в предаването „Софийска трибуна“ с водещ Веселка Иванова.", "date": "2019.07.15", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/07/15/2680458/sitel-makedoniya-zoran-zaev-pokani-predsedatelite-na-vmro-dpmne-dsi-i-alians-za-albantsite-na-liderska-sreshta.html", "text": "Премиерът на югозападната ни съседка Зоран Заев покани председателите на ВМРО-ДПМНЕ, „Демократичен съюз за интеграция“ (ДСИ) и „Алианс за албанците“ на лидерска среща, насрочена за петък, 19 юли, от 14:00 часа местно време (15:00 часа българско време), предава скопската телевизия  „Сител“ . \r\nПричината за отправената покана е „евроинтеграцията“. „Срокът до октомври е кратък и времето трябва да се използва. Призовавам всички заедно да вземем важните решения“, цитира медията думите на Заев.  \r\nОчаква се след това македонският премиер да обяви срещи и с лидерите на други партии. Приоритетни теми са нов изборен кодекс с нов изборен модел, гласуването на Закона за прокуратурата и бъдещето на Специализираната прокуратура, както и постигането на консенсус за успешното преброяване на населението на Северна Македония. Тереза Герова", "date": "2019.07.15", "title": "„Сител“ (Македония): Зоран Заев покани председателите на ВМРО-ДПМНЕ, ДСИ и „Алианс за албанците“ на лидерска среща"}
{"url": "http://www.focus-news.net/news/2019/07/15/2680459/plovdiv-chestnata-glava-na-sv-vkmtsa-marina-shte-bade-donesena-v-grada.html", "text": "Честната глава на светата великомъченица Марина ще бъде донесена в Пловдив от Негово Високопреосвещенство митрополита на Халкида Хризостом за храмовия празник на митрополитската църква, носеща нейното име. Това съобщиха за  Радио „Фокус“ – Пловдив  от Пловдивската света митрополия. Свещената глава ще бъде изложена за поклонение в храма през празничните дни – 16, 17, 18, юли. \r\n17 юли е денят, в който православните християни почитат паметта на Света великомъченица Марина.  Светите мощи ще бъдат донесени на 16 юли. Посрещането на светинята ще бъде пред катедралния храм „Св. Богородица” в Пловдив в 18.00 часа и с литийно шествие ще бъдат пренесени до митрополитския храм „Света Марина”, където Негово Високопреосвещенство Пловдивския митрополит Николай ще възглави Празничната вечерня по случай храмовия празник.  \r\nСветите мощите ще бъдат изложени в  храма за поклонение, освещение и благословение на вярващите. През  празничните дни митрополитската църква „Света Марина” ще бъде отворена непрекъснато – и през нощта, за да могат да се поклонят и докоснат до светинята всички, които пожелаят.", "date": "2019.07.15", "title": "Пловдив: Честната глава на св. вкмца Марина ще бъде донесена в града"}
{"url": "http://www.focus-news.net/news/2019/07/15/2680460/mon-s-pet-medala-se-zavarna-balgarskiyat-otbor-ot-mezhdunarodnata-olimpiada-po-fizika.html", "text": "С пет медала се завърна българският отбор от международната олимпиада по физика. Това съобщиха от пресцентъра на  Министерство на образованието и науката .  С два сребърни и три бронзови медала се завърнаха българските ученици от Международната олимпиада по физика (МОФ), която се проведе в Тел Авив, Израел.  \r\nЮбилейното 50-то издание на олимпиадата се проведе от 7 до 15 юли. В него се включиха участници от 80 държави от цял свят. \r\nСъстезателната част на МОФ се провежда в рамките на 2 дни в два кръга - теоретичен (3 задачи в няколко физични направления, за които са необходими 5 часа) и практически (една или две задачи също с 5-часова продължителност). Задачите традиционно се подготвят от страната домакин и се одобряват от международния борд. \r\nИ петимата участници в националния ни отбор завоюваха отличия. Сребърни медали спечелиха Георги Александров от 12 кл. и Иво Петров от 11 кл. на Софийската математическа гимназия (СМГ). \r\nБронзови отличия получиха  Александър Проданов от 9 кл. на ППМГ - Казанлък, Владимира Иринчева от 12 кл. и Васил Николов от 10 кл., и двамата ученици в Първа частна математическа гимназия  (ПЧМГ)- София. \r\nРъководители на отбора в престижната Международна олимпиада са проф. Мирослав Абрашев и гл. ас. Нено Тодоров, преподаватели във Физическия факултет на СУ „Св. Климент Охридски“. \r\nОт 1967 г., до 2019 г. включително отборите по физика на България са спечелили общо 127 медала: 14 златни, 42 сребърни, 71 бронзови, както и 61 почетни грамоти. През 1967 г. България, Полша, Чехословакия, Унгария и Румъния, учредяват Международната олимпиада по физика и България участва във всички издания на олимпиадата от тогава до днес.", "date": "2019.07.15", "title": "МОН: С пет медала се завърна българският отбор от международната олимпиада по физика"}
{"url": "http://www.focus-news.net/news/2019/07/15/2680461/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ по  Радио „Фокус“ – Пловдив  отново ще насочим вниманието ви към важните теми от Садово и региона. Две улици в садовското село Кочево са асфалтирани от началото на тази година, работи се по други две. Селото продължава да се обновява, цивилизацията вече достига до всеки един човек, твърди кметът Павел Павлов. Именно той ще ни разкаже как точно се променя облика на селото с годините. Задържат ли се млади хора тук и има ли редовен транспорт за жителите? Отговорите на тези въпроси ще чуете в първите минути на предаването. \r\nВ миналото учители и ученици от Селскостопанската гимназия в Садово сами са издавали своите учебници, необходими за обучителния процес. През 1883 година, когато училището отваря врати, е била създадена паралелка по ученическа цинкография. В нея ръкописите на учениците са били преписвани, цинкографирани, илюстрирани и копирани. Ще чуете повече за този момент от историята на Селскостопанската гимназия от Димитър Йорданов, историк и директор на учебното заведение. \r\nЩе посетим и село Катуница, което в миналото е било основният доставчик на аспержи за двореца на цар Фердинанд в столицата. За традицията в производството на аспержи и за това пази ли се тя в рамките на съвремието ще ни разкаже кметът Красимир Юруков. Предаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2019.07.15", "title": "Акценти в предаването „Садово в сърцето на Тракия“ по Радио „Фокус“ – Пловдив"}
{"url": "http://www.focus-news.net/news/2019/07/15/2680462/api-vazstanoveno-e-dvizhenieto-pri-km-0-na-severna-skorostna-tangenta-v-posoka-am-hemus.html", "text": "Възстановено е движението при км 0 на Северна скоростна тангента в  посока АМ \"Хемус\".Това съобщиха от пресцентъра на Агенция \"Пътна инфраструктура\".", "date": "2019.07.15", "title": "АПИ: Възстановено е движението при км 0 на Северна скоростна тангента в  посока АМ \"Хемус\""}
{"url": "http://www.focus-news.net/news/2019/07/15/2680463/ministar-kiril-ananiev-do-kraya-na-godinata-ministerstvoto-na-zdraveopazvaneto-shte-priklyuchi-s-ostoynostyavaneto-na-deynostite-v-osnovniya-paket.html", "text": "До края на годината Министерството на здравеопазването ще приключи с остойностяването на дейностите в основния пакет. То ще бъде в рамките на осем процентната здравна осигуровка. Ще използваме това време, за да отговорим на всички въпроси, които бяха зададени в рамките на кръглата маса, посветена на новия здравноосигурителен модел. Това заяви министърът на здравеопазването Кирил Ананиев след дискусията по предложения от екипа му модел, съобщиха от  пресцентъра на Министерство на здравеопазването .  \r\nМеждувременно продължава работата върху средата и нормативната уредба, при които функционира сегашната здравна система. По този начин от една страна ще отпадат проблеми, напластявани през годините, а от друга страна ще бъдат създадени предпоставки за успешното навлизане на новия модел. Това стана ясно още от думите на здравния министър. Като пример Ананиев даде настоящата дейност на МЗ по медицинските стандарти, правилата за добра медицинска практика, алгоритмите на клиничните пътеки, въвеждането на Националната здравна информационна система, модернизацията на спешната медицинска помощ, системите за верификация и проследяване на лекарствата и др.  \r\nМинистърът подчерта, че презентацията му има за задача да начертае общата рамка, а детайлите ще бъдат конкретизирани в диалог и след постигнат консенсус между всички заинтересовани страни.  \r\nПо-рано днес Ананиев запозна присъстващите в Зала 3 на НДК с предложението на МЗ за пълна демонополизация на НЗОК. Ще се запази солидарният принцип. Касата ще се конкурира при равни условия с частни здравни фондове, като изискването за здравен фонд е той да представлява минимум 500 хил. души. Всеки пациент ще избира кой фонд да управлява здравните му вноски и къде да бъде лекуван. Всеки гражданин ще може да се запише във фонда, който предпочита.  \r\nМЗ одобрява основния пакет от здравни дейности, който се съгласува със съсловните организации и се покрива от здравните вноски на българските граждани. Цените по този пакет ще бъдат договаряни между фондовете и лечебните заведения и не могат да бъдат по-ниски от определените от МЗ и съсловните организации. „Няма да има допълнителен пакет. Това, което остане извън основния пакет, ще се покрива по линия на доброволното здравно осигуряване или чрез кешови плащания, но по легални списъци за видове дейност с конкретни цени срещу тях. По този начин плащанията ще се изсветлят и всеки ще знае какво получава срещу парите си“, беше категоричен здравният министър.  \r\nС предложения от Министерството на здравеопазването модел се цели гарантирането на достъпна, качествена и навременна дентална и медицинска помощ за всеки български гражданин, както и осигуряване на необходимите лекарства.", "date": "2019.07.15", "title": "Министър Кирил Ананиев: До края на годината Министерството на здравеопазването ще приключи с остойностяването на дейностите в основния пакет"}
{"url": "http://www.focus-news.net/news/2019/07/15/2680464/vmro-dpmne-pokanata-na-zaev-za-liderska-sreshta-shte-bade-dopalnitelno-analizirana.html", "text": "Ръководството на ВМРО-ДПМНЕ ще анализира и вземе решение за деня и мястото на срещата, за провеждането на която призова премиера на Северна Македония Зоран Заев, с оглед дневния ред на лидера на опозиционната партия Християн Мицковски. Това подчерта говорителят на ВМРО-ДПМНЕ Димче Арсовски в отговор на журналистически въпрос дали партията ще приеме поканата, отправена от Заев, предава македонската информационна агенция  „Макфакс“ .  \r\nАрсовски повтори позицията на Мицковски, че единствената тема на евентуална среща на ръководителите на партиите трябва да бъдат предсрочни избори в страната.  \r\n„Категорчни сме, че на тази лидерска среща като първи и единствен въпрос трябва да бъде обсъдени предсрочни парламентарни избори. Що се отнася до деня, часа и мястото, те ще бъде допълнително анализирани от органите на партията и ще бъде взето решение според дневния ред и възможностите на председателя на партията“, поясни Арсовски. \r\nСъгласно думите му, Заев „няма настроение“ за избори и дори ги избягва, като демонстрира готовност да говори за изборния модел, но не и готовност да се яви на избори.  Тереза Герова", "date": "2019.07.15", "title": "ВМРО-ДПМНЕ: Поканата на Заев за лидерска среща ще бъде допълнително анализирана"}
{"url": "http://www.focus-news.net/news/2019/07/15/2680465/burgas-prozhektsiya-na-filma-vezdesashtiyat-shte-bade-izlachena-na-21-yuli-v-lyatno-kino-akve-kalide.html", "text": "Вълнуваща звездна вечер се очертава неделната, на 21 юли, в Туристически комплекс „Акве Калиде“. Първата от поредица летни прожекции ще започне в 21.30 часа на амфитеатъра на туристическия комплекс с интригуващото заглавие на българската продукция „Вездесъщият“. Това съобщиха от пресцентъра на  Община Бургас . \r\nФилмът е с пет награди от най-престижния фестивал на българския игрален филм „Златна роза“. Награда за най-добра мъжка роля печели Велислав Павлов, известен ни и от сериала „Откраднат живот“, а най-добра женска роля е присъдена на Теодора Духовникова. \r\nВ лентата участват още Весела Бабинова, Михаил Мутафов, Анастасия Лютова, Тони Минасян, Ирмена Чичикова и Борис Луканов. На прожекцията ще гостува Тони Минасян, който ще се срещне със зрителите в 21.00 часа. \r\nСпециално за лятното кино на амфитеатъра в Акве Калиде ще бъде изграден голям екран, а Бургасбус ще осигури извънреден курс на градски автобус №3, след края на прожекцията – 23.30 часа. \r\nТаксата за вход е 5 лв. и е въведена с цел да осигури място на всеки зрител. Билети може да закупите от ТК „Акве Калиде“, ТИЦ – Часовника, Автогара юг, Магазия 1.", "date": "2019.07.15", "title": "Бургас: Прожекция на филма „Вездесъщият“ ще бъде излъчена на 21 юли в лятно кино „Акве Калиде“"}
{"url": "http://www.focus-news.net/news/2019/07/15/2680466/afp-vlastite-na-teheran-arestuvaha-akademik-s-frensko-iranski-proizhod.html", "text": "Френско-ирански академик от престижен университет в Париж е арестуван в Иран по подозрение за шпионаж, предава  AFP , като се позовава на изявление от Министерството на външните работи на европейската страна.  \r\nВ разпространения текст се уточнява, че на арестувания е отказан контакт с консулския персонал. „Франция призовава иранските власти да хвърлят светлина върху ситуацията около г-жа (Фариба) Аделха и повтаря исканията си, особено по отношение на незабавно разрешение за консулски достъп\", се казва в изявление от външнополитическото ведомство в Париж. \r\nИранските медии съобщиха, че антропологът е била арестувана по подозрение в шпионаж. Тереза Герова", "date": "2019.07.15", "title": "AFP: Властите на Техеран арестуваха академик с френско-ирански произход"}
{"url": "http://www.focus-news.net/news/2019/07/15/2680467/diana-todorova-etnografski-muzey-varna-v-rayona-na-rodopite-i-strandzha-sv-marina-e-prochuta-kato-gospodarka-na-zmiite-i-kato-lechitelka-ot-tyahnoto-uhapvane.html", "text": "В района на Родопите и Странджа св. Марина е прочута и като господарка на змиите и като лечителка от тяхното ухапване. Това коментира в интервю за  Радио „Фокус“ – Варна  уредникът на Етнографския музей във Варна – Диана Тодорова. Тя разказа, че св. Марина е най-почитаната светица от мъчениците, чиито празници отбелязваме по време на така наречените Горещници.  \r\nВ народните вярвания те се отбелязват на 15, 16 и 17 юли и се смятат за най-горещите дни от годината. В първия ден от Горещниците – 15 юли, се отбелязва паметта на св. св. Кирик и Юлита, на 16 юли на св. Антиноген от Атина, а в последния ден се почита делото на св. Марина. „В православната църква всъщност тези дни са посветени на светите мъченици Кирик и Юлита, Антиноген и Марина, които са загинали за христовата вяра и всъщност най-почитаната светица това е св. Марина. И според житието на св. Марина при мъченията й раните й са били опалвани с огън и затова на нейния празник всъщност се извършва обредно подновяване на огъня в огнището“, обясни Диана Тодорова. Тя разказа, че св. Марина се смята за покровителка и владетелка на огъня. Именно огъня играе централна роля в обредността по време на празника. По думите на Диана Тодорова, в някои райони се смята, че именно на първия горещник от небето пада сам огън Божи и се извършва, така нареченото обредно подновяване на огъня в огнището. \r\nБояна АТАНАСОВА", "date": "2019.07.15", "title": "Диана Тодорова, Етнографски музей – Варна: В района на Родопите и Странджа св. Марина е прочута като господарка на змиите и като лечителка от тяхното ухапване"}
{"url": "http://www.focus-news.net/news/2019/07/15/2680468/dots-petya-bankova-v-perioda-na-goreshtnitsite-se-otklyuchvat-ritualite-svarzani-s-badeshti-zhenitbi.html", "text": "В периода на Горещниците се отключват онези ритуали, които са свързани с бъдещи женитби. Това каза в интервю за  Агенция „Фокус“  доц. д-р Петя Банкова, етнолог в Института за етнология и фолклористика с Етнографски музей при БАН по повод Горещниците. \"В някои населени места нашите колеги фолклористи и антрополози са открили реминисценции на много стари вярвания и на запазени обичаи. В първия горещник примерно момите задължително изпридат една обща нишка, с която обикалят седянката. Казва се „Да спират при тях ергените“. Идеята е ергените да се засучат и да се завиват около тях. По данни на фолклористите в някои населени места на 15 юли има обичай жените да заровят в пепелта на огнището каменна сол с вярата, че тя поема силата на огъня и може да се използва като така наречената бяла магия, омайно биле\", обясни етнологът. Доц. Банкова поясни, че старите българи са вярвали, че като го сложи момата във водата на ергенина, в сърцето му „ще се разгори“ любов към нея. \"В периода на Горещниците започват седенките, тези малки закачки между момите, които са обвързани и с вярата, че и светците в този момент пазят и благославят бъдещите женитби\", допълни още тя.  \r\nДеница КИТАНОВА", "date": "2019.07.15", "title": "Доц. Петя Банкова: В периода на Горещниците се отключват ритуалите, свързани с бъдещи женитби"}
{"url": "http://www.focus-news.net/news/2019/07/15/2680469/d-r-zhana-shishkova-odbh-smolyan-predprieti-sa-reditsa-prevantivni-merki-sreshtu-razprostranenieto-na-afrikanska-chuma-po-svinete-v-oblastta.html", "text": "В област Смолян са предприети редица превантивни мерки срещу разпространението на африканска чума по свинете. Това каза за  Радио „Фокус“ – Смолян  д-р Жана Шишкова – началник отдел „Контрол на храните“ в Областна дирекция по безопасност на храните (ОДБХ) – Смолян. „Проведени са заседания на областната и общинските епизоотични комисии, в които са взели участие представители на областната и местната власт и служителите на различни институции. Проведени са обучения на собствениците на свинете за спазване на  мерките за био-сигурност  и са  разяснени изискванията за придвижване на домашни свине между свиневъдните  и други обекти с епизоотично значение, с цел недопускане проникване на вируса  на Африканска чума по свинете“, поясни д-р Шишкова. \r\nТя допълни, че са проведени информационни кампании с представители на Изпълнителната агенция по горите, Държавното горскостопанско предприятие, държавни горски стопанства и ловни дружинки, които са били запознати с влошената епизоотична обстановка по отношение на болестта, мерките за биосигурност и действията им при намиране на мъртви диви свине. Ловците от област Смолян са обучени да вземат проби за диагностика от отстреляни или открити трупове на диви свине за наличие на вируса, предизвикващ заболяването и изпращането на изпращане на проби в изпитвателна лаборатория. Д-р Шишкова уточни, че са раздадени и продължават да се раздават информационни материали-плакати, брошури  на институции, хора и пунктове за изкупуване на диворастящи гъби, във връзка с превенцията от разпространението на болестта и своевременно предоставяне на информация за наличие на умрели диви свине. \r\nТя подчерта, че се извършват проверки на транспортните средства при Златоград и личния багаж на пътниците, влизащи на територията на област Смолян. „При откриване на суровини и храни от свинско месо, същите се изземват и се унищожават. До момента няма констатирани случаи и нарушения. На границата при Златоград се извършва дезинфекция на влизащите в България транспортни средства. В изпълнение на Заповед на изпълнителния директор на БАБХ и Заповед на директора на ОДБХ – Смолян се извършват засилени проверки, относно отделяне, съхранение, предаване, транспортиране и обезвреждане на странични животински продукти в заведения за обществено хранене и обекти за междинно съхранение на тези продукти и МПС към тях“, каза още д-р Шишкова. \r\nНели ГЕРГЬОВСКА", "date": "2019.07.15", "title": "Д-р Жана Шишкова, ОДБХ – Смолян: Предприети са редица превантивни мерки срещу разпространението на африканска чума по свинете в областта"}
{"url": "http://www.focus-news.net/news/2019/07/15/2680470/sport-izabella-shinikova-zagubi-v-tretiya-reshavasht-kvalifikatsionen-krag-na-turnira-v-bukuresht.html", "text": "Изабелла Шиникова загуби в третия решаващ квалификационен кръг на турнира на червени кортове от категория Интернешънъл в Букурещ. Българката загуби от румънката Патрисия Мария Тиг с 3:6, 2:6 в двубой, продължил един час.  \r\nТова беше втори мач за деня за софиянката, която по-рано доигра срещата си със Сара Ерани от Италия. Двубоят беше прекратен вчера заради дъжд след първия сет, а днес Шиникова стигна до победа с 6:3, 6:7, 6:3.", "date": "2019.07.15", "title": "Спорт: Изабелла Шиникова загуби в третия решаващ квалификационен кръг на турнира в Букурещ"}
{"url": "http://www.focus-news.net/news/2019/07/15/2680471/kyustendil-zapochva-rehabilitatsiyata-na-ulichnata-mrezha-v-dupnitsa.html", "text": "Започва рехабилитацията на уличната мрежа в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му от тази седмица започва рехабилитацията на уличната мрежа на територията на града. Фирмата, спечелила поръчката е с готовност да започне кърпенето на дупките, като дейностите ще стартират, ако атмосферните условия го позволят. „Ще започне в следващите дни и ремонтът на улиците „Метоха” и „Ген. Г. Тодоров”, като за подстъп към Градска градина ще се използва само улица „Кокиче” докато траят ремонтните дейности. До приключване полагането на износващия слой асфалт в района на градинката „Георги Муструков” и част от „Седма рилска дивизия”,  което се извършва в момента, преминаването на моторни превозни средства е ограничено с указателни табели”, каза Христо Апостолов. Днес са отворени и ценовите оферти за ремонт на четири от улиците в Дупница. Поръчките са на инженеринг и предстои да бъдат ремонтирани през този сезон. \r\nВенцеслав ИЛЧЕВ", "date": "2019.07.15", "title": "Кюстендил: Започва рехабилитацията на уличната мрежа в Дупница"}
{"url": "http://www.focus-news.net/news/2019/07/15/2680472/panteley-memtsov-regionalna-turisticheska-asotsiatsiya-rodopi-zaradi-dazhdovete-letniyat-turisticheski-sezon-v-rodopite-se-zabavi-no-se-ochakvat-mnogo-turisti-v-kraya-na-yuli-i-prez-avgust.html", "text": "Заради дъждовете летният туристически сезон в Родопите се забави, но се очакват много туристи в края на юли и през август. Това каза за  Радио „Фокус“ – Смолян  Пантелей Мемцов – председател на Регионалната туристическа асоциация „Родопи“. „Това лято малко закъсня, природата не беше много благосклонна и условията досега бяха по-скоро неблагоприятни заради дъждовете и това, че е мокро и по-студено. Надяваме се до няколко дни атмосферните условия да се подобрят. Силно ще бъде присъствието на туристи по време на събора на Рожен от 19 до 21 юли. След това започва активният летен сезон, с отпуски и възможности за почивка от български и чуждестранни граждани. Сезонът на морето също е в разгара си, а много туристи след морето идват на планина. Оттук-насетне се надяваме, че ще се засилят очакванията и за заетост на базата и на посещение на всички атракции, които съществуват в Смолян и областта“, поясни Мемцов.  \r\nТой уточни, че прави това заключение въз основа на резервации от края на юли и началото на август и изрази надежда нещата да са по-динамични в процеса на самото лято. По думите на Мемцов, много от хората още не се планували почивки и когато горещините станат наистина летни и температурите в страната се повишат, в Родопите идват и тези, които не се планирали почивки, за да избягат от жегите. „Това ще бъдат един пасивни клиенти, които ще направят така, че базата да бъде уплътнена и заета максимално“, отбеляза Мемцов. \r\nТой подчерта, че активностите в Родопите са от доста време, но се надграждат всяка година. „Традиционни са велотуровете, които позволяват както на професионалисти, така и на аматьори да направят приключение из красотите на Родопите. Паралелно с това и всички природни феномени в областта – Чудните мостове, Триградското ждрело, многобройните пещери. Има и много екопътеки, които са маркирани, и на тях има места за наблюдение, както и информация за флората и фауната в Родопите. Към това прибавяме ареалния комплекс в Златоград, всички възможности за спа и балнеотуризъм в областта в Девин и Баните и на туристите ще има трябва поне седмица, да са посетят всичко в областта“, обясни Мемцов. Той посочи, че цените са същите като в предходни години заради факта, че летния сезон се е забавил и засега търсенето е по-слабо. Цените са запазени, за да послужат за повишаване на заетостта и посещаемостта в Родопите. \r\nНели ГЕРГЬОВСКА", "date": "2019.07.15", "title": "Пантелей Мемцов, Регионална туристическа асоциация „Родопи“: Заради дъждовете летният туристически сезон в Родопите се забави, но се очакват много туристи в края на юли и през август"}
{"url": "http://www.focus-news.net/news/2019/07/15/2680473/kyustendil-kmetovete-na-malkite-naseleni-mesta-v-obshtinata-nastoyavat-sa-prochistvane-ot-treva-i-hrasti-na-mezhduselskite-patishta.html", "text": "Кметовете на малките населени места в община Кюстендил настояват са прочистване от трева и храсти на междуселските пътища. Това каза пред журналисти кметът на село Стенско Огнян Янев, предаде репортер на  Радио „Фокус” – Кюстендил . По думите на Огнян Янев този въпрос е поставен на провелото се месечно съвещание с представители на общинската администрация. „Заради дъждовете растителността е избуяла покрай пътищата, най-вече тези от републиканската пътна мрежа. Те са обрасли в храсти и трева. На някои места пътните знаци не се виждат, а това създава опасност и от пътни инциденти. Взе се решение за прочистване на тези пътища, както и на тези от общинската пътна мрежа”, каза Огнян Янев. По думите му републиканските пътища трябва да се прочистят от фирмата, ангажирана с поддържането на пътната инфраструктура. За общинските пътища също има фирма, спечелила обществената поръчка за тази дейност. \r\nВенцеслав ИЛЧЕВ", "date": "2019.07.15", "title": "Кюстендил: Кметовете на малките населени места в общината настояват са прочистване от трева и храсти на междуселските пътища"}
{"url": "http://www.focus-news.net/news/2019/07/15/2680474/veliko-tarnovo-38-ulitsi-i-ploshtadi-v-starata-chast-na-grada-sa-s-nova-viziya.html", "text": "38 улици и площади в старата част на града са с нова визия. Това съобщиха от пресцентъра на  Община Велико Търново . 38 улици площади в старата част на Велико Търново са с нова визия, след като Общината реализира големия проект за градска среда, финансиран по Оперативна програма „Региони в растеж“ 2014-2020. Инвестиционното намерение обхвана и голяма част от инфраструктурата и в квартал „Чолаковци“, която също бе цялостно подобрена, включително и пешеходната връзка с кв. „Бузлуджа“.  \r\nУспешния финал на проекта белязаха три символични церемонни, по време на които бяха представени новите визии на два знакови обекта в Стария град – площад „Съединение“ пред музей „Възраждане и Учредително събрание“ и Самоводската чаршия, както и на градската среда в кв. „Чолаковци“.  В откриванията участваха заместник-кметът на старопрестолния град проф. Георги Камарашев, представители на общинската администрация и на фирмите изпълнители. \r\nС новата си визия улиците в Старо Търново са още по-привлекателни както за местните жители, така и за туристите. Такова широкомащабно и комплексно обновяване на подземна и наземна инфраструктура на тази част от града не е извършвано в съвременната ни история. Автентичната визия на алеите в кв. „Варуша“ е запазена чрез пренареждане на калдъръмените настилки. Това може да се види както по емблематичните за града улици „Гурко“ и „Георги С. Раковски“ – Самоводската чаршия, така и по „Митрополит Панарет Рашев“, „10-и Февруари“, „Пролет“, „Силвестър Пенов“ и още много други. Обновяването на инфраструктурата включва също изграждане нови тротоарни настилки, реконструкция на стълбища в Стария град, монтиране на парапети, поставяне на нови пейки и кошчета за смет, озеленяване и залесяване, монтаж на енергоспестяващо улично осветление. С нов и атрактивен вид за изгледните площадки на улица „Стефан Стамболов“, реставрирани са и старинните сграфитопана до тях. В подножието на Царевец бе създаден обществен паркинг с близо 100 места за автомобили и автобуси. Изцяло преасфалтирани са улиците „Михаил Кефалов“, „Читалищна“ и „Крайбрежна“, изградени са пет повдигнати пешеходни пътеки от паваж.  \r\nВ квартал „Чолаковци“ са обновени над 7400 квадратни метра тротоари и пешеходни алеи, подменени са уличните  бордюри, положена е нова асфалтова настилка с площ над 2800 кв. метра. Монтирани са нови пейки, беседки, съдове за смет, указателни табели. Междублоковите пространства са облагородени – засадени са 15 иглолистни и 67 широколистни дървета, над 2000 декоративни храсти и цветя. Оформени са над 120 нови паркоместа. Основно ремонтирана бе и пешеходната алея към квартал „Бузлуджа“, където са оформени също кътове за отдих, монтирани са осветление и видеонаблюдение.  \r\nОбщият размер на цялата инвестиция по проект „Привлекателна и съхранена автентична градска среда в град Велико Търново“ надхвърля 11 милиона лева изцяло безвъзмездна финансова помощ. С дейностите се постига надграждане на вече реализирани проекти, спечелили европейско финансиране в предния програмен период.", "date": "2019.07.15", "title": "Велико Търново: 38 улици и площади в старата част на града са с нова визия"}
{"url": "http://www.focus-news.net/news/2019/07/15/2680475/kyustendil-lek-avtomobil-se-e-preobarnal-v-kanavka-na-am-struma-pri-km-51-v-posoka-blagoevgrad.html", "text": "Лек автомобил се е преобърнал в канавката на АМ „Струма“ при км 51 в посока Благоевград, предаде  репортер на Радио „Фокус“  . Водачите да се движат с повишено внимание и съобразена скорост.", "date": "2019.07.15", "title": "Кюстендил: Лек автомобил се е преобърнал в канавка на АМ \"Струма\" при км 51 в посока Благоевград"}
{"url": "http://www.focus-news.net/news/2019/07/15/2680477/sofiya-dvizhenieto-po-pat-i-1-botevgrad-mezdra-v-uchastaka-novachene-lyutidol-pri-km-181-vremenno-se-osashtestvyava-v-edna-lenta-poradi-katastrofa.html", "text": "Движението по път I-1 Ботевград – Мездра, в участъка Новачене – Лютидол, при км 181, временно се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\".", "date": "2019.07.15", "title": "София: Движението по път I-1 Ботевград – Мездра, в участъка Новачене – Лютидол, при км 181, временно се осъществява в една лента поради катастрофа"}
{"url": "http://www.focus-news.net/news/2019/07/15/2680478/makfaks-makedoniya-dachich-shte-izpee-shanz-elize-na-frenskiya-prezident.html", "text": "Министърът на външните работи на Сърбия Ивица Дачич сподели, че в рамките на посещението на държавния глава на Франция Еманюел Макрон в страната, ще му изпее песента „Шанз Елизе“ – стига, разбира се, да има възможност за това, предава македонската информационна агенция  „Макфакс“ . \r\n„Вече съм пял на Макрон – преди две години в Триест, най-вероятно и сега ще го направя, ако има възможност. Трябва набързо да науча някоя песен на френски език. Най-вероятно това ще бъде „Шанз Елизе“, поясни Дачич. \r\nАгенцията припомня, че двудневното посещение на Макрон в Сърбия започва днес. Тереза Герова", "date": "2019.07.15", "title": "„Макфакс“ (Македония): Дачич ще изпее „Шанз Елизе“ на френския президент"}
{"url": "http://www.focus-news.net/news/2019/07/15/2680479/ria-novosti-v-turtsiya-katsna-osmi-samolet-s-komponenti-na-s-400.html", "text": "Министерството на отбраната на Турция съобщи за кацането в страната на осми самолет с компоненти на руските противовъздушни ракетни системи С-400, предава  РИА Новости . \r\n„Доставката на елементи от С-400 продължава по план\", се казва в съобщение за пресата. Колко точно самолета ще кацнат в Турция, остава неясно.  \r\nКолко въздухоплавателни средства ще се изискват не е посочено. \r\nСделката бе сключена през 2017 г. Тя задължава Русия да достави на Турция четири дивизии за два и половина милиарда долара. Анкара ще плати част от тази сума самостоятелно, а останалото ще бъде финансирано със заем от Москва.  . Тереза Герова", "date": "2019.07.15", "title": "РИА Новости: В Турция кацна осми самолет с компоненти на С-400"}
{"url": "http://www.focus-news.net/news/2019/07/15/2680480/euronews-kosovo-e-na-chelno-myasto-v-dnevniya-red-na-vizitata-na-makron-v-sarbiya.html", "text": "Отношенията с Косово - провинция, която се откъсна от Сърбия и придоби независимост през 2008 г. след война между сръбските правителствени сили и косовските сепаратисти през 1998-99 г. , вероятно ще се окажат на челно място в дневния ред за официалното посещение на президента на Франция Еманюел Макрон в Белград, предвид надеждите за по-тясно икономическо сътрудничество между двете държави, коментират в редакцията на  Euronews . \r\nБелград продължава да разглежда Косово като своя територия, въпреки че мнозинството от страните от Европейския съюз и САЩ го признават за суверенна държава. \r\nЕС посредничи преговорите между двете страни от 2011 г. насам, което доведе до няколко технически споразумения, включително споразумението от Брюксел, имащо за цел да нормализира отношенията между двете страни и да интегрира сръбското малцинство в Северно Косово.На практика обаче споразуменията са неясни и процесът бе преустановен.  \r\nПоредица от по-нататъшни неуспехи през последните няколко години прекъснаха разговорите, започвайки с убийството на етнически сръбския политик Оливер Иванович през януари 2018 г. В края на тази година Косово повиши митата върху вноса от Сърбия на 100%, след като Белград блокира кандидатурата на Прищина за присъединяване към Интерпол. В допълнение към това, Косово реши да трансформира силите си за сигурност в армия, което Сърбия разглежда като потенциална заплаха. \r\nСлед съвместни усилия на Франция и Германия, президентите на Косово и Сърбия, Хашим Тачи и Александър Вучич, се съгласиха да седнат на масата за преговори през април, а след това и на друга среща, организирана за началото на юли. Тя обаче пропадна, след като Прищина отказа да премахне 100-процентните мита, наложени на Сърбия през ноември миналата година. Тереза Герова", "date": "2019.07.15", "title": "Euronews: Косово е на челно място в дневния ред на визитата на Макрон в Сърбия"}
{"url": "http://www.focus-news.net/news/2019/07/15/2680481/korneliya-ninova-bsp-startirame-kampaniya-za-dopitvaniya-do-grazhdanite-za-mestni-temi.html", "text": "„Продължаваме с изнесените заседания на Изпълнителното бюро - днес сме във Варна. Обсъждахме с общински председатели от областта проблемите и решенията, както и тези във Варна. Проблемите, които откроихме и съответно предложенията за решения, са свързани с чистотата на въздуха в града и отражението му върху здравето на жителите и гостите на Варна. Друг проблем е тежкото състояния на инфраструктурната система. Канализацията – при по-обилен дъжд, Варна се превръща в езеро. Сметопочистването в някои райони, където не се извозва боклукът – Приморско, Младост, Владиславово. Един от най-важните въпроси – малък и среден бизнес. Варна е град с големи, но неоползотворени възможности за икономиката. Пред нас стои въпросът за изграждане на индустриална зона. В областта се очертава демографския проблем, здравеопазването и поминъка. Оттук ще стартираме една национална кампания – подписки за допитване до жителите по местни проблеми”. Това заяви председателят на БСП Корнелия Нинова във Варна, съобщиха от пресцентъра на  партията . Тя уточни, че с подписките по важни за хората в общината въпроси  се цели да си кажат мнението, да се изготвят решенията и тези решения да залегнат в платформата на левицата за изборите.  \r\nКорнелия Нинова коментира и вътрешнопартийните теми, засегнати по време на заседанието. „Взехме нелеко решение, което е подчинено на едно желание – обновление, промяна на статуквото. Когато искаш прoмяна в страната, първо трябва да покажеш промяна в себе си. Борислав Гуцанов от днес е със свалено политическо доверие от ИБ като председател на градската организация. До конференцията през септември длъжността ще изпълнява Христо Боев”- председателя на район Одесос\", обяви Нинова.  \r\nПредседателят на БСП коментира и обявения нов здравен модел, предложен от правителството на Борисов. „Ние сме подготвили нашите предложения във „Визия за България” още преди година”, отбеляза тя. Лидерът на левицата припомни, че алтернативният модел съдържа няколко основни неща – акцент върху държавно и общинско здравеопазване, наредба за определяне на заплатите на специалистите и лекарите, изграждане на здравния модел на регионален принцип, където се обединяват спешна помощ, доболнична и болнично лечение. Запазване на статута на НЗОК. Тя беше категорична, че предложенията на левицата са в противовес с модела, лансиран от правителството.", "date": "2019.07.15", "title": "Корнелия Нинова, БСП: Стартираме кампания за допитвания до гражданите за местни теми"}
{"url": "http://www.focus-news.net/news/2019/07/15/2680482/washington-examiner-administratsiyata-na-tramp-vavezhda-novi-ogranicheniya-za-tarseshtite-ubezhishte-po-yuzhnata-granitsa.html", "text": "Администрацията на президента на САЩ Доналд Тръмп въвежда нови ограничения за търсещите убежище, които влизат в страната през южната граница. Така за мигрантите, пътуващи през Централна Америка, става все по-трудно да търсят и получат закрила, когато преминават южната граница на САЩ, коментират в редакцията на американското издание  Washington Examiner . \r\nМинистерствата за вътрешна сигурност и правосъдие публикуваха ново правило, съгласно което мигрантите, които влизат в САЩ през южната граница, не могат да получат убежище, освен ако не са потърсили закрила в една от страните, през които са пътували първо. Очаква се тази мярка, опит за спиране на потока от мигранти от Централна Америка в САЩ, да влезе в сила във вторник. \r\nЗа да запазят правото си на безопасно пристигане в САЩ, правилото изисква мигрантите първо да търсят закрила в страна, която пресичат, като Мексико, Ел Салвадор или Гватемала.  \r\nМярката е в отговор на потока от мигранти, пресичащи южната граница – ситуация, която Тръмп описа като „хуманитарна и криза на сигурността“.  Демократите обвиниха президента, че прилага политики, довели до пренаселеност и опасни условия в центровете за задържане, докато републиканците призовават за преразглеждане на законите за имиграцията и убежището. \r\nТръмп се стреми да въведе правила, насочени към възпиране на мигрантите, но неговата администрация е изправена пред редица неуспехи във федералните съдилища. \r\nГлавният прокурор Уилям Бар подчерта в изявление, че администрацията на Тръмп действа в рамките на органа, определен от Конгреса за ограничаване на допустимостта за убежище. \r\n„САЩ са щедра страна, но са напълно обзети от тежестите, свързани със задържането и обработката на стотици хиляди чужденци по южната граница. Това правило ще намали възможностите за икономическите мигранти и тези, които искат да използват нашата система за убежище, за да получат достъп до САЩ, като същевременно гарантират, че никой няма да бъде изгонен от САЩ, изтезаван или преследван“.  \r\nНо подобно на другите мерки, прилагани от администрацията на Тръмп относно защитата на убежището на мигрантите, вероятно тази последна мярка ще бъде оспорена във федерален съд. \r\nНовото ограничение от администрацията на Тръмп очертава три изключения: ако мигрантът е подал молба за убежище в поне една от страните, през които е пътувал, преди да пристигне в САЩ, но му е отказана защита; ако мигрантът е бил жертва на „тежка форма“ на трафик на хора; или ако нито една от страните, през които мигрантът е пътувал, не е подписала една от трите големи международни договори, защитаващи бежанците. Тереза Герова", "date": "2019.07.15", "title": "Washington Examiner: Администрацията на Тръмп въвежда нови ограничения за търсещите убежище по южната граница"}
{"url": "http://www.focus-news.net/news/2019/07/15/2680483/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението по автомагистрала „Струма“, главен път Е-79 и пътя Радомир – Кюстендил – ГКПП „Гюешево” се осъществява без проблеми. По пътя Кюстендил – Дупница в района на град Дупница движението се осъществява в една лента поради ремонтни дейности на мост над река Тополница за срок до 12 август 2019 година. Участъкът е сигнализиран с пътни знаци и светофарна уредба. \r\nВенцеслав ИЛЧЕВ", "date": "2019.07.15", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/07/15/2680484/sofiya-politsiyata-tarsi-pritezhatelya-na-900-leva-namereni-sreshtu-peta-gradska-bolnitsa.html", "text": "Полицията търси притежателя на 900 лева, намерени срещу Пета градска болница в София. Това съобщиха от пресцентъра на  МВР . Около 20.00 часа на 6 април т. г. млада жена предоставила сумата във Второ Районно управление при СДВР. Тя обяснила, че минути преди това е намерила парите разпилени на бул. „Ген. Н.Столетов“, срещу Пета градска болница. \r\nПо случая е образувана преписка и сумата се съхранява в районното управление. Притежателят може да се яви в управлението и след доказване на собствеността да получи изгубените средства.", "date": "2019.07.15", "title": "София: Полицията търси притежателя на 900 лева, намерени срещу Пета градска болница"}
{"url": "http://www.focus-news.net/news/2019/07/15/2680485/diana-todorova-etnografski-muzey-varna-v-minaloto-goreshtnitsite-sa-bili-vreme-za-pochivka-zaradi-zabranite-za-polska-i-domashna-rabota-v-tezi-dni.html", "text": "В миналото Горещниците са били време за почивка заради забраните за полска и домашна работа в тези дни. Това каза в интервю за  Радио „Фокус“ – Варна  уредникът на Етнографския музей във Варна – Диана Тодорова във връзка с народните вярвания и обичаи, свързани с така наречените Горещници. Те се смятат за най-горещите дни от годината и се отбелязват на 15, 16 и 17 юли, като в някои райони се празнуват от 17 до 19 юли. Диана Тодорова разказа, че в този период жътвата е към своя край, а различните забрани в тези дни позволяват на хората малък отдих от полската работа, и предпазват нивята и дома от запалване. Именно затова не се работи по полето. „Те са свързани със строго спазване на забрани за полска и домашна работа, а именно – не се ходи на нива, не се жъне, не се вършее, не се коси и копае, не се возят снопи, не се стяга кола. Също така женските дейности в дома – не се пере, не се мие, не се меси и пече хляб, не се готви ,дори не се преде, тъче и шие. Като нарушаването на тези забрани  се смята причина за пожари, запалване на реколтата, дори и на дома“, отбеляза Диана Тодорова.  \r\nПо думите й в някои райони в тези дни изобщо не се пали огън, а в други не се изнася запален огън от дома. В същото време в части от страната се е вярвало, че по Горещниците може да се познае какво ще бъде времето през зимата. „Според народната вяра по време на Горещниците се гадае и за времето през зимните месеци по трите горещници – януари, февруари и март. И се вярва, че ако на първия ден на Горещниците времето е хубаво, наистина много горещо и януари ще бъде топъл“, посочи Диана Тодорова. Тя допълни, че според народната традиция е хубаво човек да се изкъпе в минерални или лековити извори по време на Горещниците, така че да бъде здрав през цялата година. Диана Тодорова разказа, че Горещниците са празник и на някои занаятчии, които работят с огън, сред които ковачи, калайджии и хлебари. По думите й характерното за тези дни са не толкова обичаите, а забраните за извършване на определена работа. Освен Горещници трите дни се наричат още Горешляци или Блъсъци. \r\nБояна АТАНАСОВА", "date": "2019.07.15", "title": "Диана Тодорова, Етнографски музей – Варна: В миналото Горещниците са били време за почивка заради забраните за полска и домашна работа в тези дни"}
{"url": "http://www.focus-news.net/news/2019/07/15/2680486/blagoevgrad-zapochva-priemat-na-dokumenti-za-nastanyavane-na-uchenitsi-v-obshtezhitiyata-na-ezikovata-i-prirodo-matematicheskata-gimnazii-v-grada.html", "text": "Започна кампанията за подаване на документи за настаняване на ученици в общежитията на Езикова гимназия и Природо-математическа гимназия в града. Това съобщиха от пресцентъра на  Община Благоевград . \r\nДокументи се приемат в сградата на Спортен интернат – Благоевград , стаи 2А и 2Б, с адрес ул. „Иван Михайлов“ №51, сутрин от 8.30 до 12.30 часа и след обяд от 13.30 до 15.30 часа.  \r\nКомплектът следва да съдържа заявление, справки за доходите на родителите за последните шест месеца / I – VI / 2019 год., декларация по образец за имотното състояние и броя на членовете на семейството. Крайният срок за подаване на документите е 30 юли 2019 година. Списъкът с приетите ученици ще бъде обявен на 9 август 2019г., като ще бъде поставен на видно място в Общежитията. \r\nПри разглеждане на документите, ще бъдат взети предвид и установените социални критерии. С предимство се ползват деца сираци, деца с един родител, деца с родители в неравностойно положение. Миналата година в общежитията на ЕГ И ПМГ бяха настанени 128 ученици. В момента има 14 освободени места от ученици, завършили средното си образование. Заради очаквания голям интерес към услугата, Община Благоевград има готовност за обособяване на нови стаи.", "date": "2019.07.15", "title": "Благоевград: Започва приемът на документи за настаняване на ученици в общежитията на Езиковата и Природо-математическата гимназии в града"}
{"url": "http://www.focus-news.net/news/2019/07/15/2680487/sofiya-unss-e-parviyat-balgarski-universitet-sklyuchil-memorandum-sas-savmestniya-izsledovatelski-tsentar-na-evropeyskata-komisiya.html", "text": "УНСС е първият български университет, сключил меморандум за разбирателство със Съвместния изследователски център (СИЦ) на Европейската комисия. Това съобщиха от  УНСС . Документът беше подписан днес от ректора на УНСС проф. д.ик.н. Стати Статев и заместник генералния директор на СИЦ на ЕК г-жа Чарлина Вичева. В него се предвижда сътрудничество в областта на икономическото моделиране, иновационните системи и процеси, природните ресурси, целите за устойчиво развитие, изменението на климата и устойчивото развитие, ядрената безопасност и сигурност, гражданската сигурност, миграцията и териториалното развитие, както и всички други свързани области. \r\nВ меморандума е записано още, че сътрудничеството между УНСС и СИЦ ще бъде насочено към координиране на научноизследователските дейности в областите от общ интерес (научни теми) за осигуряване на обмен на информация и ефективно усвояване на ресурси.", "date": "2019.07.15", "title": "София: УНСС е първият български университет, сключил меморандум със Съвместния изследователски център на Европейската комисия"}
{"url": "http://www.focus-news.net/news/2019/07/15/2680488/aneliya-klisarova-bsp-tozi-zdraven-model-zapochva-greshno.html", "text": "„Всички очаквахме 15-ти юли, за да разберем какви ще бъдат новото финансиране и здравноосигурителен модел. Той трябва да каже, че в страната има 30 000 лекари, 400 болници и още много медицински центрове. Сегашният модел е компилация от другите два модела, които не бяха приети от никоя страна, защото бяха нереални. Този здравен модел започва грешно, защото не дава информация – на каква база и какви са изчисленията. Ние не знаем колко хора имат нужда от лечение, каква е тяхната заболеваемост, дали са излекувани или не са, а има само клинични пътеки, по които се отчитаме и не са остойностени”.  Това заяви народният представител от ПГ на „БСП за България” Анелия Клисарова на пресконференция във Варна след заседание на ИБ на БСП, съобщиха от пресцентъра на  партията .  \r\n„На второ място – в България има 1 млн. и 600 хиляди пенсионери и 1 млн. и 300 хиляди деца. Тези вноски се поемат от държавата. Още около 300 хил. души – бременни майки и други, и 200 хил. държавни работници. Как ще бъдат разпределени средствата за тези хора чрез новия здравен модел?”, попита още Клисарова. Тя уточни, че предложението на правителството – демонополизация на Касата, е абсолютно противоположно на предложението на левицата. „Държавата не бива да абдикира от здравето на хората. Държавата трябва да бъде отговорна за здравето им”, категорична бе Клисарова. Тя обясни, че за да бъде регистриран този частен фонд, са необходими 1 млн. лица, които да искат да се осигуряват чрез този фонд и попита откъде ще дойде този милион. „Имаме държавни общински лечебни заведения. Знаете колко болници са пред фалит. Даваме на парче по някой лев, за да закрепим болниците. Как частен фонд ще сключи договор с болница, която е пред фалит? Мога да ви дам пример с Видин - тя е единствената болница в общината. Ако няма договор, какво ще правят пациентите? Този модел има страшно много отворени въпроси, които, ако не бъдат решени, той няма как да стартира”, заключи Клисарова.", "date": "2019.07.15", "title": "Анелия Клисарова, БСП: Този здравен модел започва грешно"}
{"url": "http://www.focus-news.net/news/2019/07/15/2680489/v-dobro-sastoyanie-sa-vodnite-obekti-na-teritoriyata-na-obshtina-kazanlak-situatsiyata-se-sledi-i-mozhe-da-se-reagira-svoevremenno.html", "text": "В добро състояние са водните обекти на територията на община Казанлък, ситуацията се следи и може да се реагира своевременно, каза за  Радио „ Фокус”  Слави Иванов, ръководител на Аварийно – спасителна група в Общината.  \r\nНа територията на общината има 28 микроязовира, голяма част от тях имат арендатори и наематели. Всички те са уведомени за изискванията за безопасна експлоатация на язовирите и съоръженията към тях. Изпратени са им предписания с мерки, които трябва да предприемат с цел недопускане на аварийни ситуации. Сред тях са да поддържат определено ниво на водата, което не застрашава безопасността на околните населени места, да не допускат израстването на дървесна или храстова растителност и да поддържат изпускатели и преливници в добро състояние.  \r\nИванов поясни също, че два пъти в годината се правят проверки, съгласно закона за водите и наредбата за безопасна експлоатация на язовирните стени и съоръженията към тях: „Проверките са всеобхватни – какво е състоянието на изпускатели и преливници. Вследстние на направените констатации се правят ремонтни дейности, ако е необходимо.” \r\nПо отношение на реките и деретата, Слави Иванов родчерта, че със заповед на кмета на община Казанлък Галина Стоянова са уведомени всички кметове на населени места относно мерките, които трялбва да спазват, а именно, да поддържат нивата на реките и деретата, да ги следят, особено с оглед на проливни дъждове и предвид предстоящо снеготопене. \r\nОпределен е и редът, по който да се получава информацията в дежурната при Общинския съвет по сигурност и да се задейства цялата процедура при възникване на кризисни ситуации. \r\nСлавяна ГАЙДАРОВА", "date": "2019.07.15", "title": "В добро състояние са водните обекти на територията на Община Казанлък, ситуацията се следи и може да се реагира своевременно"}
{"url": "http://www.focus-news.net/news/2019/07/15/2680490/rts-sarbiya-emanyuel-makron-zapochna-ofitsialnoto-si-poseshtenie-v-sarbiya.html", "text": "Самолетът на държавният глава на Франция Еманюел Макрон кацна на международното летище в Белград, с което започна двудневното му официално посещение в страната – първото по рода си за последните 18 г., предава   Радио-телевизија Србије (РТС) . \r\nДомакинът на Макрон, сръбският президент Александър Вучич, заяви, че посещението е потвърждение на добрите отношения между двете страни и добър път за Сърбия и Франция да достигнат по-високи нива на политическо и икономическо сътрудничество. \r\nМакрон пристигна в Белград начело на делегация, допълва медията. След официалното посрещане двамата държавни глави откриха плакет, с който бе дадено началото на работата по модернизацията на летище „Никола Тесла\". Тереза Герова", "date": "2019.07.15", "title": "РТС (Сърбия): Еманюел Макрон започна официалното си посещение в Сърбия"}
{"url": "http://www.focus-news.net/news/2019/07/15/2680491/sport-zashtitnik-na-tsska-shte-propusne-revansha-s-titograd.html", "text": "Крайният защитник на ЦСКА Стойчо Атанасов ще пропусне реванша от първия квалификационен кръг на Лига Европа срещу Титоград. Причината футболистът да не лети днес с отбора за Подгорица, е, че той е болен. \r\nАтанасов бе титуляр в първите два мача от началото на сезона. Той взе участие при успеха с 4:0 над Титоград и при равенството 2:2 срещу Етър.", "date": "2019.07.15", "title": "Спорт: Защитник на ЦСКА ще пропусне реванша с Титоград"}
{"url": "http://www.focus-news.net/news/2019/07/15/2680492/burgas-obshtinskata-epizootichna-komisiya-nabelyaza-konkretni-merki-sreshtu-afrikanskata-chuma-po-svinete.html", "text": "Общинската епизоотична комисия проведе заседание, за да набележи превантивни мерки за недопускане разпространението на болестта африканска чума (АЧС) по свинете на територията на Община Бургас, съобщиха от пресцентъра на  Общината . \r\nКомисията реши, че в съставните селища на община Бургас в 10-дневен срок следва да се актуализират списъците на собствениците и броя на отглежданите от тях свине. Ежеседмично кметовете и кметски наместници да докладват в Община Бургас за актуалната епизоотична обстановка в населените места. \r\nЕто кои са и конкретните мерки, които трябва да спазват собствениците на свине: \r\n– собствениците на свиневъдни обекти от всички категории е необходимо да засилят контрола за биосигурност и при съмнение за заболяване да уведомяват незабавно обслужващия обекта регистриран ветеринарен лекар и официалния ветеринарен лекар за вземане на проби за вирусологично изследване на АЧС; \r\n– при отглеждане на свине за лични нужди да се ограничи достъпа на външни лица до обекта, да се извършва дезинфекция на входа на обекта и да се изхранват с фуражи с гарантиран произход; \r\n– собствениците на свине от източнобалканската порода и нейните кръстоски да спазват стриктно изискванията на Наредба №6/20.03.2007 г. за условията и реда за пасищно отглеждане на свине от източнобалканска порода и нейните кръстоски. На територията на община Бургас не е разрешено свободно отглеждане на свине; \r\n– при отстрелване на диви свине да се вземат проби, които да се предоставят на Областна дирекция по безопасност на храните-Бургас, за изследване. След вземане на проби да се обезвреждат незабавно труповете на умрелите диви свине и дезинфекция на мястото, където е открит трупа и мястото за загробване; \r\n– с цел информиране на собствениците на животновъдни обекти, в които се отглеждат свине, както и на всички заинтересовани, с клиничните признаци на АЧС и как да предпазят животните, Община Бургас започва разпространяване на информационни материали. Същите могат да бъдат получени от кметовете и кметските наместници по места.", "date": "2019.07.15", "title": "Бургас: Общинската епизоотична комисия набеляза конкретни мерки срещу африканската чума по свинете"}
{"url": "http://www.focus-news.net/news/2019/07/15/2680493/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Натоварено е и движението по второкласен път 19 Симитли – Гоце Делчев. През деня няма регистрирани инциденти на пътя в Благоевградска област. Пътните настилки са сухи и нормално проходими, времето е слънчево и топло. В областта няма въведения ограничения за леките и товарните автомобили. Не се извършват ремонтни дейности по пътната мрежа. Повишена опасност от падащи камъни има в Кресненското дефиле и прохода „Предел“. \r\nС нормална интензивност е трафикът в областния център. Всички светофарни уредби са изправни. Няма образували се задръствания по основните пътни артерии в града. Градският транспорт се движи по разписание. \r\nЛивия НИНОВА", "date": "2019.07.15", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2019/07/15/2680494/vidin-dvizhenieto-po-pat-i-1-ruzhintsi-vidin-v-rayona-na-gr-dimovo-pri-km-41-e-ogranicheno-poradi-obarnat-tir.html", "text": "Движението по път I-1 Ружинци – Видин, в района на гр. Димово, при км 41, е ограничено поради обърнат ТИР. Това съобщиха от пресцентъра на  Агенция \"Пътна инфраструктура\" . Трафикът се осъществява по обходен маршрут - по път III-114 Ружинци – Дреновец – път III-112 Дреновец – Добри дол – път II-11 с. Добри дол - Дунавци.", "date": "2019.07.15", "title": "Видин: Движението по път I-1 Ружинци – Видин, в района на гр. Димово, при км 41, е ограничено поради обърнат ТИР"}
{"url": "http://www.focus-news.net/news/2019/07/15/2680495/24-sata-sarbiya-posreshtnaha-makron-po-star-obichay-s-hlyab-i-sol.html", "text": "Френският президент Емануел Макрон пристигна в Белград за двудневно посещение, което според сръбските и френските медии има за цел да затвърди историческото приятелство между двете страни, но и да осигури значително присъствие на страната му в Сърбия и региона, припомня електронното издание на вестник  24 Sata  .  \r\nПрезидентският самолет се приземи в 15:30 часа местно време (16:30 часа българско време) на летище „Никола Тесла\" в Белград, където Макрон бе посрещнат с най-високи държавни почести от президента на западната ни съседка Александър Вучич. Макрон е първият държавен глава на Франция, който посещава Сърбия за близо две десетилетия. \r\nОсвен Вучич, Макронб бе посрещнат от генералния секретар на президента Никола Селакович, посланикът на Франция Фредерик Монодлони и ръководството на „Ванси Ерпорт“, белгийския концесионер на летището. Той бе посрещнат по традиционния обичай – с хляб и сол. Френският президент не е придружаван от съпругата си Бриджит. Начело е на делегация от десетки бизнесмени от френски компании. Тереза Герова", "date": "2019.07.15", "title": "24 Sata (Сърбия): Посрещнаха Макрон по стар обичай – с хляб и сол"}
{"url": "http://www.focus-news.net/news/2019/07/15/2680496/blagoevgrad-obshtinskata-lyatna-shkola-po-muzika-v-bansko-vze-uchastie-na-natsionalniya-festival-folklorna-magiya-2019-g-bansko.html", "text": "Достойно представяне на децата от Общинска лятна школа по музика на Националния фестивал „Фолклорна магия” – 2019 – Банско, съобщиха от пресцентъра на  Община Банско . На 12-ти юли, Общинската лятна школа по музика, с ръководител Марин Бърдарев, взе участие на Националния фестивал „Фолклорна магия” – 2019 - Банско. Отличното представяне на децата развълнува всички родители и гости на „Сцена 2 – пеене и свирене”. За малките таланти от Лятната школа по музика това бе първата изява на голямата сцена. Достойно се представиха - Иван Джолев, Симона Захова, Радостина Кехайова, Славчо Коцов, Рея Стойкова, Лили  Сътън, Севджан Якъп, Мустафа Моллов - тамбура, Димитър Златев, Рада Сарафова, , Мина Игнатова, Румена Николова, Божидара Янчовичина, Ребека Хаямс, Радост Драгосинова, Катерина Юнчова, Спасимира Кушлева, Симона Сарафова, Теодора Йотова. Всеки от тях  изпълни индивидуално по две народни песни, под съпровода на Марин Бърдарев – акордеон и Васил Глушков – тарамбука. Първа награда в категория „Фолклорни виртуози” до 16 години, спечели Мустафа Моллов, който дебютира на сцената със своя любим инструмент – тамбурата. Общинската лятна музикална школа продължава със своята подготовка за големия концерт на 16-ти август, на който децата ще излязат на една сцена с едни от най-известните музиканти от шоубизнеса в България.", "date": "2019.07.15", "title": "Благоевград: Общинската лятна школа по музика в Банско взе участие на Националния фестивал „Фолклорна магия – 2019 г. – Банско“"}
{"url": "http://www.focus-news.net/news/2019/07/15/2680497/burgas-peyka-vav-vid-na-golyamo-sartse-dopalva-artistichniya-oblik-na-kraybrezhnata-aleya-v-pomorie.html", "text": "След кв. „Св. Георги” и на крайбрежната алея в Поморие е разположена удобна дървена пейка, поставена в метално сърце. Това съобщиха от пресцентъра на  Общината . С включването на уличното осветление всяка вечер ще грейва надписът „Поморие”, а  през деня на заден фон, като в рамка, ясно ще се откроява местното пасажерско пристанище. \r\nОбагрените бетонни пейки, двата надписа Pomorie, уникалните дървени статуи, скалните късове, гравирани със стиховете на Яворов, бронзовата фигура на момченцето с гроздето, каменната чайка, цветните лехички и други прекрасни кътчета превръщат крайбрежната алея в безспорен булевард на изкуствата, носещ много настроение и усмивки, а уникалните залези, които алеята разкрива, са само още една привилегия за жителите и гостите на Поморие.", "date": "2019.07.15", "title": "Бургас: Пейка във вид на голямо сърце допълва артистичния облик на крайбрежната алея в Поморие"}
{"url": "http://www.focus-news.net/news/2019/07/15/2680498/aktsenti-v-sutreshniya-blok-dobro-utro-balgariya-na-radio-fokus.html", "text": "v Предупреждения за бури и градушки са обявени в Гърция, какво време ни очаква до края на месеца у нас? Кога ще се стабилизират метеорологичните условия? Започнаха „горещниците“, да очакваме ли високи температури? Отговорите на тези и още въпроси в сутрешния блок  „Добро утро, България“  на  Радио „Фокус“  ще търсим от метеоролога от НИМХ Красимир Стоев. Започнаха номинациите на партиите за местните избори, омбудсманът Мая Манолова е номинирана от няколко района, самата тя се закани, че ако я вбесят ще се кандидатира за кмет на София. Ще има ли проблеми при подредбата на кандидатите на партиите, коя е успешната формула, имат ли партиите достатъчно силни и разпознаваеми кандидати? Темата ще коментираме с политолога Борис Попиванов. Община Тутракан обяви конкурс за „Най-чиста и красива улица, градинка или зелен кът“, за конкурса и по какви проекти работи общината през лятото ще ни каже кметът Димитър Стефанов. С него ще обсъдим и темата за мерките, които се вземат за ограничаване на африканската чума по свинете и спазват ли се те от стопаните. Изложбата „Море, нарисувай ми картина…“ ще бъде открита в Археологическия музей във Варна. Още за изложбата ще научим от репортажа на колегата ни от Радио „Фокус“-Варна Бояна Атанасова. Астрономическата обсерватория, разположена на Шуменското плато организира наблюдение на частичното лунно затъмнение. Повече за това какво ще могат да видят астрономическите ентусиасти, ще чуем в репортажа на Ивелина Иванова от Радио „Фокус“- Шумен. Започнете деня информирани! Тези и още теми – в „Добро утро, България“ от 06.00 до 10.00 часа на 16 юли, с водещ Елеонора Чолакова.", "date": "2019.07.15", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2019/07/15/2680499/prezidentat-rumen-radev-shte-udostoi-poslanika-na-darzhavata-izrael-s-orden-madarski-konnik-parva-stepen.html", "text": "На 16 юли, от 11.00 часа на „Дондуков“ 2 президентът Румен Радев ще връчи на посланика на Държавата Израел у нас Ирит Лилиан орден „Мадарски конник“ първа степен. Това съобщиха от  прессекретариата на държавния глава . Отличието се връчва за заслугите на дипломата за развитието и укрепването на българо-израелските отношения.", "date": "2019.07.15", "title": "Президентът Румен Радев ще удостои посланика на Държавата Израел с орден „Мадарски конник“ първа степен"}
{"url": "http://www.focus-news.net/news/2019/07/15/2680500/ministrite-na-zemedelieto-v-es-obsadiha-situatsiyata-sas-zabolyavaneto-afrikanska-chuma-po-svinete.html", "text": "Министрите на земеделието на държавите-членки в Европейския съюз (ЕС) обсъдиха ситуацията със заболяването Африканска чума по свинете (АЧС) . Това стана по време на днешното заседание на Съвета по селско стопанство и рибарство, което се проведе в Брюксел, съобщиха от пресцентъра на  МЗГХM . Министърът на земеделието, храните и горите Десислава Танева акцентира върху допълнителни мерки за контрол на храните, които преминават през границите. Тя посочи, че именно те са рискови за пренасяне на заболяването.   \r\nПо думите й са необходими общи действия и интегриран план, с които целият ЕС да се справи с това опасно заболяване. Всички държави се изказаха в подкрепа на продължаването на координирани действия за борба с Африканската чума по свинете. Те локализираха пограничните зони, прилагането на ефективни мерки за надзор и контрол съвместно със заинтересованите страни. \r\nБългария настоява за навременно финансиране от Европейската комисия  по линия на ветеринарните програми за справяне с болестта. Десислава Танева заяви, че тази помощ е изключително важна и страната ни очаква подпомагане за извършените действия от миналата година.  \r\nДесислава Танева припомни, че първият случай на заболяването е регистриран за първи път в България през 2018 г. „През предходната седмица регистрирахме още няколко огнища . От миналата година прилагаме план с мерки за превенция и борба срещу АЧС. За нас заболяването е изключително опасно, защото страната ни има добре развит индустриален сектор в свиневъдството с брутна продукция около 130 млн. евро за 2018 г. Свинското месо е с най-висок дял на потребление от населението ни“, посочи още министърът. Тя уточни, че страната ни продължава да изпълнява мерките за превенция, които срещат неодобрение от хората по места. „Започваме мащабна информационна кампания, за да запознаем населението с превенционните мерки срещу АЧС. Надяваме се това да е полезно за населението и да не срещаме затруднение по отношение на прилагането на мерките“, коментира Танева.  \r\nМинистър Танева благодари на еврокомисаря по здравеопазване и безопасност на храните Витянис Андрюкайтис за подкрепата, която страната ни винаги е получавала при различни епизоотии и с които се е справяла успешно. \r\nНа днешното заседание на Съвета комисар Андрюкайтис призова към продължаване прилагането на мерките в ЕС, в т.ч повишаване на информираността на населението относно възможността за разпространяване на болестта посредством храни и продукти, като се работи съвместно с превозвачите и пътните служби. Комисарят отново напомни за необходимостта от намаляване популацията на диви свине в незасегнатите райони и прикани за спазване на мерките в зоните от регионализацията. Това ще позволи запазването на търговията в незасегнатите райони, като Комисията продължава да работи в насока за вдигане на ограниченията от страните извън ЕС. Той допълни, че се работи по разработването на ваксина, но това е процес, който отнема много време и финансов ресурс.", "date": "2019.07.15", "title": "Министрите на земеделието в ЕС обсъдиха ситуацията със заболяването Африканска чума по свинете"}
{"url": "http://www.focus-news.net/news/2019/07/15/2680501/sofiya-dvizhenieto-za-varna-v-tunel-vitinya-na-am-hemus-shte-se-osashtestvyava-poetapno-v-avariyna-ili-izprevarvashta-lenta-poradi-profilaktika-na-osvetlenieto-na-16-yuli.html", "text": "На 16-ти юли, от 8.30 ч. до 16.30 ч. движението за Варна в тунел „Витиня“ на АМ „Хемус“ ще се осъществява поетапно в аварийна или изпреварваща лента поради профилактика на осветлението. Това съобщиха от пресцентъра на  Агенция \"Пътна инфраструктура\" . Трафикът в посока София ще се пренасочва от км 35+450 (служебна връзка) на магистралата по път I-1 София - Ботевград и при км 30+260, при пътна връзка \"Витинска река“, ще се включва отново в АМ „Хемус“. \r\nОт 10.00 ч. до 12.00 ч. движението в тръбата за София на тунел „Топли дол“ ще се извършва само в изпреварващата лента. Поради ремонт на мобилни клетки и светофарни уредби ще са затворени двете активни ленти на съоръжението. \r\nОт 12.00 ч. до 14.00 ч. ще се ограничава движението в изпреварващата лента на тръбата за София, а трафикът ще се извършва в съседната активна лента.", "date": "2019.07.15", "title": "София: Движението за Варна в тунел „Витиня“ на АМ „Хемус“ ще се осъществява поетапно в аварийна или изпреварваща лента поради профилактика на осветлението на 16 юли"}
{"url": "http://www.focus-news.net/news/2019/07/15/2680502/kazanlak-hudozhestvenata-galeriya-pritezhava-sbirki-s-edni-ot-nay-starite-ikoni.html", "text": "Икони от 17 век притежава Художествената галерия в Казанлък, която е една от най-старите в страната, каза за   Радио „ Фокус“  Женя Димова, уредник в галерията. Тя поясни, че над 140 икони има галерията, една част от които са изложени в постоянната и експозиция. Художествената сбирка в Казанлък, чийто родоначалник е Иван Енчев – Видю е поставена именно с тях. Във фондовете на галерията се съхраняват икони дарени и от района на Казанлък: от храм „ Св. Параскева“ в село Енина, от Тъжа и Средногорово.  \r\nЧаст от даренията във фонда са на Иван Енчев – Видю, който създава художествената сбирка, и който е събирал икони и кръстове от всякъде. \r\nНай-старите икони в галерията в Казанлък са от 17 век, сред тях е и „ Моление“, на която са изобразени Богородица, Христос и Йоан Кръстител. Други древни икони са „ Старозаветната троица“ - една от най-ценните в целия християнски свят и „ Слизане в ада“. Сбирката икони е събирана в галерията предимно чрез дарения. \r\nСлавяна ГАЙДАРОВА", "date": "2019.07.15", "title": "Казанлък: Художествената галерия притежава сбирки с едни от най – старите икони"}
{"url": "http://www.focus-news.net/news/2019/07/15/2680503/mrrb-gotov-e-yazovir-plovdivtsi-parviyat-za-piteyni-vodi-za-poslednite-30-godini.html", "text": "Първият язовир за питейни води, изграден през последните 30 години – „Пловдивци“, вече е готов и има издадено разрешение за ползване. Това съобщиха о т  Министерство на регионалното развитие и благоустройството .  Съоръжението ще осигури в изобилие чиста питейна вода за над 40 хил. души в Рудозем и региона. Това съобщи министърът на регионалното развитие и благоустройството Петя Аврамова на изнесено заседание на парламентарната Комисия по регионална политика, благоустройство и местно самоуправление.  \r\nРепубликанската пътна мрежа е 20 хил. км, а ВиК мрежата - 90 хил. км или 4,5 пъти повече. Тази инфраструктурата е проектирана за население от 9 млн. души и при други характеристики на индустрията. Заради демографската криза населението е около 7 милиона, като потреблението на вода за промишлени цели е намаляло в пъти, но необходимите за поддръжка на мрежата средства растат и те са факт, независимо от броя на живеещите в дадено населено място. Предвид променената ситуация нормативната уредба в сектора трябва да се осъвремени и затова се подготвя Закон за ВиК, съобщи министър Аврамова. В напреднала фаза е и подготовката на инвестициите в над 400 обекта в 15 административни области на страната, които ще бъдат направени от ВиК операторите с 1,9 млрд. лв. от Оперативна програма „Околна среда 2014-2020“.  \r\nЗаместник-министър Николай Нанков съобщи, че през последните четири години МРРБ е инвестирало 75 млн. лв. във ВиК инфраструктура. За същия период над 332 млн. лв. са реинвестирани от самите ВиК оператори. Отделно в периода 2007-2013 г. по линия на европейските фондове, ПУДООС и бюджета бяха изградени или рехабилитирани 51 пречиствателни станции и стотици километри ВиК мрежа в цялата страна.  \r\nЕдно от основните предизвикателства пред ВиК сектора е недостигът на ресурс. Нуждите, според анализа на Световната банка, са 11 млрд. лв. Темата с публично-частните партньорства и концесиите не стои на дневен ред, каза зам.-министър Нанков.  \r\nПри подготовката на Закона за ВиК ще се спазва принципът за запазване на социалната поносимост на цената на услугите. Ще се предложи и механизъм, по който уязвимите групи да се възползват от помощ за осигуряване на питейна вода. \r\nЗаместник-министър Деница Николова отчете, че около 25% от ресурса на Оперативна програма „Региони в растеж“ е вече оползотворен, отчетен и възстановен от Европейската комисия. Общо са договорени над 86 % от бюджета ѝ. Над 80% е договарянето на средствата по петте програми за трансгранично сътрудничество.  \r\nВ ход са и подготвителните мерки за бъдещия период. Очаква се България да получи увеличение на ресурса след 2020 г. Предвижда се европейското финансиране за следващата програма за развитие на регионите да е около 1,464 млрд. лв., към които ще се добави националното съфинансиране. Предвижда се 6% от ресурса да бъде насочен към развитието на 10 от най-големите градове, а останалата част от средствата да се насочат към проекти за териториално развитие. Проектът на програмата трябва да бъде готов до края на март 2020 г.  \r\nЩе се търси възможността за разширяване на регионалните съвети за развитие. Предвижда се те да поемат допълващи функции и да подпомагат управляващите органи на оперативните програми.", "date": "2019.07.15", "title": "МРРБ: Готов е язовир „Пловдивци“ - първият за питейни води за последните 30 години"}
{"url": "http://www.focus-news.net/news/2019/07/15/2680504/sofiya-vazstanoveno-e-dvizhenieto-po-pat-i-1-botevgrad-mezdra-v-uchastaka-novachene-lyutidol-pri-km-181.html", "text": "Възстановено е движението по път I-1 Ботевград – Мездра, в участъка Новачене – Лютидол, при км 181. Това съобщиха от пресцентъра на  Агенция \"Пътна инфраструктура\" .", "date": "2019.07.15", "title": "София: Възстановено е движението по път I-1 Ботевград – Мездра, в участъка Новачене – Лютидол, при км 181"}
{"url": "http://www.focus-news.net/news/2019/07/15/2680505/predstoyashti-sabitiya-v-stranata-za-16-yuli-agentsiya-fokus.html", "text": "*** \r\nОт 11.00 часа на „Дондуков“ 2 президентът Румен Радев ще връчи на посланика на Държавата Израел у нас Ирит Лилиан орден „Мадарски конник“ първа степен. \r\n*** \r\nОт 14.00 часа ще се проведе извънредно заседание на парламента.  \r\n*** \r\nОт 09.30 часа 6 състав на Специализирания наказателен съд ще гледа делото срещу Петко С., Иван Й. и др., обвинени в образуване и ръководене на организирана престъпна група. \r\n*** \r\nОт 09.30 часа 14 състав на Специализирания наказателен съд ще гледа делото срещу Мартин П. и Цветанка Ч., обвинени в образуване и ръководене на организирана престъпна група. \r\n*** \r\nОт 09.30 часа 21 състав на Специализирания наказателен съд ще гледа делото срещу Росен Н., Кирил К. и др., обвинени в участие в ръководството на организирана престъпна група. \r\n*** \r\nОт 10.00 часа в сградата на КЕВР, бул. „Княз Ал. Дондуков” № 8-10, ет. 4 ще се проведе обществено обсъждане на Десетгодишен план за развитие на мрежите на „Булгартрансгаз” ЕАД за периода 2019 – 2028 г. \r\n*** \r\nОт 11.00 часа 17 състав на Специализирания наказателен съд ще гледа делото срещу Любомир В. и Иван Т., обвинени в образуване и ръководене на организирана престъпна група. \r\n*** \r\nОт 11.00 часа в Национален пресклуб БТА Македонският научен институт и Съюзът на учените в България, секция „История“, ще проведе пресконференция във връзка с възпоменателна среща, посветена на 90 г. от рождението на именития български учен и общественик проф. д.и.н. Дойно Дойнов (16.07.1929 - 18.01.2014 г.) \r\n*** \r\nОт 13.00 часа Асоциацията на индустриалното свиневъдство в България (АИСБ) и Асоциацията на свиневъдите в България (АСБ) ще проведат пресконференция във връзка с болестта африканска чума по свинете и последствията за индустриалния сектор в свиневъдството.  \r\n*** \r\nОт 13.30 часа 17 състав на Специализирания наказателен съд ще гледа делото срещу Николай П. и Виктор И., обвинени в образуване и ръководене на организирана престъпна група. \r\n*** \r\nОт 13.30 часа 11 състав на Специализирания наказателен съд ще гледа делото срещу Петър П., обвинен в престъпление по служба.  \r\n*** \r\nОт 14.00 часа 14 състав на Специализирания наказателен съд ще гледа делото срещу Красимир К., обвинен в престъпление по служба.  \r\n*** \r\nОт 14.00 часа 18 състав на Специализирания наказателен съд ще гледа делото срещу Тихомир Н., производство по чл. 65 НПК. \r\n*** \r\nОт 14.30 часа 17 състав на Специализирания наказателен съд ще гледа делото срещу Михаил Й., Георги Р., обвинени в образуване и ръководене на организирана престъпна група. \r\n*** \r\nОт 19.00 часа пред бл. 73 жители на квартал „Младост 1“ излизат на протест във връзка със стоителството в квартала.  \r\n*** \r\nОт 19.00 часа в Клуб на фоторепортерите (в подлеза между Министерски съвет и администрацията на президента) ще се състои откриването на фотоизложбата \"Вода за хаир\". \r\n*** \r\nОт 19.00 часа на покрива на Детски научен център Музейко ще се проведе „Ratio Rooftop Party: To the Moon and Back“. \r\n*** \r\nОт 14.00 часа в зала на ОДЗ, ул.  \"Фердинандова\" № 3, етаж 3, ще се проведе заседание на областния консултативен съвет по плодове и зеленчуци  \r\n*** \r\nВ 11.00 в Яхт клуба на Морска гара ще се състои официалното откриване на Регата Порт Варна, организирана и домакинствана от ЯК \"Кап. Георги Георгиев - Порт Варна\". \r\n*** \r\nВ 13.00 часа на 5 етаж в УМБАЛ \"Св. Марина\" - Варна ще се състои водосвет и откриване на Експертен център по муковисцидоза.  \r\n*** \r\nОт 18.00 часа на Сцена Ротонда в Драматичния театър „Стоян Бъчваров“ ще се състои премиера на книга и филм \"Руслан Райчев\". Те ще бъдат представени от режисьора Петър Райчев, син на Руслан Райчев и внук на Петър Райчев, основател на Варненската опера. \r\n*** \r\nОт 17.00 часа в палатковия лагер до крепостта \"Баба Вида\" ще се състои официалното откриване на младежкия фестивал The Bridge Fest. \r\n*** \r\nОт 08.00 часа в НЧ „ Добрич – 2017 “ ще се проведе работилница  направи си сам - правене на сапуни. \r\n*** \r\nОт 10.00 часа в Регионална библиотека „Дора Габе“, Интерактивна зала, ще се проведе Летен детски клуб „Играй и учи” - забавни игри за харесвани професии. \r\n*** \r\nОт 19.00 часа в НЧ \"Васил Левски 1861 г. \" ще се проведе \"Великденско вино\" – постановка на театър \"Елена Снежина\". \r\n*** \r\nОт 11.00 часа в Административен съд – Кюстендил ще се състои пресконференция по повод дейността на съдебната институция. \r\n*** \r\nОт 14.00 часа ще заседава постоянната комисия по здравеопазване Общински съвет – Ловеч. \r\n*** \r\nОт 13.30 часа в Регионална библиотека ,,Хр. Смирненски\" ще се състои занимание ,,Програмирай с роботчетата Finch\"  рамките на летен университет за деца. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Господа, другари, pichove и дами\". \r\n*** \r\nОт 09.00 часа в залата на Областната администрация Областният управител Здравко Димитров инициира среща, на която са поканени кметът Иван Тотев и шефовете на фирмите, които обслужват 29-те автобусни линии в Пловдив. \r\n*** \r\nВ 13.30 часа в зала 1 на Апелативния съд ще се проведе заседание по делото, образувано по протест на Окръжна прокуратура – Кърджали и по жалба на пострадалия И. С. Страните настояват за увеличаване на наказанието на подсъдимия К. А., който е осъден на 6 години лишаване от свобода и 60 000 лева и обезщетение за неимуществени вреди. Той е признат за виновен в опит за умишлено убийство. \r\n*** \r\nВ 18.00 часа пред катедралния храм „Св. Богородица“ ще бъде посрещната част от светите мощи на св. вкмца Марина – честната глава. С литийно шествие светинята ще бъде пренесена до митрополитския храм „Света Марина”, където Негово Високопреосвещенство Пловдивския митрополит Николай ще възглави  Празничната вечерня по случай храмовия празник – 17 юли.  \r\n*** \r\nОт 21.00 часа в Античния театър американската джаз сензация Лиз Райт ще изнесе симфоничен оркестър. \r\n*** \r\nОт 21.00 часа на крепостта „Туида“ край Сливен ще се състои Спектакълът „Queen. Шоуто продължава“. \r\n*** \r\nОт 11.00 часа в Община Смолян ще се проведе заключителна пресконференция за предстоящото издание на Събор на народното творчество и животновъдство „Рожен“. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Творческо ателие „Аз чета и избирам“. \r\n*** \r\nОт 10.00 часа във Филиал „Лозенец” на библиотека „Родина“, ул. „Кап. Петко Войвода“ 54, Лято в библиотеката, ще се проведат Литературни игри - творчески ателиета, филмови прожекции, спортни игри, забавни и полезни занимания. \r\n*** \r\nОт 11.30 часа в залата на четвъртия етаж на Областна администрация ще се проведе заседание на Областната епизоотична комисия. \r\n*** \r\nОт 10.30 часа областният управител на област Хасково Станислав Дечев и читалищното настоятелство на НЧ“Св.Св.Кирил и Методий“ с.Стамболийски организират читалищна среща на самодейните групи и състави за етнографски фолклор –„Заедно сме“. \r\n*** \r\nОт 10.00 часа в сградата на ОДЗ, бул. \"Славянски\" №17, ет.1, ще се проведе заседание на областния консултативен съвет по плодове и зеленчуци. \r\n*** \r\nОт 10.00 часа в зала 203 на общината ще има брифинг. \r\n*** \r\nОт 12.30 часа предстои официалната първа копка на нов търговски център в гр. Шумен. \r\n*** \r\nОт 14.30 часа в Националния пресклуб на БТА в Шумен ще се състои пресконференция на председателя на ПП АБВ Румен Петков във връзка със становище на партията за машинното гласуване и за сделката за самолетите Ф16.  \r\n*** \r\nОт 15.00 часа в заседателна зала на Областната администрация ще се проведе заседание на областния консултативен съвет по плодове и зеленчуци.", "date": "2019.07.15", "title": "Предстоящи събития в страната за 16 юли (Агенция „Фокус“)"}
{"url": "http://www.focus-news.net/news/2019/07/15/2680506/smolyan-dazhd-vali-v-oblastniya-grad-povishena-e-opasnostta-ot-padashti-kamani-po-vsichki-patishta-v-oblastta.html", "text": "Дъжд, придружен с гръмотевици, вали в Смолян и някои части на областта, съобщи за  Радио „Фокус“ – Смолян  дежурният в Областно пътно управление – Смолян. Пътните настилки са мокри и хлъзгави на места. Заради пресечения релеф на региона и валежите през последните дни е повишена опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. \r\nДвижението по път ІІІ-8683 село Арда – село Горна Арда е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път ІІІ-197 Граница Пазарджик-Доспат-Борино, в отсечката от км 41+900 (граница с област Пазарджик) до км 70+500 (село Борино), се извършва с повишено внимание, съобразно въведената временна организация на движение поради извършване на частични ремонтни дейности на асфалтовата настилка. Движението по път IІI-197 Борино – Грохотно – Девин в село Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Движението по път ІІІ-197 Борино – Тешел – Девин в село Борино се осъществява в една лента поради ремонтни работи по изграждане на водопроводна мрежа. Движението се осъществява съобразно въведената временна организация на движение. Движението по път ІIІ-863 Оряховец – Баните – Стояново се осъществява в свободната лента, съобразно въведената временна организация на движение поради машинно полагане на асфалтова смес. Движението по път IІI-864 Проглед – Пампорово се осъществява в една лента поради направа на подпорна стена на аварирал участък. Участъкът е сигнализиран с пътни знаци. Движението по път ІIІ-866 Смолян – Стойките се осъществява с повишено внимание поради полагане на хоризонтална маркировка. Движението по път ІIІ-867 Мадан – Златоград се извършва с повишено внимание поради косене и рязане на храсти. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са мокри. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.07.15", "title": "Смолян: Дъжд вали в областния град, повишена е опасността от падащи камъни по всички пътища в областта"}
{"url": "http://www.focus-news.net/news/2019/07/15/2680507/kardzhali-uvelichavaneto-na-chasovete-po-kormuvane-pravi-obuchenieto-skapo-za-kandidat-shofyorite-ot-rayona.html", "text": "Увеличаването на часовете по кормуване може да направи обучението скъпо за кандидат-шофьорите от района. Вдигане на цените за курс до 1000-1300 лв. ги прави непосилни за хората в Кърджали. Това каза за   Радио Фокус   Юри Русков, инструктор и организатор на курсове по шофиране в Кърджали. Министерството на образованието прие на 10 юли новите правила, които ще влезнат в сила от месец септември. Задължителните часове по кормуване, за да се вземе книжка, се увеличават от 31 на 42. Това ще оскъпи курса най-малко с 350 лева и се очаква да направи курсовете в Кърджали трудно постижими за обикновените хора с малки заплати. Сега курсът струва от 650 до 850 лв. „1000 лв. цена - какво ще рече това, човекът взема 400-500 лв. заплата в Кърджали и ще кара курсове за 1000 лв. или 1200-1300 лв. Не се връзват нещата. Каквото и да увеличават, просто няма накъде от това нагоре. На тези цени няма как да издържат хората. Първо, като се има предвид какво получава като заплата, не мога да си от го обясня как ще стане. Трябва да се съобразяват със социалната среда, когато правят промените“, според организаторът на курсове за водачи на МПС Юри Русков. На шофирането в извънградски условия, по магистрала и на задължително шофиране нощем се акцентува също, като на съществени умения, които ще повишат сигурността на придвижването при по-големи скорости по републиканските пътни артерии.  \r\n„В Кърджали къде да намерим магистрала, никой не ни пита. По пътя за Хасково ли ще бъде, по пътя за Маказа ли ще е, къде ще е? Ние поне малко имаме къде,  но другите области, където нямат изобщо такива пътища, какво правим?“, с основание пита инструкторът Юри Русков от Кърджали. С тези нови изисквания за обучение практиката и уменията ще имат превес над теорията, ще отпаднат вътрешните изпити. Подготовката за обучение обаче принципно не се променя, счита Юри Русков и добавя, че според него никой не се съобразява с мнението на бранша. „Само вкарват нови закони и нови изисквания. Няма как да го промениш това обучение, на човека трябва да му обърнеш сериозно внимание, ние ги спазваме тези работи. Бранша никой не го пита, вкарват всяка година по нещо ново, постоянно се променят тестове, постоянно се променят учебници. Тези, които ги печатат, си получават парите, ние само плащаме. И на бранша ще се отрази това. Но е решение на национално ниво, никой не ги пита колегите от бранша, те се вземат техните решения, правят си техните сметки“, счита инструкторът от Кърджали. Ново въведение, което също се очертава да затрудни експертите по обучение на шофьори и организаторите на курсове е отдавна въведеният в европейските страни симулатор за практически занятия на кандидат-водачите. Според организаторът на курсове за водачи Юри Русков, това не е лоша идея, но би било по-добре, ако се започне с такова обучение в училищата, още след 7-ми клас. „ За симулаторите, като идея, като вариант не е лошо. Обаче трябва да се приложи след, примерно, седми клас в учебните заведения. От просветата трябва да го приложат, като часове по безопасност и да го включат това обучение там, да накарат учебните центрове да закупуват техника. Да се просветят учениците, подрастващото поколение“, по мнението на инструкторът. Според него дори вече е късно за завършилите училище. „Няма ли тези навици изградени, то вече е опасен ученикът като участник на пътя. Сега с тези нови промени, дано да можем да се сравняваме с хората от другите страни“, каза в заключение Юри Русков, инструктор и организатор на курсове по шофиране в град Кърджали. \r\nДарина ДЕЕНИЧИНА", "date": "2019.07.15", "title": "Кърджали: Увеличаването на часовете по кормуване прави обучението скъпо за кандидат шофьорите от района"}
{"url": "http://www.focus-news.net/news/2019/07/15/2680508/kyustendil-normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта. Движението от и за граничния пункт се осъществява без проблеми, пътните настилки са сухи. Няма образували се колони от чакащи автомобили. Не са въвеждани ограничения за движението на автомобилите. \r\nВенцеслав ИЛЧЕВ", "date": "2019.07.15", "title": "Кюстендил: Нормално се извършва преминаването през ГКПП „Гюешево”"}
{"url": "http://www.focus-news.net/news/2019/07/15/2680509/pregled-na-mezhdunarodnite-novini-do-1800-chasa-agentsiya-fokus.html", "text": "Самолетът на държавният глава на Франция Еманюел Макрон кацна на международното летище в Белград, с което започна двудневното му официално посещение в страната – първото по рода си за последните 18 г., предава   Радио-телевизија Србије (РТС) . \r\nДомакинът на Макрон, сръбският президент Александър Вучич, заяви, че посещението е потвърждение на добрите отношения между двете страни и добър път за Сърбия и Франция да достигнат по-високи нива на политическо и икономическо сътрудничество. \r\nМакрон пристигна в Белград начело на делегация, допълва медията. След официалното посрещане двамата държавни глави откриха плакет, с който бе дадено началото на работата по модернизацията на летище „Никола Тесла\". \r\n***  Администрацията на президента на САЩ Доналд Тръмп въвежда нови ограничения за търсещите убежище, които влизат в страната през южната граница. Така за мигрантите, пътуващи през Централна Америка, става все по-трудно да търсят и получат закрила, когато преминават южната граница на САЩ, коментират в редакцията на американското издание  Washington Examiner . \r\nМинистерствата за вътрешна сигурност и правосъдие публикуваха ново правило, съгласно което мигрантите, които влизат в САЩ през южната граница, не могат да получат убежище, освен ако не са потърсили закрила в една от страните, през които са пътували първо. Очаква се тази мярка, опит за спиране на потока от мигранти от Централна Америка в САЩ, да влезе в сила във вторник. \r\nЗа да запазят правото си на безопасно пристигане в САЩ, правилото изисква мигрантите първо да търсят закрила в страна, която пресичат, като Мексико, Ел Салвадор или Гватемала.  \r\nМярката е в отговор на потока от мигранти, пресичащи южната граница – ситуация, която Тръмп описа като „хуманитарна и криза на сигурността“.  Демократите обвиниха президента, че прилага политики, довели до пренаселеност и опасни условия в центровете за задържане, докато републиканците призовават за преразглеждане на законите за имиграцията и убежището. \r\nТръмп се стреми да въведе правила, насочени към възпиране на мигрантите, но неговата администрация е изправена пред редица неуспехи във федералните съдилища. \r\nГлавният прокурор Уилям Бар подчерта в изявление, че администрацията на Тръмп действа в рамките на органа, определен от Конгреса за ограничаване на допустимостта за убежище. \r\n„САЩ са щедра страна, но са напълно обзети от тежестите, свързани със задържането и обработката на стотици хиляди чужденци по южната граница. Това правило ще намали възможностите за икономическите мигранти и тези, които искат да използват нашата система за убежище, за да получат достъп до САЩ, като същевременно гарантират, че никой няма да бъде изгонен от САЩ, изтезаван или преследван“.  \r\nНо подобно на другите мерки, прилагани от администрацията на Тръмп относно защитата на убежището на мигрантите, вероятно тази последна мярка ще бъде оспорена във федерален съд. \r\nНовото ограничение от администрацията на Тръмп очертава три изключения: ако мигрантът е подал молба за убежище в поне една от страните, през които е пътувал, преди да пристигне в САЩ, но му е отказана защита; ако мигрантът е бил жертва на „тежка форма“ на трафик на хора; или ако нито една от страните, през които мигрантът е пътувал, не е подписала една от трите големи международни договори, защитаващи бежанците. \r\n***  Френско-ирански академик от престижен университет в Париж е арестуван в Иран по подозрение за шпионаж, предава  AFP , като се позовава на изявление от Министерството на външните работи на европейската страна.  \r\nВ разпространения текст се уточнява, че на арестувания е отказан контакт с консулския персонал. „Франция призовава иранските власти да хвърлят светлина върху ситуацията около г-жа (Фариба) Аделха и повтаря исканията си, особено по отношение на незабавно разрешение за консулски достъп\", се казва в изявление от външнополитическото ведомство в Париж. \r\nИранските медии съобщиха, че антропологът е била арестувана по подозрение в шпионаж. \r\n***  Премиерът на югозападната ни съседка Зоран Заев покани председателите на ВМРО-ДПМНЕ, „Демократичен съюз за интеграция“ (ДСИ) и „Алианс за албанците“ на лидерска среща, насрочена за петък, 19 юли, от 14:00 часа местно време (15:00 часа българско време), предава скопската телевизия  „Сител“ . \r\nПричината за отправената покана е „евроинтеграцията“. „Срокът до октомври е кратък и времето трябва да се използва. Призовавам всички заедно да вземем важните решения“, цитира медията думите на Заев.  \r\nОчаква се след това македонският премиер да обяви срещи и с лидерите на други партии. Приоритетни теми са нов изборен кодекс с нов изборен модел, гласуването на Закона за прокуратурата и бъдещето на Специализираната прокуратура, както и постигането на консенсус за успешното преброяване на населението на Северна Македония. \r\n***  Министерството на отбраната на Турция съобщи за кацането в страната на осми самолет с компоненти на руските противовъздушни ракетни системи С-400, предава  РИА Новости . \r\n„Доставката на елементи от С-400 продължава по план\", се казва в съобщение за пресата. Колко точно самолета ще кацнат в Турция, остава неясно.  \r\nКолко въздухоплавателни средства ще се изискват не е посочено. \r\nСделката бе сключена през 2017 г. Тя задължава Русия да достави на Турция четири дивизии за два и половина милиарда долара. Анкара ще плати част от тази сума самостоятелно, а останалото ще бъде финансирано със заем от Москва. \r\n***  Иран призова европейските страни по ядреното споразумение от 2015 г. „да вземат практически, ефективни и отговорни решения\", за да запазят сделката, предава  AFP . \r\n„Ние подчертаваме, че продължаващите доброволни и основани на добра воля действия на Ислямска република Иран се коренят в принципа на реципрочност на правата и задълженията\" в ядрената сделка, се казва в изявление на Министерството на външните работи на близкоизточната страна. \r\n***  В навечерието на гласуването за кандидатурите за най-висшите постове в Брюксел, лидерът на групата на Европейската народна партия (ЕНП) Манфред Вебер сподели, че очаква Урсула фон дер Лайен да получи „ясно мнозинство“ в подкрепа на издигането й на поста председател на Европейската комисия, съобщава германският национален ежедневник  Die Frankfurter Allgemeine Zeitung . \r\nСъгласно думите на германския политик, към настоящия момент Европа се нуждае от от способност за действие и стабилност. ЕНП не желае да обсъжда „План Б\". По отношение на гласуването, Вебер подчерта, че предстои социалдемократите да покажат дали все още са проевропейска сила, а не просто опозиционен фактор. \r\nГласуването за петте ключови поста в ЕС ще се състои във вторник, 16 юли. \r\n***", "date": "2019.07.15", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/07/15/2680510/tass-es-vazobnovyava-finansovata-pomosht-za-moldova.html", "text": "Европейският съюз възобнови предоставянето на финансова помощ на молдовските власти, като съобщи за отпускането на почти 15 млн. евро на страната през следващите дни. Съответното обяви европейският комисар по разширяването и политиката за съседство Йоханес Хан на заседанието на Съвета на ЕС в Брюксел, предава  TACC . \r\n„Радвам се да обявя възобновяването на бюджетна подкрепа за Молдова: 14,54 милиона евро ще бъдат отпуснати през следващите дни\", заяви австрийският политик, като подчерта, че това решение е „ясен сигнал за подкрепата на ЕС за Молдова и нейните граждани\". \r\nЕвропейският съюз отложи първия транш от 100 млн. евро, обещан на републиката, след като молдовските съдилища отказаха да признаят резултатите от изборите на кмет на Кишинев през 2018 г., спечелени от опозиционния член Андрей Нъстасе. По-късно Брюксел поиска от правителството на републиката, наред с други неща, да засили борбата с корупцията, да определи виновните за кражбата на 1 млрд. долара от банковата система и да реформира правосъдието. Тереза Герова", "date": "2019.07.15", "title": "ТАСС: ЕС възобновява финансовата помощ за Молдова"}
{"url": "http://www.focus-news.net/news/2019/07/15/2680511/plovdiv-intenziven-e-trafikat-v-uchastaka-na-avtomagistrala-trakiya-v-oblastta.html", "text": "Интензивен е трафикът по основните направления на територията на Пловдивска област. Това съобщиха за  Радио „Фокус“ – Пловдив  от Областното пътно управление. Най-натоварено е движението в участъка на автомагистрала „Тракия“ в областта и по пътищата Пловдив-Асеновград-Смолян, Пловдив-Карлово и Пловдив-Пазарджик. Пътните настилки на територията на областта са мокри на места, но нормално проходими.  \r\nЗабранено е движението на тежкотоварни моторни превозни средства над 12 тона по пътя Поповица–Болярци. Обходният маршрут е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Забранено е движението за всички моторни превозни средства по пътя Белица-Загражден-Давидково, в участъка от км 13 до км 18. Причината за ограничението е компрометирана настилка. Ограничено е преминаването за моторни превозни средства над 5 тона по пътя Плодовитово-Първомай, в района на км 6, поради намален габарит на пътното платно на стоманения мост на река Марица. Обходният маршрут за водачите е по път Стара Загора-Поповица и път І-8 София-Пловдив-Свиленград. Повишена опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки-Здравец, също в района на проходите Козница и Стражата. Водачите трябва да бъдат особено бдителни, преминавайки по посочените пътни участъци, призовават от Областното пътно управление. \r\nТрафикът на територията на града също е интензивен към този час. Най-засилено автомобилно движение се отчита по булевардите „Цар Борис III Обединител“, „Найчо Цанов“, „Христо Ботев“, „Руски“, „Шести септември“, „Източен“ и „България, както и по входно-изходните артерии. Пътните настилки в града са мокри на места, но нормално проходими. \r\nТони МИХАЙЛОВ", "date": "2019.07.15", "title": "Пловдив: Интензивен е трафикът в участъка на автомагистрала „Тракия“ в областта"}
{"url": "http://www.focus-news.net/news/2019/07/15/2680512/kardzhali-savetnitsite-ot-gerb-othvarlyat-aktualizatsiyata-na-byudzheta-s-823-000-leva-vnesena-dnes-na-sesiya-s-dokladna-na-kmeta-hasan-azis.html", "text": "Съветниците от ГЕРБ отхвърлят актуализацията на бюджета с 823 000 лева, внесена днес на сесия с докладна на кмета Хасан Азис. Това съобщиха от пресцентъра на   ПП ГЕРБ-Кърджали  . Бюджет 2019 на община Кърджали е в размер на 63 200 000. Корекцията се налага заради надхвърляне на разходите за ремонт на уличната мрежа, текуща издръжка на администрацията, благоустройство,  спорт и др. „Принос“ има и предоставената  парична награда от 100 000 лева на ФК „Арда“. Според предложението, дефицитът ще бъде компенсиран с приходи от данък МПС /500 000/, данък недвижими имоти /200 000/ и продажби на общинско имущество /123 000/. „Не оспорваме разходите за спорт и култура, но да залагаме постъпления от половин милион лева от облагане на превозните средства е нереално, подобна събираемост е напълно непостижима, коментира председателят на групата на ГЕРБ Огнян Иванов. По думите му при усреднени нива на ставките за данък МПС от 100 лева, в община Кърджали трябва да бъдат регистрирани и данъчно задължени нови 4 000 возила, за бъдат увеличени приходите по този показател с 500 000 лева. Предлагат ни актуализация на сляпо, без реална бюджетна прогноза и в условията на финансово оздравяване, неубедително е”.", "date": "2019.07.15", "title": "Кърджали: Съветниците от ГЕРБ отхвърлят актуализацията на бюджета с 823 000 лева, внесена днес на сесия с докладна на кмета Хасан Азис"}
{"url": "http://www.focus-news.net/news/2019/07/15/2680513/desislava-bozhidarova-rim-vidin-ot-dnes-do-sryada-sa-goreshtnitsite.html", "text": "От днес  до сряда са горещниците , каза за  Радио „Фокус“ – Видин  Десислова Божидарова, етнограф в Регионалния исторически музей във Видин.Тя посочи, в народния бит се вярва, че  съществуват три най-горещи дни през лятото, които народът е нарекъл с общото име горещници. .Тези три дни са свързани и с християнския календар – 15 , 16, 17 юли – св. Кирик и Юлита, св. Атиноген, св. Марина. „В първия ден на горещниците 15 юли огънят се гаси във всички къщи и на  17 юли се запалва отново“, обясни Десислава Божидарова. Според народния календар дните 15,16 и 17 юли са дните, в които слънцето най-силно пече и има най-голяма опасност от пожари. „Народът ни вярва, че каквото и да се работи през тези дни ще се запали и изгори и за това през тези дни е забранена всякаква работа. Все още в някои села на Видинския регион възрастните жени спазват това поверие и не работят“,допълни етнографът. Горещниците се почитат от всички, които работят с огън – хлебари, ковачи. Огънят се почита като добро начало и лоша стихия. В  Северозапада се извършва и ритуално къпане на болни и здрави хора в лековити ( минерални ) води. Цикълът на летните празници, свързани с предпазване от градушка и гръм, завършва с деня на св. Пророк Илия – Илинден, който се чества на 20 юли по нов стил. \r\nАнна ЛОЗАНОВА", "date": "2019.07.15", "title": "Десислава Божидарова, РИМ-Видин: От днес  до сряда са горещниците"}
{"url": "http://www.focus-news.net/news/2019/07/15/2680514/gd-granichna-politsiya-intenziven-e-trafikat-za-leki-i-tovarni-avtomobili-v-dvete-posoki-na-gkpp-kalotina-makaza-kulata-i-dunav-most-1-i-2.html", "text": "Интензивен е трафикът за леки и товарни автомобили в двете посоки на ГКПП „Калотина“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Интензивен е на изход за товарни автомобили на ГКПП „Капитан Андреево“. На „Дуранкулак“, „Кардам“ и „Силистра“ трафикът е интензивен на вход за леки автомобили. На границата със Северна Македония трафикът е нормален на всички гранични контролно-пропускателни пунктове.", "date": "2019.07.15", "title": "ГД „Гранична полиция“: Интензивен е трафикът за леки и товарни автомобили в двете посоки на ГКПП „Калотина“, „Маказа“, „Кулата“ и „Дунав мост 1 и 2“"}
{"url": "http://www.focus-news.net/news/2019/07/15/2680515/babh-potvardi-novo-ognishte-na-afrikanska-chuma-pri-domashni-svine-za-parvi-pat-v-oblast-vratsa.html", "text": "Потвърди се огнище на африканска чума при домашни свине в нерегистрирано лично стопанство, в което се отглеждат 4 свине, в град Мизия, община Мизия, област Враца. Това съобщиха от пресцентъра на  БАБХ . Сигналът за повишена заболеваемост е постъпил в Областната дирекция по безопасност на храните-Враца от регистриран ветеринарен лекар. Взетите проби от свинете са потвърдени като положителни за вируса на Африканска чума по свинете (АЧС), днес, 15 юли. Това е първият случай на домашни свине с положителни проби в областта. В рамките на активния надзор в област Плевен, АЧС бе потвърдено и в лично стопанство в село Дъбован, община Гулянци, област Плевен. Създадени са зони на рестрикция (3 км предпазна и 10 км надзорна зони), в които са наложени мерки за контрол и ликвидиране на АЧС. Предстои принудителното умъртвяване по хуманен начин и обезвреждането на всички домашни свине в 3 км предпазна зона при спазване на изискванията на Наредба № 22 за намаляване до минимум страданията на животните по време на клане или умъртвяване.  \r\nСтартира засилен клиничен и лабораторен надзор в създадените зони на ограничение. Клинични прегледи и лабораторен надзор ще бъдат извършени в населените места, попадащи в 10-километровата надзорна зона. Потвърден е и нов случай при дива свиня, в землището на село Дуранкулак, община Шабла, област Добрич. Пробата е взета от намерена умряла, вследствие на пътнотранспортно произшествие, дива свиня. Всички проби са изследвани в Националната референтна лаборатория към Националния диагностичен научноизследователски ветеринарномедицински институт в София. БАБХ отново напомня, че е от съществено значение стопаните да спазват правилата за превенция на заболяването. Всички случаи на болни и умрели свине трябва да бъдат докладвани незабавно. АЧС е заболяване с потенциал на бързо разпространение, вирусът е изключително устойчив в околната среда, като фактор за разпространението му, освен заразени свине, са и замърсени свинско месо и продукти, транспортни средства, оборудване и др.", "date": "2019.07.15", "title": "БАБХ:  Потвърди ново огнище на африканска чума при домашни свине за първи път в област Враца"}
{"url": "http://www.focus-news.net/news/2019/07/15/2680516/shumen-osem-pitaniya-sa-vklyucheni-v-dnevniya-red-na-predstoyashtoto-zasedanie-na-obshtinskiya-savet.html", "text": "Осем питания са включени в дневния ред на предстоящото заседание на Общинския съвет в Шумен, стана ясно по време на проведения Консултативен съвет в Общината, предаде репортер на  Радио „Фокус“-Шумен . Питанията касаят незаконни постройки в кв. „Еверест“ и кв. „Бялата пръст“, състояние на улици и улично осветление, обезопасяване на недостроена сграда, в центъра на Шумен, ползване на общински нежилищен имот - обект „Сладкарница“ в сградата на Младежкия дом.  \r\nИнж. Иван Йонков, съветник от БСП внася две питания - относно рискове за изпълнение на проектите във водния сектор на Община Шумен и за извършвани адресни регистрации през 2018 година и до 27 април на 2019 година. „Имам информация, че към проекта за пречиствателна станция за питейни води, подмяната на довеждащия водопровод и като цяло проекта за водния цикъл, който трябва да се реализира, има 142 забележки, на които все още не е даден отговор. Има ли риск за този проект или няма, искаме чрез кмета и през асоциацията по ВиК да получим официална информацияза състянието на тои проект“, обясни инж. Йонков. „Второто питане е по повод на няколко срещи по селата, където хората са притеснени, че има опити за регистрация на външни лица с временен или постоянен адрес и оттам опасения, че може да се промени вотът наесен. Кметът може да инициира комисия, която всяка година може да проверява тези регистрации и евентуално да предприема мерки, ако има нарушения. Става дума за рутинна провера, тя е по закона за гражданската администрация, където кметът има право по своя инициатива да назначава всяка година комисия“, обясни инж. Йонков.  \r\nОбщинските съветници трябва да гласуват избора на съдебни заседатели към Районен съд-Шумен, както и текущи промени по прихода и разхода мв бюджета на Общината. Председателят на Общинския съвет проф. Борислав Беджев посочи, че продължава работата по Наредбите за управление на отпадъците на територията на община Шумен и тази за разкопаване на тротоари. „И двете наредби бяха атакувани от прокурор. По наредбата за управление на отпадъци администрацията внася атакуваните текстове в правноиздържан вид, а относно Наредбата за реда и условията за извършване на разкопаване на тротоари ще припомня, че внасянето на депозити от фирмите, които извършват разкопаване не представлява цена на услугат. Мярката е дисиплинираща, защото се нагледахме на много случаи, когато фирма разкопава и след това небрежно попълва траншеите или изобщо не го прави. Ще бъде предложено и създаване на еднолично дружество с ограничена отговорност „Шуменбус“ ЕООД. Разполагането с общинска фирма за градски транспорт, е условие, което ще позволи Общината да получи евросредства по ОП „Околна среда“.  \r\n34 точки са включени в дневния ред на предстоящата общинска сесия. Тя ще се проведе от 9.00 часа на 25 юли. \r\nИвеина ИВАНОВА", "date": "2019.07.15", "title": "Шумен: Осем питания са включени в дневния ред на предстоящото заседание на Общинския съвет"}
{"url": "http://www.focus-news.net/news/2019/07/15/2680517/kardzhali-nad-350-mladezhi-ot-oblast-kardzhali-sa-vzeli-uchastie-v-izneseni-obucheniya-v-ramkite-na-proekta-mladezhko-prezarezhdane-2-po-programa-erazam.html", "text": "Над 350 младежи от област Кърджали са взели участие в изнесени обучения в рамките на проекта  “Младежко презареждане 2” по Програма “Еразъм+“. Това съобщиха от пресцентъра на  Областна администрация-Кърджали . Основните дейности са били фокусирани върху гражданската активност,  младежкото  участие в обществения живот, кариерното развитие, европейските ценности и политиката. Дискусиите бяха обвързани с практически занятия, в които всеки участник имаше възможност да развие и защити в дебат своя собствена гледна точка по отношение на младежките потребности в обсега на политическите решения, стана ясно на заключителната конференция, на която ръководителят на проекта Веселина Юрукова и координаторът Марина Димова презентираха постигнатите резултати. Откроена бе темата за баланса между личните свободи и правото на гражданско участие в политическите процеси, която е изключително важна за самостоятелното развитие на младите хора. На форума са били представени акценти от индивидуални разработки на участниците, които ще бъдат включени в специално издание \"Наръчник на младия гражданин\". Всички участници са получили сертификат “Youthpass”, който се признава като образователен опит в неформалното обучение.", "date": "2019.07.15", "title": "Кърджали: Над 350 младежи от област Кърджали са взели участие в изнесени обучения в рамките на проекта  “Младежко презареждане 2” по Програма “Еразъм+“"}
{"url": "http://www.focus-news.net/news/2019/07/15/2680518/ministar-kiril-ananiev-tselta-na-noviya-zdraven-model-e-patsientite-da-imat-pravo-na-izbor-koy-da-upravlyava-tehnite-zdravnoosiguritelni-vnoski.html", "text": "Конструкцията на Националната здравноосигурителна каса започна да се задъхва – появиха се много пробойни и започнаха да изтичат голям обем средства по нерегламентирани начини. Така аргументира здравният министър Кирил Ананиев премахването на монопола на НЗОК в предаването „Лице в лице” по  БТВ . По думите му здравеопазването е сложна система, в която има публично-частни интереси, а държавата я интересува интересът на пациентите. „Никой не е доволен, нито пациентите, нито хората, които работят в системата, нито аз като министър на здравеопазването. Дошло е времето, даже сме закъснели, за промяна на модела”, каза Ананиев и допълни, че реформата ще помогне за изграждането на Националната здравна информационна система – електронното здравеопазване. Ананиев обясни, че целта на новия здравен модел е пациентите да имат право на избор – кой да управлява техните здравноосигурителни вноски. „Искаме всеки български гражданин да преценява сам къде ще получи най-доброто лечение на територията на страната. Пациентът трябва да бъде напълно информиран за видовете медицински дейности и техните цени”, каза още ресорният министър. \r\nМинистърът на здравеопазването уточни, че новият модел трябва да осигури контрол върху качеството на лечебната дейност. Той допълни, че частните фондове трябва да са финансово устойчиви, но са разработени и модели за евентуален фалит. \r\n„Ние предлагаме демонополизация на НЗОК, което означава, че Здравната каса ще се конкурира на равни начела с частните здравни фондове. Със законови промени, ние ще създадем възможност НЗОК да извършва доброволно застраховане, за да бъде конкурентоспособна на частните”, обясни здравният министър. \r\nСпоред Ананиев, реформата ще даде възможност пациентите да получат по-качествено здравеопазване на по-ниска цена. \r\n„Избор ще имат не само тези, които се осигуряват от работодателите им, а и тези, които се осигуряват от държавата – държавните чиновници, пенсионерите, децата”, заяви Ананиев и отхвърли твърдението, че държавата не е стриктен платец на здравни осигуровки. \r\nЗдравният министър заяви, че дебатът по реформата ще започне в Народното събрание в началото на 2020 г.", "date": "2019.07.15", "title": "Министър Кирил Ананиев: Целта на новия здравен модел е пациентите да имат право на избор кой да управлява техните здравноосигурителни вноски"}
{"url": "http://www.focus-news.net/news/2019/07/15/2680519/nimh-utre-shte-ima-prevalyavaniya-ot-dazhd-na-poveche-mesta-v-yuzhna-balgariya-a-v-rilo-rodopskata-oblast-kolichestvata-na-valezha-shte-sa-znachitelni.html", "text": "През нощта облачността ще е разкъсана до предимно ясно, почти без валежи. Вятърът в повечето райони ще стихне. До сутринта на места ще се образуват краткотрайни мъгли. \r\nУтре до обяд облачността ще е разкъсана, предимно висока. Около и след обяд ще се развива купеста и купесто-дъждовна. Ще има превалявания от дъжд, на повече места в Южна България. На места в Рило-Родопската област количествата на валежа ще са значителни. Ще духа слаб североизточен вятър. Остава хладно за сезона, с максимални температури между 22° и 27°. Атмосферното налягане ще се задържи по-ниско от средното за месеца. Това съобщи за  Агенция „Фокус”  дежурният синоптик Георги Цеков от  Националния институт по метеорология и хидрология (НИМХ) .  \r\nНад Черноморието в сутрешните часове ще е предимно слънчево. Около и след обяд облачността ще се увеличи и на места ще превали. Ще духа слаб до умерен вятър от север, след обяд от североизток. Максималните температури ще са между 23° и 26°, близки до температурата на морската вода. Вълнението на морето ще е 2 бала. \r\nНад планините ще е предимно облачно. Около и след обяд ще има валежи от дъжд, по-интензивни в Рило-Родопската област.  Ще духа до умерен северен вятър. Максимална температура на 1200 метра около 16°, на 2000 метра - около 9°. \r\nПрез следващите дни вероятността за валежи значително ще намалее. Ще преобладава слънчево време, с купеста облачност в следобедните часове. Главно в планинските райони ще се развиват отделни купесто-дъждовни облаци, от които ще има краткотрайни валежи с гръмотевици. Вятърът ще бъде с източна компонента, предимно слаб. Температурите ще се повишават и максималните в петък ще бъдат между 28° и 33°.", "date": "2019.07.15", "title": "НИМХ: Утре ще има превалявания от дъжд, на повече места в Южна България, а в Рило-Родопската област количествата на валежа ще са значителни"}
{"url": "http://www.focus-news.net/news/2019/07/15/2680520/rts-sarbiya-v-hod-e-sreshtata-makron-vuchich.html", "text": "В Белград е в ход срещата между държавния глава на западната ни съседка Александър Вучич и президента на Франция Еманюел Макрон, който е на двудневно официално посещение в страната, предава   Радио-телевизија Србије (РТС) . \r\nМакрон бе посрещнат с военни почести, след което прозвучаха химните на двете страни. Преди разговора си с Вучич френският президент подчерта, че е дошъл в Сърбия, за да „открием нова страница в нашите отношения, искаме ново партньорство със Сърбия“.  Тереза Герова", "date": "2019.07.15", "title": "РТС (Сърбия): В ход е срещата Макрон-Вучич"}
{"url": "http://www.focus-news.net/news/2019/07/15/2680521/sport-sadiyska-brigada-ot-moldova-shte-rakovodi-macha-levski-ruzhomberok.html", "text": "Съдийска бригада от Молдова ще ръководи реванша от първия предварителен кръг в Лига Европа между Левски и Ружомберок. Главен съдия на двубоя ще бъде Ваецеслав Банари, а негови помощници - Виктор Мардари и Димитру Чобану. Четвърти арбитър ще бъде Генади Сиденко, който също е от Молдова.  \r\nВ първия двубой Левски се наложи с 2:0 като гост. Ответният мач на „Герена\" ще се играе при „закрити врата\" в четвъртък  от 19:30 часа.", "date": "2019.07.15", "title": "Спорт: Съдийска бригада от Молдова ще ръководи мача Левски-Ружомберок"}
{"url": "http://www.focus-news.net/news/2019/07/15/2680522/inzh-ivan-yonkov-obshtinski-savetnik-golemiyat-problem-e-che-kam-dneshna-data-nyamame-dogovor-za-finansirane-ot-mosv-na-proekta-voden-tsikal-za-oblast-shumen.html", "text": "Към проекта „Воден цикъл“ за област Шумен има 142 забележки, на които до петък миналата седмица не беше отговорено, каза по време на днешния Консултативен съвет инж. Иван Йонков, общински съветник от БСП, предаде репортер на  Радио „Фокус“ - Шумен . „Голяма част от тях не са точно към ВиК, а към други институции. Нямаме информация кога ще бъде отговорено на тези забележки, те чисто технически ли са или има риск за проекта и той да не бъде финансиран. На практика до декември следващата година е крайният срок за кандидатстване с каквито и да било проекти по програмата. Би трябвало вече те и да са започнали, а ние още нямаме финансиране“, коментира инж. Йонков. По думите му, вече месеци се мълчи и по въпроса работи ли някои по т.нар. санитарно- охранителна зона или не работи. „Без нейното учредяване и изпълнение поне на основна част от предвидените мерки, дори и да се изгради, санитарно- охранителната зона официално няма да влезе в експлоатация“, посочи инж. Йонков. Той отбеляза, че има неяснота и  дали с оглед на настоящото финансово положение на ВиК, ще има институция, която да му предостави заем за съфинансиране, който е от порядъка на  13 милиона лева. „Всичко това и провалената сесия преди месец, на която се надявахме да получим отговори на тези и други въпроси, ме принуди чрез кмета и през асоциацията по ВиК, да потърсим отговор и официална информация“, заяви инж. Йонков. На предстоящата сесия на Общински съвет- Шумен на 25 юли, инж. Иван Йонков внася питане относно рисковете за изпълнение на проектите във водния сектор на община Шумен. \r\nИвелина ИВАНОВА", "date": "2019.07.15", "title": "Инж. Иван Йонков, общински съветник: Големият проблем е, че към днешна дата нямаме договор за финансиране от МОСВ на проекта „Воден цикъл“ за област Шумен"}
{"url": "http://www.focus-news.net/news/2019/07/15/2680523/berliner-morgenpost-ursula-fon-der-layen-podava-ostavka-ot-posta-ministar-na-otbranata-na-frg.html", "text": "В сряда, 17 юли, Урсула фон дер Лайен (ХДС) ще подаде оставка от поста министър на отбраната на ФРГ, съобщава вестник  Berliner Morgenpost ,  като се позовава на нейно съобщение в социалната мрежа „Туитър“. \r\n„Искам утре да спечеля доверието на Европейския парламент. Независимо от изхода от гласуването обаче, в сряда ще подам оставка като министър на отбраната“, гласи постът на германския политик. \r\nГласуването на кандидатурата й за поста председател на Европейската комисия ще се проведе във вторник. Тереза Герова", "date": "2019.07.15", "title": "Berliner Morgenpost: Урсула фон дер Лайен подава оставка от поста министър на отбраната на ФРГ"}
{"url": "http://www.focus-news.net/news/2019/07/15/2680524/kazanlak-za-parvi-pat-tova-lyato-kazanlachani-imat-vazmozhnost-da-zaemat-knigi-ot-chetirite-kashtichki-na-otkrito-v-park-rozarium.html", "text": "За първи път това лято казанлъчани имат възможност да заемат книги от четирите къщички в парк „ Розариум”, които бяха открити по проект „ Библиотека на открито“, каза за  Радио „ Фокус”  директорът на Общинска библиотека „ Искра” Анна Кожухарова. Тя поясни, че проектът е съвместен на Младежки център за развитие „ Взаимопомощ“ и библиотеката. Той е финансиран от „Младежка банка“ към Обществен дарителски фонд - Стара Загора.  \r\nКнигите за къщичките са осигурени от Библиотека „ Искра“. Директорът Анна Кожухарова  подчерта, че чрез къщичките се реализира една от идеите на библиотеката в Казанлък – да разшири периметъра на четенето, да изнесе четенето извън сградата на библиотеката: „ Имаме и опит в това отношение. Все още казанлъчани помнят нашите летни читални, които са прототип на тези къщички в парк „ Розариум“. Малките свободни библиотеки са известни в целия свят и проучвайки тенденциите в библиотечното дело, ние решихме да ги приложим , като на територията на Казанлък, да поставим къщички за книги, които са територия не само на библиотеката, но и на гражданите, по няколко направления.” \r\nКазанлъчани имат възможност в удобна за тях атмосфера, разхождайки се или почивайки си в парка, да ползват книгите от къщичките, които са свободни за достъп, да вземат книга, да почетат или да разгледат списание и след това да ги върнат, и ако желаят да се включат в инициативата, като оставят свои екземпляри – книги, списания или други подходящи четива.  \r\nКъщичките се наблюдават от доброволци на Младежки център за развитие „ Взаимопомощ“, които ги попълват с литература.  \r\nИдеята за къщичките е на трима доброволци от младежкото сдружение. Амбициите на инициаторите са да бъде разширена деята, като такива къщички ще бъдат сложени и в парк „ Тюлбето“, и в дворните пространства на училища и детски градини. \r\nСлавяна ГАЙДАРОВА", "date": "2019.07.15", "title": "Казанлък: За първи път това лято казанлъчани имат възможност да заемат книги от четирите къщички на открито в парк „ Розариум”"}
{"url": "http://www.focus-news.net/news/2019/07/15/2680525/ministar-danail-kirilov-se-sreshtna-s-d-r-helmut-palder-bivsh-rakovoden-ministerski-savetnik-v-bavarskoto-darzhavno-ministerstvo.html", "text": "Министърът на правосъдието Данаил Кирилов се срещна с д-р Хелмут Палдер, бивш ръководен министерски съветник в Баварското държавно министерство. Това съобщиха от пресцентъра на  Министерството на правосъдието .  \r\nМинистър Кирилов запозна изтъкнатия юрист с предложенията за законови промени, свързани с провеждане на разследвания срещу главния прокурор и председателите на Върховния касационен и Върховният административен съд. От своя страна д-р Палдер сподели баварския опит при разследванията срещу съдии и прокурори за престъпления по служба или при съмнения за корупционни практики. \r\nМинистър Кирилов информира госта и за проекта за изграждане на пилотен затвор край с. Самораново. Към новия затвор е предвидено и изграждането на обучителен център за служители на Главна дирекция „Изпълнение на наказанията“. В тази връзка министърът и гостът му се договориха за бъдещо сътрудничество при обучение на служители в пенетенциарната система, както и за продължаване на доброто сътрудничество, в което България и Германия имат дългогодишни традиции.", "date": "2019.07.15", "title": "Министър Данаил Кирилов се срещна с д-р Хелмут Палдер, бивш ръководен министерски съветник в Баварското държавно министерство."}
{"url": "http://www.focus-news.net/news/2019/07/15/2680526/montana-zapochva-prebroyavane-na-prasetata-v-lichnite-stopanstva-na-horata-v-oblastta.html", "text": "Започва преброяване на  прасетата в личните стопанства на хората в област Монтана, съобщиха за  Радио „Фокус“ – Видин  от областната управа. Преброяването ще се проведе до 27 юли, като контрола е поверен на кметовете на населените места.  Информацията ще бъде предоставена на областната управd.  Това е една от мерките за недопускане разпространението на болестта Африканска чума по свинете в региона. Издадена е заповед за преброяване на прасетата в задния двор от областният управител на Росен Белчев. Повечето от прасетата в т. н. „заден двор” не са регистрирани в БАБХ,  и ако трябва да бъдат евтаназирани,  собствениците  им няма да получат обезщетение. Въведени са мерки, ограничаващи търговията с  прасета, както и граничния контрол, особено с Румъния, откъдето най-вероятно е пренесен вирусът. 50 лв. ще получава занапред всеки ловец, отстрелял глиган. Около 3 500 са  дивите  прасета в региона. Броят им ежегодно нараства. Камера в Балкана над  Вършец записала тази пролет група от 10  майки с 51 малки  прасенца.Имунитет на дивите свине е много по-висок от този на домашните, а динамиката на придвижването им  – висока. Те могат да изминат до 35 км за ден и това  е  една от заплахите за разпространение на заразата.Вирусът на африканската чума по прасетата  не е опасен за хората, но е устойчив и може да бъде пренесен с дреха, обувки, опаковка на храна и др.", "date": "2019.07.15", "title": "Монтана: Започва преброяване на  прасетата в личните стопанства на хората в областта"}
{"url": "http://www.focus-news.net/news/2019/07/15/2680527/dots-nikolay-tsonkov-bsp-politichesko-vmeshatelstvo-i-grubo-narushavane-na-zakonodatelstvoto-ot-strana-na-gerb-e-podmyanata-na-sadarzhanieto-v-uchebnitsite-po-istoriya.html", "text": "Политическо вмешателство и грубо нарушаване на законодателството от страна на управляващата партия ГЕРБ е подмяната на съдържанието в учебниците по история. Това каза за предаването „Софийска трибуна“ по  Радио „Фокус“  доц. Николай Цонков – народен представител от \"БСП за България\" и член на Комисията по образованието и науката. „В учебниците по история трябва да има една истина трябва и тя е свързана с работата на историците като професионалисти в тази област. Историята никога не трябва да се спекулира и да се манипулира, още повече да се политизира. В последните седмици обаче виждаме, че управляващите опитват да го правят, защото историята обикновено обслужва управляващите в конкретния исторически момент. Историческото минало е важно, за да можем да вземем правилните решения за бъдещето си, затова темата с учебниците по история е много чувствителна. Трябва детайлно, внимателно и с дълбок анализ да се подходи към нея“, обясни той. Това обаче не се случва от страна на Министерството на образованието и науката, уточни доц. Цонков, като посочи няколко появили се проблеми по темата. „На първо място е идеологизираното и политизирането на учебниците. Имаме факти, които трябва да се поднесат по подходящ начин на учениците и те сами да направят необходимите заключения за един или друг период от историята на България. На второ място става дума за политическа цензура – ограничава се свободата на словото и възможността на научната мисъл да свърши своята работа, да търси историческите факти и да ги интерпретира по най-правилния начин. Оказва се, че Министерството на образованието и науката, в лицето на министъра на образованието Красимир Вълчев, нарушава всички нормативни документи и законодателството в България. След като е минала цялата процедура за възлагане на написване на учебниците се минава към редакция в издателството, рецензиране, съгласуване с БАН, търсене на мнението на учителите и академичната общност. Комисията, назначена от министъра, констатира само технически грешки, а не пропуски в съдържанието. Образователният министър нарушава цялата тази процедура с възлагането на пренаписване на учебниците за периода 1945-1989 година“, отбеляза народният представител от БСП. Според него се цели създаването на определен тип нагласи в обществото, свързани с насаждане на антикомунизъм. „Отново се върна тази тема, която бяхме забравили. Виждаме я преди местните избори, очевидно, за да обслужи определени политически партии, най-вече в десния спектър на политическото пространство“, обясни той. По думите му някои от политиците си позволяват да поставят под въпрос компетентността, научното търсене и работата на творческите колективи в лицето на академичната общност. Доц. Николай Цонков припомни настояването на БСП от 2016 година за прецизирането на историята на България и за обективно представяне на всички периоди от българската история. По думите му това обаче не се случва. „Ние ще се борим за свобода на научното търсене в академичната общност, свобода на учителите да изразяват обективно историческото минало, свобода на издателствата да изготвят по най-адекватния начин и учебниците по история през призмата на учебните програми. Няма причина за преработване на учебници, които вече са минали през цялата система, освен политическото вмешателство от страна на десни политици, добави доц. Цонков.  \r\nВеселка ИВАНОВА", "date": "2019.07.15", "title": "Доц. Николай Цонков, БСП: Политическо вмешателство и грубо нарушаване на законодателството от страна на ГЕРБ е подмяната на съдържанието в учебниците по история"}
{"url": "http://www.focus-news.net/news/2019/07/15/2680528/predstoyashti-mezhdunarodni-sabitiya-za-16-yuli-agentsiya-fokus.html", "text": "Гласуване за кандидатите за ключовите постове в ЕС. \r\n***   Възобновява се процесът срещу прокюрдския лидер Селахатин Демирташ.  \r\n***  Канцлерът на ФРГ Ангела Меркел приема за среща премиера на Молдова Мая Санду. \r\n***   Продължава посещението на държавния глава на Франция Еманюел Макрон. \r\n***   Церемония за отбелязване на половинвековната годишнина от кацането \"Аполо 11\" на Луната. \r\n***", "date": "2019.07.15", "title": "Предстоящи международни събития за 16 юли (Агенция \"Фокус\")"}
{"url": "http://www.focus-news.net/news/2019/07/15/2680529/varna-do-kraya-na-sedmitsata-se-kandidatstva-za-nezaetite-mesta-v-detskite-gradini.html", "text": "От днес до края на седмицата, родителите могат да кандидатстват за детска градина, за децата родени през 2016 г., както и  за останалите възрастови групи. По данни от електронния регистър за първа група (2016г.) има обявени 187 незаети места във всички райони, съобщават от дирекция „Образование и младежки дейности“ към  Общината . \r\nВ район „Одесос“ има 39 места – в ДГ №3 „Звездичка“, ДГ №6 „Палечко“, ДГ №5“Слънчо“, ДГ №7 „А. С. Пушкин“ и ДГ № „Щастливо детство“. В район „Приморски“ има незаети 11 места в различни детски градини. За район „Младост“ са обявени за набор 2016 г. 52 незаети места, в район „Вл. Варненчик“ – 35 места, кв. „Аспарухово“ – 32 незаети места.  Свободни места има и в селата.", "date": "2019.07.15", "title": "Варна: До края на седмицата се кандидатства за незаетите места в детските градини"}
{"url": "http://www.focus-news.net/news/2019/07/15/2680530/afp-italianskite-vlasti-izzeha-raketi-ot-kraynodesni-simpatizanti.html", "text": "Италианската полиция е иззела оръжие, включително ракета въздух-въздух, в рамките на акция срещу на крайнодесни екстремистки групировки, предава  AFP .  \r\nПри операцията, проведена срещу италианци в няколко различни града, е конфискувана и неонацистката пропаганда. Те са заподозрени в подпомагане на проруски бунтовници, воюващи с украински войски в Донбас. \r\n\"По време на операцията е иззета ракета „въздух-въздух \"в перфектно оперативно състояние и използвана от армията на Катар\", се казва в изявление на полицията. \r\nОсвен ракетата „Матра“, при акцията е разкрито скривалище на оръжия, включително „последно поколение“ автоматични пушки и ракетни установки. \r\nПолицията арестува трима души, в това число 50-годишният Фабио Дел Бергиоло, бивш кандидат за неофашистката партия „Форза Нуова“. \r\nДругите двама арестувани са 42-годишен швейцарец и 51-годишен италианец, арестуван близо до летище Форли по подозрение, че се опитва да продаде ракетата. \r\n„Имаме някаква представа за това, за какво може да бъде използвано конфискуваното оборудване, но няма да спекулираме\", заяви комисарят от полицията в Торино Джузепе Де Матеис. \r\nПрез последните седмици полицията е извършила няколко акции срещу крайнодесните симпатизанти около Торино. Последната, на 9 юли, доведе до арестуването на Фабио Карло Д'Алия, обвинен в защита на фашизма и укриването на оръжия. Тереза Герова", "date": "2019.07.15", "title": "AFP: Италианските власти иззеха ракети от крайнодесни симпатизанти"}
{"url": "http://www.focus-news.net/news/2019/07/15/2680531/boyan-magdalinchev-vss-ne-e-okonchatelno-reshenieto-na-ministara-na-pravosadieto-da-ne-izdiga-kandidatura-za-glaven-prokuror.html", "text": "Не е окончателно решението на министъра на правосъдието да не издига кандидатура за главен прокурор. Това каза за обзорното предаване  „Това е България“  на  Радио „Фокус“  представляващият Висшия съдебен съвет Боян Магдалинчев във връзка с откриването на процедура за избор на главен прокурор. Според него изявлението на министъра е направено доста време преди откриването на процедурата. Той отбеляза, че изказването на ресорния министър е било направено само дни след встъпването му в длъжност, като допълни, че не се знае, дали е той действал емоционално или твърде много е обмислял решението си на толкова ранен етап. Ако министърът на правосъдието издигне кандидатура, заедно с тези на Прокурорската колегия, те биха станали 4. „В Закона за съдебната власт са предвидени възможности за издигане на кандидатури от най-малко трима членове на Прокурорската колегия на ВСС и министърът на правосъдието. 3 номинации могат да направят членовете на прокурорската колегия и една - министърът, ако реши да направи – 4 кандидатури биха могли като хипотетичен вариант да се случат. Друг е въпросът,  дали ще се възползват всичките членове на прокурорската колегия от възможността, която им предоставя Законът за съдебната власт“, обясни представляващият ВСС. Боян Магдалинчев допълни, че след като бъдат издигнати кандидатите, проверката на цялата документация минава през Комисиите по атестация и професионална етика към Прокурорската колегия, като по този начин се проверява редовността на документите, заложени в Закона за съдебната власт, като и професионалните и етичните качества. Това са законовите гаранции, за да се провери дали кандидатите отговарят на изискванията за длъжността“, обобщи Боян Магдалинчев. \r\nЦоня СЪБЧЕВА", "date": "2019.07.15", "title": "Боян Магдалинчев, ВСС: Не е окончателно решението на министъра на правосъдието да не издига кандидатура за главен прокурор"}
{"url": "http://www.focus-news.net/news/2019/07/15/2680532/nikolay-nikolov-bsp-prezastroyavaneto-e-nay-golemiyat-problem-v-krasno-selo-betonnata-sivota-v-rayona-ne-se-haresva-na-nikogo.html", "text": "Презастрояването е най-големият проблем в Красно село, бетонната сивота в района не се харесва на никого. Това каза за предаването „Софийска трибуна“ по  Радио „Фокус“  Николай Николов - общински съветник от БСП в Столичния общински съвет /СОС/, председател на Организацията на левицата в район Красно село и кандидат за районен кмет. „През последните няколко години изникват нови „китайски“ стени, кооперации и блокове. Те може лесно да се видят по „Цар Борис III“, например. Добрата новина от преди две седмици е, че е спрян единият от небостъргачите в кв. „Борово“ на бул. „България“. Красноселци могат да си отдъхнат поне в тази част“, обясни той. Друга наболяла тема за Красно село е зелената зона за паркиране, каза още Николов. „Въвеждането на зелената зона не е решение на проблема с паркирането. Тя просто го измества в следващия квартал, където не е въведена такава зона. Това вече става около Общинския културен институт – Красно село. В момента там се препаркира и пренаселва от коли, изгонени от зелената зона в „Кривата река“, отбеляза той. Според него е необходимо пренасочване на финансовия ресурс. “Парите, които се заделят от зелената зона, могат да се изразходват за заглушители на трамвайните линии и да се насочва към облагородяването на инфраструктурата на района Красно село“, уточни Николай Николов. Той каза още, че предстои изграждането на видеонаблюдение на района. „Ща настоявам да бъдат сложени камери на конфликтните точки – на кръстовищата, при зелените площи и на местата, където има концентрация на престъпност“, обясни общинският съветник от БСП. Като кандидат за кмет на районен Красно село, Николай Николов заяви, че всички обществени обсъждания трябва да се провеждат след работно време, за да могат да присъстват повече хора. „Искам да чуя проблемите и да има взаимна връзка. Зарекъл съм се да направя това, което районният кмет не направи – да изготвям отчет на всеки шест месеца за това, което е направено и какви са причините за всичко ненаправено“, заяви той. Гласът на красноселци трябва да бъде чут, добави Николай Николов.  \r\nВеселка ИВАНОВА", "date": "2019.07.15", "title": "Николай Николов, БСП: Презастрояването е най-големият проблем в Красно село, бетонната сивота в района не се харесва на никого"}
{"url": "http://www.focus-news.net/news/2019/07/15/2680533/rossiyskaya-gazeta-turchinov-zaplashva-krimskiya-most-s-neptun.html", "text": "Украински крилати ракети „Нептун\" може „в рамките на няколко минути\" да съборят Керченския мост – или поне според бившия секретар на Съвета за национална сигурност и отбрана на Украйна Александър Tурчинов, отбелязва вестник  „Российская газета“ . \r\nОсвен това, според Турчинов, новите ракети са способни да унищожат корабите на руския флот в Черно и Азовско море, както и в пристанищата, допълват от редакцията. \r\nВ същото време руските политици и военни експерти многократно отбелязват, че военната мощ на Украйна е силно преувеличена, а украинските военноморски сили не могат да окажат влияние върху Русия, защото за тях подобен сблъсък би означавал крах. Такова е мнението на бившия командир на Балтийския флот на ВМС на Русия Владимир Валуев и на заместник-председателя на международния комитет на Съвета на Федерацията, Владимир Джабаров. \r\nРакетата „Нептун“ трябва да влезе на въоръжение в украинските въоръжени сили през 2019 г. Тя е разработена на базата на съветската ракета X-35, но се отличава от нея с по-голям обхват, размери и нова система за управление. Тереза Герова", "date": "2019.07.15", "title": "„Российская газета“: Турчинов заплашва Кримския мост с „Нептун“"}
{"url": "http://www.focus-news.net/news/2019/07/15/2680534/boyan-magdalinchev-vss-golyama-chast-ot-vaprosite-koito-shte-se-zadavat-na-kandidatite-za-posta-glaven-prokuror-shte-badat-svarzani-s-borbata-sreshtu-koruptsiyata-i-bitovata-prestapnost.html", "text": "Голяма част от въпросите, които ще се задават на кандидатите за поста главен прокурор, ще бъдат свързани с корупцията и организираната престъпност. Това каза за обзорното предаване  „Това е България“  на  Радио „Фокус“  представляващият ВСС Боян Магдалинчев. По думите му в последните две години по отношение на организираната престъпност има отчетливо проявление на прокуратурата. Остава да се види резултатът в съдебна зала и като съдебен акт, допълни той.  „Корупцията, политическа, всякаква,  трябва да бъде обект на вниманието пред прокуратурата във всички случаи. Според мен обект на внимание трябва да бъде не само организираната или голямата престъпност, но и  битовата престъпност. Защото това е нещото, това е бичът за обикновения човек. Организираната престъпност обикновено е плод на няколко групировки, които много лесно могат да бъдат забелязани и да се предприемат действия. Тя не е толкова масова, тя може да причинява вреди на държавата, но още по-опасна е битовата престъпност, която е с голяма разклонена мрежа във всички населени места, причинява вреда на най-обикновения човек и той не може да се усети, че е защитен от закона и държавата“, обясни представляващия ВСС. Боян Магдалинчев изведе като водещо изискване към кандидатите високия професионализъм, защото, по думите му,  прокуратурата е голяма структура и трябва да се познават проблемите отвътре, човешкия ресурс и  капацитет, за да може усилията да се насочат в правилната посока и да се знаят възловите въпроси, които са изключително важни за обществото. Ако не се избере на 24 октомври главен прокурор, процедурата се прекратява и стартира нова процедура, обобщи съдия Магдалинчев. \r\nЦоня СЪБЧЕВА", "date": "2019.07.15", "title": "Боян Магдалинчев, ВСС: Голяма част от въпросите, които ще се задават на кандидатите за поста главен прокурор, ще бъдат свързани с борбата срещу корупцията и битовата престъпност"}
{"url": "http://www.focus-news.net/news/2019/07/15/2680535/shumen-vremenno-vavezhdat-promyana-na-dvizhenieto-na-shumenskoto-plato-zaradi-provezhdaneto-na-voenen-triboy.html", "text": "На 18 юли, от 9.00 до 12.00 часа временно се затваря за движение пътят от паркинга на Информационния център към мемориалния комплекс „Създатели на българската държава“ през Гроба на курсистите до Стария град. Това съобщиха от  Община Шумен . Промяната се налага заради провеждането на държавния шампионат по военен трибой в района на природния парк „Шуменско плато“. Временната организация ще бъде обозначена с необходимата вертикална сигнализация.", "date": "2019.07.15", "title": "Шумен: Временно въвеждат промяна на движението на шуменското плато заради провеждането на военен трибой"}
{"url": "http://www.focus-news.net/news/2019/07/15/2680536/nap-i-pravoohranitelnite-organi-proveryavat-potentsialna-uyazvimost-v-sistemite-na-prihodnata-agentsiya.html", "text": "НАП и специализираните органи в МВР и ДАНС проверяват сигнал за потенциална уязвимост на компютърната система на Националната агенция за приходите. Това съобщават на сайта на  Агенцията . По-рано днес по електронната поща на определени медии е изпратена връзка за изтегляне на файлове, за които се твърди, че принадлежат на Министерството на финансите на България. В момента се извършва проверка дали данните са реални. Допълнителна информация ще бъде предоставена по-късно.", "date": "2019.07.15", "title": "НАП и правоохранителните органи проверяват потенциална уязвимост в системите на приходната агенция"}
{"url": "http://www.focus-news.net/news/2019/07/15/2680537/tass-turtsiya-se-nadyava-na-savmestno-proizvodstvo-s-rusiya-na-sistemi-za-pvo.html", "text": "Турция разчита на организиране на съвместно с Русия производство на системи за ПВО. За тези намерения съобщи президентът на страната Реджеп Таип Ердоган в свое изявление пред телевизионния канал NTV, предава  TACC . \r\n„Ние вече получаваме нашите C-400 (зенитни ракетни системи). Някои твърдяха, че не можем да ги разположим. Те казваха, че това било неправилно. Но ето че те вече биват доставяни при нас в Турция със самолети. Нашата следваща цел е съвместно производство с Русия“, подчерта  турският лидер на мероприятие по случай третата годишнина на опита за държавен преврат. \r\nЕрдоган изрази надежда, че процесът на доставка на C-400 в републиката ще завърши през април 2020 година. \r\nЕрдоганб многократно е заявявал желанието на Анкара да участва в производството на С-400 съвместно с Москва. На 10 юли Ердоган заяви пред журналисти, че по тази тема „е достигнато съгласие с президента на Руската Федерация Владимир Путин“. На 29 юни прессекретарят на Кремъл Дмитрий Песков съобщи, че договорът за доставка на зенитните системи предполага частично предоставяне на производствени технологии на турската страна. \r\nПървоначални съобщения за преговори между Русия и Турция за доставка на С-400 започват през ноември 2016 година. На 12 септември 2017 г. е потвърдено от руска страна сключването на договор. По данни на Министерството на отбраната на Турция през последните 4 дни девет руски самолета доставят оборудване за С-400. Тереза Герова", "date": "2019.07.15", "title": "ТАСС: Турция се надява на съвместно производство с Русия на системи за ПВО"}
{"url": "http://www.focus-news.net/news/2019/07/15/2680538/faz-es-saglasuva-sanktsii-sreshtu-turtsiya-zaradi-sondazhite-kray-kipar.html", "text": "В отговор на проучванията за природен газ в Изключителната икономическа зона (ИИЗ) на Кипър, външните министри на страните от Европейския съюз съгласуваха наказателни мерки срещу Турция, съобщава германският национален ежедневник  Die Frankfurter Allgemeine Zeitung . \r\nМерките предвиждат намаляване на средствата, които ЕС отпуска на Турция, както и прекратяване на преговорите за постигане на споразумение за авиацията. Това става ясно от предварителен текст на документа, с които разполагат в редакцията.  \r\nПровокациите на Турция са неприемливи за всички, които подкрепят позицията на Република Кипър, заяви германският министър по европейските въпроси Михаел Рот на срещата на ЕС в Брюксел. Тереза Герова", "date": "2019.07.15", "title": "FAZ: ЕС съгласува санкции срещу Турция заради сондажите край Кипър"}
{"url": "http://www.focus-news.net/news/2019/07/15/2680539/ministar-nikolina-angelkova-provede-rabotna-sreshta-v-zlatni-pyasatsi-s-vodeshti-turoperatori.html", "text": "Министърът на туризма Николина Ангелкова проведе в курорта Златни пясъци работна среща с представители на водещи туроператори. Това съобщиха от пресцентъра на  министерството . Освен да се направи актуална снимка на ситуацията по различните туристически пазари и да се очертаят мерки за привличане на организирани туристи в сегмента късни записвания и „ласт минит“ за лято 2019 г., на срещата бе обсъдена и подготовката на предстоящия летен сезон 2020, което обичайно се прави година по-рано.   \r\nЦелта на дискусията е в оперативен формат да видим какво имаме като записвания и резервации и какво сме набелязали за следващия сезон. Ще затвърдим отличните резултати от последните години, ако през тази трудна година съумеем заедно да убедим партньорите си в потенциала на дестинация България, каза министърът.     \r\nПрогнозите показват спад от някои пазари. Че 2019 година ще е предизвикателна и в региона ще се води битка за всеки турист, предупредихме още в началото на годината, отбеляза министър Ангелкова. След три години съвместна работа, през които бяха отчетени много високи ръстове в туризма, разчитам  заедно да стоим зад конкретни действия, за да оправдаем големите очаквания към българския туристически продукт, отбеляза министър Ангелкова.  \r\nУчастниците в разговора потвърдиха картината със силната конкурентна среда от държави в региона, които водят мащабна политика за връщане на туристи чрез пряко субсидиране на чартърните програми.    \r\nКато членка на ЕС България не може да си позволи субсидиране, но се търсят начини за подкрепа на организирания туризъм. Министърът припомни, че ведомството е възложило анализ на авторитетната компания „Ърнст енд Янг“ и дори най-консервативният вариант в него показва отличен ефект за местните икономики и държавата от привличането на повече туристи. Анализът ще бъде представен за обществено обсъждане в кратки срокове и с приетите механизми ще дадем ясен сигнал за партньорите си.  Министър Ангелкова обърна внимание, че фокусът сега трябва да падне върху насърчаване на ранните записвания за 2020 г.  \r\nОсвен това в Закона за туризма сме заложили промени, определящи статута на националните курорти, които  ще определят дейностите и отговорностите на тяхна територия. Там въпреки регистрирания в сравнение с миналата година спад на младежкия туризъм в някои от големите ни курорти като Слънчев бряг и Златни пясъци трябва да развиваме младежкия сегмент и да привличаме младите хора като тенденция.  \r\nМинистър Ангелкова увери, че ще бъдат насърчавани добрите практики за разширяване крилата на активните сезони чрез по-висока заетост през месеците май, юни и септември, което е от съществено значение за туристическите услуги по Черноморието. Тя посочи, че предложенията се правят, след като е анализиран и положителният опит на други държави в това отношение, сред които Гърция, Хърватия и др.                                                                       \r\nБизнесът обърна внимание върху необходимостта в момента да се отделят повече средства за реклама на дестинацията. Отбеляза също, че средствата трябва да бъдат насочвани целево към промотиране на туроператорската дейност. Целево ориентираната реклама е и наш фокус, каза министърът и акцентира върху важността да се определят точните таргети в тази дейност. \r\nВ момента на хотелите и туроператорите предстои договаряне. До края на август трябва да са направени летателните програми, заяви Григор Фиданов от „Хотелско-мениджърска компания“ ЕООД. Той се спря и върху начините да се покаже потенциалът на България на дисижън мейкърите така, че те да подпомогнат имиджа на страната.", "date": "2019.07.15", "title": "Министър Николина Ангелкова проведе работна среща в Златни пясъци с водещи туроператори"}
{"url": "http://www.focus-news.net/news/2019/07/15/2680540/rts-sarbiya-zavarshi-sreshtata-makron-vuchich-v-hod-e-preskonferentsiya.html", "text": "В Белград завърши срещата между държавния глава на Сърбия Александър Вучич и френския президент Еманюел Макрон, който е на двудневно посещение в западната ни съседка – първото по рода си за близо две десетилетия, предава   Радио-телевизија Србије (РТС) . \r\nРазговорът помежду им започна малко след 16:30 часа местно време (17:30 часа българско време) и продължи около час и половина. Протоколът предвиждаше срещата да продължи 30 минути. \r\nПодчертава се, че в присъствието на Вучич и Макрон са обменени подписани споразумения между двете делегации. В ход е пресконференция за срещата. Тереза Герова", "date": "2019.07.15", "title": "РТС (Сърбия): Завърши срещата Макрон-Вучич, в ход е пресконференция"}
{"url": "http://www.focus-news.net/news/2019/07/15/2680556/prof-plamen-pavlov-opitat-da-se-otkasne-makedoniya-ot-miziya-trakiya-dobrudzha-i-pomoravieto-pokazva-bezsilieto-na-makedonizma.html", "text": "Опитът да се откъсне Македония от Мизия, Тракия, Добруджа и Поморавието показва безсилието на македонизма. Това каза за обзорното предаване  „Това е България“  на  Радио „Фокус“  историкът проф. Пламен Павлов във връзка с публикация на македонския вестник „Нова Македония“ на антибългарски материал, в който се твърди, че Македония е дала на България осем министри и двадесет дипломати, включително Димитър Благоев, Андрей Ляпчев и Никола Генадиев, а македонците са управлявали България. По думите на историка в България живеят много повече потомци на македонските българи, отколкото в самата Република Северна Македония. Той даде примери с хора от Мизия, Тракия и Добруджа, които са си дали живота за Македония и ВМОРО, което, по думите му, показва единството на нашия народ. „Тези антибългарски пасквили се самоопровергават със самото си съдържание. Македонизмът е триумф на нищожността, на отсъстващата реалност, на универсализираната глупост. Опитът да се откъсне Македония от Мизия, Тракия, Добруджа и Поморавието показва махленщината и скодоумието, характерни за македонизма. Понеже наближава Илинден, говори се Гоце Делчев, за общата ни история – става въпрос за общата ни българска история. Не за общата ни история изобщо, защото обща история имаме и с хората от Латинска Америка – в крайна сметка живеем на една планета“, добави историкът. Проф. Пламен Павлов заяви, че югозападната ни съседка няма свобода на съвестта и на мнението, за което вина има интелигенцията, която си е и продължава да си продава душата. Свободното интернет пространство, движението на хора и идеи, показват цялото безсмислие на статията на в. Нова Македония, която, по думите му, бие на жълта преса, независимо че идва от медиа с претенции за сериозна журналистика.  \r\nЦоня СЪБЧЕВА", "date": "2019.07.15", "title": "Проф. Пламен Павлов: Опитът да се откъсне Македония от Мизия, Тракия, Добруджа и Поморавието показва безсилието на македонизма"}
{"url": "http://www.focus-news.net/news/2019/07/15/2680557/the-tehran-times-otkazat-na-iran-ot-chast-ot-angazhimentite-po-svpd-e-shans-za-diplomatsiyata.html", "text": "Бехроз Камалванди, говорител на Иранската организация за атомна енергия (ИОАЕ), увери, че решението на Техеран да намали ангажиментите си към ядреното споразумение от 2015 г. не е направено от инат, а по-скоро цели да даде шанс на дипломацията, отбелязва англоезичното електронно издание  The Tehran Times . \r\nКамалванди заяви, че решението има за цел да събуди другите страни, подписали Съвместния всеобхватен план за действие (СВПД), за да изпълнят задълженията си. \r\nПо силата на ядреното споразумение Иран имаше задачата да постави ограничения на ядрените си дейности в замяна на прекратяването на икономическите и финансови санкции. „Това, от което Иран се отказа, беше много повече от това, което получи, защото другата страна, особено след излизането на САЩ от сделката, забрави изпълнение на задълженията си\", оплака се говорителят на ИОАЕ. \r\nОстаналите членове на споразумението от 2015 г. са Великобритания, Германия, Франция, Китай и Русия. \r\nВ отговор на оттеглянето на САЩ от СВПД и повторното въвеждане на санкции срещу Иран, заедно с неуспеха на Европейския съюз да компенсира излизането на САЩ от договора, Иран официално обяви, че ще спре да продава запаси от обогатен уран и тежка вода за 60 дни, считано от 8 май. \r\nКамалванди твърди, че запасите от обогатен уран в Иран са надвишили границата от 300 кг. \r\nСлед като се отказа от ядреното споразумение, администрацията на Тръмп не само е върнала предишните санкции, които бяха отменени по СВПД но и добави нови. Тя разпореди пълна забрана на износа на ирански петрол - ход, който бе изтълкуван като декларация за икономическа война срещу иранския народ. \r\nАдминистрацията на Тръмп е предприела всички тези стъпки, въпреки факта, че Международната агенция за атомна енергия заяви, че ядрените дейности на Иран са обект на непрекъснати проверки. Тереза Герова", "date": "2019.07.15", "title": "The Tehran Times: Отказът на Иран от част от ангажиментите по СВПД е шанс за дипломацията"}
{"url": "http://www.focus-news.net/news/2019/07/15/2680558/sport-belgiets-s-parva-etapna-pobeda-v-tur-dyo-frans.html", "text": "Воут ван Ерт спечели десетия етап от колоездачната Обиколка на Франция. Белгиецът финишира 217.5-километровото трасе от Сент-Флур до Алби за 4:49:39 часа, за да запише първи етапен успех в Тур дьо Франс. \r\nТой беше най-бърз във финалния спринт, като изпревари само с няколко сантиметра Елиа Вивиани от Италия. Трети завърши Кейлъб Юън от Австралия.", "date": "2019.07.15", "title": "Спорт: Белгиец с първа етапна победа в Тур дьо Франс"}
{"url": "http://www.focus-news.net/news/2019/07/15/2680559/prof-mladen-grigorov-filosofiyata-na-zdraveopazvaneto-u-nas-e-na-finansovo-schetovodniya-printsip.html", "text": "Философията на здравеопазването у нас е на финансово-счетоводният принцип. Това каза за обзорното предаването  „Това е България“  на  Радио „Фокус“  кардиологът проф. Младен Григоров във връзка с новия здравен модел, предложен от министерството на здравеопазването, включващо навлизането на частни здравни фондове в конкуренция с НЗОК. По думите му по отношение на качеството държавното винаги отстъпва на частното. „За да има успех едно здравеопазване, парите, трябва да бъдат поне 10% от БВП. Ние сме три пъти по-малко по доход. Това е едната страна на въпроса. Втората, което е добре известно, за да се развива здравеопазването, това са две неща:  иновациите и профилактиката, която в България е на нулево ниво. И бъдете сигурни, че частните фондове ще се загрижат много за профилактиката, по простата причина, че трябва да имат доходи. Профилактиката и иновациите са двата стълба на всяко здравеопазване в света, според Световната здравна организация, не според мен“, обясни кардиологът. Проф. Григоров допълни, че са възможни фалити на болниците, защото частните фондове ще  изберат такива болници, в които могат да разчитат на друго качество и на много пациенти. Тези болници, които или нямат достатъчно пациенти, или се приближават до нула,  ще фалират, обобщи кардиологът.  \r\nЦоня СЪБЧЕВА", "date": "2019.07.15", "title": "Проф. Младен Григоров: Философията на здравеопазването у нас е на финансово-счетоводния принцип"}
{"url": "http://www.focus-news.net/news/2019/07/15/2680560/kyustendil-vazpitanik-na-shkolata-po-narodno-peene-kam-chitalishte-bratstvo-v-grada-e-s-parva-nagrada-ot-festivala-folklorna-magiya.html", "text": "Възпитаник на школата по народно пеене към читалище „Братство” в Кюстендил е с първа награда от Националния фолклорен фестивал за народно творчество „Фолклорна магия”. Това съобщи за  Радио „Фокус” – Кюстендил  Иван Аноднов, председател на читалище „Братство” – Кюстендил. Фестивалът се е провел от 12 до 14 юли в град Банско. „Василия се представи с песента „Сичкине гори“ из репертоара на неповторимата родопската певица Надежда Хвойнева и заслужено завладя сърцата на публиката. Това е поредното отличие, което Василиа Петрова печели от престижен конкурс през настоящата година”, каза Иван Андонов. Преподавател на Василия Петрова е Адела Харалампиева. \r\nВенцеслав ИЛЧЕВ", "date": "2019.07.15", "title": "Кюстендил: Възпитаник на школата по народно пеене към читалище „Братство” в града е с първа награда от фестивала „Фолклорна магия”"}
{"url": "http://www.focus-news.net/news/2019/07/15/2680561/tanjug-vuchich-pomoli-makron-za-pomosht-po-patya-kam-es-i-za-razreshavane-na-krizata-s-kosovo.html", "text": "Сръбският президент Александър Вучич е поискал от френския си колега Еманюел Макрон помощ и подкрепа за страната по европейския й път и за разрешаване на кризата с Косово, предава  Tanjug , държавната информационна агенция на западната ни съседка. \r\nПо отношение на Макрон, Вучич бе категоричен, че той е един от малкото, които искат да чуят сърбите. След това президентът на Сърбия припомни, че страната му иуска мир и споразумение с албанците.  Тереза Герова", "date": "2019.07.15", "title": "Tanjug: Вучич помоли Макрон за помощ по пътя към ЕС и за разрешаване на кризата с Косово"}
{"url": "http://www.focus-news.net/news/2019/07/15/2680562/emanyuel-makron-v-belgrad-sarbiya-ima-svoeto-myasto-v-evropa.html", "text": "Френският президент Еманюел Макрон заяви днес, че Сърбия има своето място в Европа, но отново подчерта, че Европейският съюз трябва да бъде реформиран, за да приеме балканската страна в редиците си, предава македонската информационна агенция  „Макфакс“ . \r\n„Сърбия е на този път и аз винаги ще бъда до вас, за да работите по сближаването и развитието на диалога\", каза Макрон на съвместна пресконференция със сръбския президент Александър Вучич. \r\nТой отбеляза, че паралелно ЕС трябва да бъде реформиран, за да бъде готов да приеме Сърбия. „Страната показа своя ангажимент и пътя, по който иска да върви, както и готовността да предприеме смели реформи, а ЕС има свои собствени искания“, подчерта Макрон. Тереза Герова", "date": "2019.07.15", "title": "Еманюел Макрон в Белград: Сърбия има своето място в Европа"}
{"url": "http://www.focus-news.net/news/2019/07/15/2680563/blagoevgrad-okolo-3-km-e-opashkata-ot-tovarni-avtomobili-na-granichen-punkt-kulata-promahon-v-posoka-gartsiya.html", "text": "Около 3 км е опашката от товарни автомобили на граничен пункт Кулата – Промахон в посока Гърция, съобщи слушател на  Радио „Фокус“ .", "date": "2019.07.15", "title": "Благоевград: Около 3 км е опашката от товарни автомобили на граничен пункт Кулата – Промахон в посока Гърция"}
{"url": "http://www.focus-news.net/news/2019/07/15/2680564/shumen-gradat-otbelyazva-141-godini-ot-osvobozhdenieto-si-i-182-godini-ot-rozhdenieto-na-vasil-levski.html", "text": "С молебен за здраве и благоденствие и полагане на венци и цветя пред паметника на Васил Левски на 18 юли Шумен ще отбележи 141 години от освобождението на града и 182 години от рождението на Апостола на свободата. Това съобщиха от  Община Шумен . Програмата в четвъртък, 18 юли, ще започне в 09.00 часа в храм „Свето Възнесение Господне“, където ще бъде отслужена панихида за загиналите и молебен за здраве и благоденствие. В знак на почит в 10.00 часа ще бъдат поднесени венци и цветя пред паметници и паметни плочи, свързани с освобождението на Шумен – пред паметника на капитан Колесников, паметника на генерал Мадатов и паметника на погребаните руски воини. В 11.30 часа пред паметника на Васил Левски започва ритуалът по полагане на венци и цветя по повод годишнината от рождението на Апостола.  В 18.30 часа в НЧ „Добри Войников-1856“ ще се състои концерт на вокалната група „Victory” от побратимения руски град Подолск. В 19.00 часа пред Регионалния исторически музей ще бъдат показани народни занаяти и старинни накити и колани. В същия час пред музея ще започне и възстановка на събитията от освобождението на Шумен. Заради честванията по повод двете годишнини се налагат промени в организацията на движение в централната градска част. За времето от 17.00 до 20.00 часа в четвъртък, 18 юли, временно се спира движението на моторни превозни средства по бул. „Славянски“ в участъка от ул. „Карел Шкорпил“ до ул. „Адам Мицкевич“. Временната организация ще бъде обозначена с необходимата вертикална сигнализация.", "date": "2019.07.15", "title": "Шумен: Градът отбелязва 141 години от освобождението си и 182 години от рождението на Васил Левски"}
{"url": "http://www.focus-news.net/news/2019/07/15/2680565/pazardzhik.html", "text": "Инспектори на „Рибарство и контрол“ в Пазарджик, съвместно със служители на Ловно-рибарско дружество „Марица“- Септември, след наблюдение на водоем „Синия Гьол“, заловиха лице, което извършва стопански риболов. Това съобщиха от Пресцентъра на  Изпълнителната агенция по рибарство и аквакултури  /ИАРА/. На нарушителя е съставен акт, а рибата от вида сом и костур е върната жива обратно във водоема. Мрежата, с дължина около 100 м и големина на окото около 60 мм,е иззета с констативен протокол. Съдействие при задържането на въпросното лице оказаха и служители на МВР като установиха самоличността на нарушителя. ИАРА изказва благодарност на служителите взели участие в акцията.", "date": "2019.07.15", "title": "Пазарджик: Задържаха извършител на незаконен стопански риболов на водоем „Синия гьол“ край Септември"}
{"url": "http://www.focus-news.net/news/2019/07/15/2680566/tass-nay-malko-dvama-dushi-sa-zaginali-pri-vzriv-v-yugozapadnata-chast-na-bagdad.html", "text": "Най-малко двама души са загинали при две отделни експлозии, избухнали едновременно в югозападната част на иракската столица Багдад, предава  TACC , като се позовава на репортаж от Sky News Arabia. \r\nВ резултат на взривовете са пострадали около 20 души. Те са настанени в една от болниците в града. \r\nПолицията в Багдад е отцепила района на произшествието, за да разследва причините за експлозиите. Тереза Герова", "date": "2019.07.15", "title": "ТАСС: Най-малко двама души са загинали при взрив в югозападната част на Багдад"}
{"url": "http://www.focus-news.net/news/2019/07/15/2680567/kathimerini-partiyata-na-yanis-varufakis-se-sayuzyava-s-leybaristite.html", "text": "Партията MeRA25/DiEM25, основана от бившия финансов министър на Гърция Янис Варуфакис, е съгласувала обща програма за „Европа и извън нея“ с Лейбъристката партия в Обединеното кралство, съобщава електронното издание на атинския ежедневник  Kathimerini . \r\nСпоред източници от партията, противопоставяща се на политиката на строги икономии, Варуфакис, лидерът на лейбъристите Джереми Корбин и Джон Макдонъл са подчертали „необходимостта от това сътрудничество за Европа и за един свят, който всички ние заслужаваме\". \r\nДруги подробности не се привеждат. Тереза Герова", "date": "2019.07.15", "title": "Kathimerini: Партията на Янис Варуфакис се съюзява с лейбъристите"}
{"url": "http://www.focus-news.net/news/2019/07/15/2680568/kyustendil-detsa-ot-dupnitsa-se-zapoznaha-s-profesiyata-na-pozharnikarya.html", "text": "Деца от Дупница се запознаха с професията на пожарникаря. Това съобщи за  Радио „Фокус” – Кюстендил  Ценка Стоянова, секретар на Местната комисия за борба с противообществените прояви на малолетни и непълнолетни лица към Община Дупница. „Днес децата от „Активно лято 2019” имаха среща с пожарникарите от Районната противопожарна служба в Дупница. Повод за тази интересна среща бе предвидената в програмата инициатива за представяне на значими професии. Разговорите с огнеборците предизвикаха интерес у децата към работата им, към опасната, но и най-хуманната професия. Най-голямо любопитство предизвика оборудването на противопожарния автомобил”, каза Ценка Стоянова. \r\nВенцеслав ИЛЧЕВ", "date": "2019.07.15", "title": "Кюстендил: Деца от Дупница се запознаха с професията на пожарникаря"}
{"url": "http://www.focus-news.net/news/2019/07/15/2680569/shumen-v-grada-shte-se-sastoi-gala-spektakal-posveten-na-italianskata-opera.html", "text": "В Шумен ще се състои Гала спектакъл, посветен на италианската опера. Това съобщиха от  Община Шумен . Събитието е на 29 юли, на Мемориалния комплекс „Създатели на българската държава“. В него ще участва известният италиански тенор Фабио Армилиато, съпроводен от симфоничния оркестър на Варненската опера. В концерта освен Фабио Армилиато ще вземат участие също български и италиански изпълнители, които заедно ще пресъздадат магията на Оперната Гала. Проектът се реализира под ръководството на маестро Федерико Борландели, родственик /праплеменник/ на Джоакино Росини. Концертът се реализира със съдействието на Община Шумен и спонсори.", "date": "2019.07.15", "title": "Шумен: В града ще се състои Гала спектакъл, посветен на италианската опера"}
{"url": "http://www.focus-news.net/news/2019/07/15/2680570/sitel-makedoniya-katitsa-yaneva-podade-ostavka-ne-iska-da-bade-prechka-za-badeshteto-na-sp.html", "text": "Специалният прокурор Катица Янева подаде оставка. Според изявление, публикувано на сайта на Специализираната прокуратура на Македония, оставката на Янева ще влезе в сила след избирането на неин наследник, предава скопската телевизия  „Сител“ . \r\n„От месеци следя медийното отразяване на преговорите между работните групи на политическите партии за бъдещето на Специализираната прокуратура. Тук днес използвам възможността да информирам обществото, че няма да позволя да използват името ми за алиби на някого, с което съдбата на СП и европейските интеграции на моята страна да бъдат заложници“, обяснява Янева. \r\n„Депозирам моята оставка, която ще стане активна, когато политическите партии се споразумеят за ново правно решение и ще изберат моя наследник\", се казва в изявление, публикувано на сайта на СП. \r\nОставката на Янева идва в момент, в който оттеглянето й е искано от опозицията като условие за възобновяване на преговорите по новия закон за прокуратурата, който урежда и статута на СП. \r\nЯнева бе назначена за специален прокурор преди по-малко по-малко от 4 години. По време на мандата си тя откри над 20 процеса, пет от които завършиха с присъда. Тереза Герова", "date": "2019.07.15", "title": "„Сител“ (Македония): Катица Янева подаде оставка, не иска да бъде пречка за бъдещето на СП"}
{"url": "http://www.focus-news.net/news/2019/07/15/2680571/emanyuel-makron-sarbiya-ima-myasto-v-evropa-no.html", "text": "Президентът на Франция Еманюел Макрон заяви в понеделник, че Сърбия има място в Европа, но повтори позицицията си, че Европейският съюз трябва да се реформира преди да приеме Белград, пише белградският ежедневник  „Политика“ . \r\n„Сърбия е на този път и аз винаги ще бъда до вас, за да работиш за приближаване и развитие на диалога. Вие започнахте реформи. В същото време ЕС трябва да се реформира, за да бъде готов да приеме Сърбия“, каза Макрон. \r\nСърбия показа ангажираността си и пътя, по който иска да върви, както и готовност да предприема смели реформи, но ЕС има своите изисквания, добави още френският лидер на съвместната пресконференция със сръбския си колега Александър Вучич в Белград. \r\nМакрон изрази категоричната си позиция, че Съюзът не функционира добре и с 28 държави и трябва бързо да се реформира, за да може да взима решения бързо и да бъде суверенна сила от ранга на Китай или САЩ. \r\nПревод и редакция:", "date": "2019.07.15", "title": "Еманюел Макрон: Сърбия има място в Европа, но..."}
{"url": "http://www.focus-news.net/news/2019/07/15/2680572/sport-levski-pobedi-dunav-s-41-v-ruse.html", "text": "Левски победи Дунав на Градския стадион в Русе с 4:1 в дебюта на Петър Хубчев начело на тима в „А“ група. Два гола за „сините“ вкара Давиде Мариани, а по един добавиха Станислав Иванов и Паулиньо. Ахмед Ахмедов отбеляза почетното попадение за домакините.", "date": "2019.07.15", "title": "Спорт: Левски победи Дунав с 4:1 в Русе"}
{"url": "http://www.focus-news.net/news/2019/07/15/2680573/tass-pravitelstvoto-na-ukrayna-prodalzhi-zabranata-za-vnos-na-ruski-stoki-do-dekemvri-2020-godina.html", "text": "Правителството на Украйна внесе изменения в постановлението за забрана на внос на руски стоки в страната, като продължи неговото действие до 31 декември 2020 година. Съответстващият документ бе публикуван на сайта на кабинета на министрите, предава  ТАСС . \r\nПостановлението влиза в сила в деня на публикуването му. В допълнение, то се допълва от разпоредба, която постановява, че стоките могат да бъдат внасяни в страната и тяхното митническо освобождаване е възможно само в размера на вече направено от украинската страна авансово плащане. \r\nОт 1 януари 2016 г., във връзка с влизането в сила на икономическата част от Споразумението за асоцииране между Украйна и ЕС, Русия прекрати споразумението за зона за свободна търговия (ССТ) с Украйна, за да защити икономическите интереси на страната. От началото на 2016 г. ембаргото върху храните, наложено от руското правителство в отговор на санкциите на европейските държави срещу Русия, се разпространи в Украйна. Украйна на свой ред прие резолюция „За забрана на вноса на стоки с произход от Русия в митническата територия“, която влезе в сила на 10 януари 2016 г. \r\nПрез 2016 г. Украйна въвежда мита и ембарго върху руските стоки. По-рано под ограничения, по-специално месо, риба, зърнени храни, зърнени храни, хлебни и сладкарски изделия, млечни продукти, кафе, чай, водка, бира, цигари, редица химикали, минерални торове, железопътно оборудване, фураж и ветеринарна медицина както и автомобили, автобуси, трактори, камиони и мотоциклети. \r\nПревод и редакция:", "date": "2019.07.15", "title": "ТАСС: Правителството на Украйна продължи забраната за внос на руски стоки до декември 2020 година"}
{"url": "http://www.focus-news.net/news/2019/07/15/2680574/sport-livarpul-leti-za-sasht-bez-golemite-si-zvezdi.html", "text": "Европейският клубен шампион Ливърпул обяви официално 28-те футболисти, които ще заминат с отбора за предсезонното турне в САЩ. Впечатление прави липсата на Алисон Бекер, Роберто Фирмино, Мохамед Салах и Наби Кейта, след като квартетът има, и продължава да има, ангажименти с националните си отбори. Мърсисайдци ще акостират в Америка във вторник сутринта и ще игрят срещу Борусия Дортмунд, Севиля и Спортинг Лисабон.", "date": "2019.07.15", "title": "Спорт: Ливърпул лети за САЩ без големите си звезди"}
