{"url": "http://www.focus-news.net/news/2018/06/24/2537718/afp-86-dushi-sa-bili-ubiti-v-nigeriya-sled-napadenie-na-nomadski-pastiri.html", "text": "86 души са били убили след предполагаемо нападение на номадски пастири срещу фермерски общности в щата Плато, Нигерия, заявиха от полицията в неделя, цитирани от AFP.\r\nПолицейски комисар Унди Ади заяви, че след претърсване на селища в местността Барикин Лади в събота са били намерени „86 убити души, събрани на едно място“.\r\nНе се съобщава дали това нападение има връзка с терористичната групировка „Боко Харам“. Йонислав Дочев", "date": "2018.06.24", "title": "AFP: 86 души са били убити в Нигерия след нападение на номадски пастири"}
{"url": "http://www.focus-news.net/news/2018/06/24/2537699/signal-za-silna-muzika-stana-povod-za-naprezhenie-mezhdu-tsinagi-i-politsai-v-botevgrad-obzor.html", "text": "Около 23.00 часа в събота е получен сигнал за силна музика в бл. 15 в Ботевград. Когато полицаите отишли на мястото, се оказало, че се е събрала тълпа пред блока, която е започнала да хвърля камъни и дървета по служебните автомобили на служителите на реда. Изпочупени са част от стъклата на колите, а хулиганските действия са били преодолени. При разигралата се ситуация няма пострадали полицейски служители. Бяха установени са 7 души - шестима мъже и една жена, които са били по-активни в създалата се ситуация. По-рано днес те бяха обявени за издирване, а вече са задържани. Версията на близките на участниците в сблъсъка е, че те са били нападнати от полицаите и са били бити от служителите на реда. Твърдят още, е простреляна бременна жена, която наблюдавала случващото се от терасата си. От МВР потвърдиха, че до стрелба не се е стигнало.\r\nВицепремиерът на Република България по обществен ред и сигурност Красимир Каракачанов със публикация в социалните мрежи защити действията на полицаите и настоя в законите на Република България да бъде вкарана тяхната неприкосновеност като неизменно право, релевантно с техните професионални задължения. По думите му маргиналите и екстремните субекти, които не желаят да спазват законите на страната ни, ще бъдат поставяни на мястото им с цялата сила и строгост на закона. Каракачанов заяви още, че на циганизацията, циганската престъпност и безчинствата трябва да се сложи край.", "date": "2018.06.24", "title": "Сигнал за силна музика стана повод за напрежение между цинаги и полицаи в Ботевград (ОБЗОР)"}
{"url": "http://www.focus-news.net/news/2018/06/24/2537697/d-r-dimitrina-ivanova-rehabilitator-slanchevite-lachi-sa-blagopriyatni-za-horata-koito-imat-stavni-zabolyavaniya.html", "text": "Летните слънчевите лъчи са благоприятни за хората, които имат ставни заболявания. Това каза за Радио „Фокус“ – Пирин д-р Димитрина Иванова, рехабилитатор. Тя обясни, че много полезни са и балнео-санаториумите, а в България има много минерални извори с различен йонен състав. „Някои от минералните извори в Югозападна България съдържат серни йони, които дифунзират през кожата и директно навлизат в ставната цепка“, каза още д-р Иванова. По думите ѝ така там се получава мукополизахариди, чиито главна съставна част е серният йон. „По този начин директно подхранваме дори и хрущялите, защото хрущялната тъкан е единствената, която се храни по кръвен път“, уточни д-р Иванова. Според нея минералните води и калта имат голямо значение, за да подпомогнат ставния хрущял.\r\nЛивия НИНОВА", "date": "2018.06.24", "title": "Д-р Димитрина Иванова, рехабилитатор: Слънчевите лъчи са благоприятни за хората, които имат ставни заболявания"}
{"url": "http://www.focus-news.net/news/2018/06/24/2537700/afp-britanskiyat-prints-uilyam-pristigna-v-yordaniya-za-obikolkata-si-v-blizkiya-iztok.html", "text": "Британският принц Уилям кацна в Йордания в неделя, за да започне обиколката си в Близкия изток, която ще го направи първия член на британското кралско семейство, който ще направи официални визити и в Израел, и в палестинските територии, предава AFP.\r\nТой беше посрещнат на летището в йорданската столица Аман от престолонаследника на Йордания принц Хюсеин бин Абдулах. Принц Уилям ще остане в Йордания два дена.\r\n„Високо се възхищавам на гъвкавостта, която вие в Йордания показахте в лицето на много предизвикателства от хуманитарен и отбранителен характер, срещу които се изправихте като резултат от конфликтите в региона“, заяви Уилям при пристигането си.\r\n„Начинът, по който отворихте вратите си за стотици хиляди бежанци от Сирия, да не споменаваме и дългогодишните ви ангажименти към палестински бежанци, е забележителен“, допълни той.\r\nСледващата дестинация на принц Уилям е Ерусалим. Йонислав Дочев", "date": "2018.06.24", "title": "AFP: Британският принц Уилям пристигна в Йордания за обиколката си в Близкия изток"}
{"url": "http://www.focus-news.net/news/2018/06/24/2537694/7-dushi-sa-zadarzhani-sled-sblasatsite-v-botevgrad.html", "text": "Шестима мъже и една жена са били задържани след спречкване между цигани и полицаи в Ботевград през миналата нощ, предаде бТВ. Поводът за напрежението беше силна музика, а двете страни имат съвсем различни версии за случилото се.\r\nМалко преди полунощ полицаи отиват до блок в циганската махала на Ботевград по сигнал за силна музика. Според МВР, след пристигането им за секунди се събира тълпа, която ги атакува. Има щети по полицейски коли.\r\nВерсията на близките на участниците в сблъсъка е, че те са нападнати от полицаите. Оплакват се, че са бити. Твърдят още, че е простреляна и бременна жена, която наблюдавала случващото се от терасата си.\r\nОт МВР обясниха, че полицаите не са стреляли. Жената е прегледана в болница и освободена. Според лекарите, няма рана от огнестрелно оръжие.", "date": "2018.06.24", "title": "7 души са задържани след сблъсъците в Ботевград"}
{"url": "http://www.focus-news.net/news/2018/06/24/2537701/burgas-avtobus-e-zakachil-kolona-ot-pokrivna-konstruktsiya-i-e-nanesal-materialni-shteti-na-shest-avtomobila-v-nesebar.html", "text": "Днес около 19.20 часа, при извършване на маневра в района на паркинга на северното пристанище в стария Несебър, автобус е закачил колона от покривната конструкция, която пада и е нанесъл материални щети на шест автомобила. Това съобщи за Радио „Фокус“ – Бургас Цветелина Рандева, говорител на ОДМВР-Бургас. От инцидента няма пострадали. извършва се оглед от служители на Районно управление-Несебър.\r\nДеница ДИМИТРОВА", "date": "2018.06.24", "title": "Бургас: Автобус е закачил колона от покривна конструкция и е нанесъл материални щети на шест автомобила в Несебър"}
{"url": "http://www.focus-news.net/news/2018/06/24/2537703/initsiativata-patuvashto-avtokino-shte-se-provede-v-plovdiv-na-8-yuli.html", "text": "Инициативата „Пътуващо автокино“ ще се проведе в града на 8 юли. Това съобщиха за Радио „Фокус“ – Пловдив от организационният екип на инициативата. Срещу блок 292 в квартал „Тракия“ в Пловдив, всеки жител на града в автомобил ще има възможност да гледа два български филма – „Привличане“ и „Революция X“. Прожекциите ще започват в 21.00 и 23.00 часа. Организаторите обясниха, че филмовите продукции се наблюдават от автомобил на екран с големина 5 х 10 метра и на 2 метра височина от земята. Звукът се приема от радиото в автомобила на съответна честота, изписана на екрана. Желаещите да присъстват трябва да закупят билет предварително или най-късно в деня на прожекцията. Местата за участие в инициативата „Пътуващо автокино“, която ще премине през общо 14 областни града, са ограничени – максималният брой на автомобили е до 60. Входът е свободен за хора в неравностойно положение.\r\nТони МИХАЙЛОВ", "date": "2018.06.24", "title": "Инициативата „Пътуващо автокино“ ще се проведе в Пловдив на 8 юли"}
{"url": "http://www.focus-news.net/news/2018/06/24/2537706/pazardzhik-v-chitalishte-razvitie-v-peshtera-zapochna-initsiativata-lyato-v-bibliotekata-s-poreditsa-ot-tvorcheski-deynosti.html", "text": "В читалище „Развитие“ в Пещера започна инициативата „Лято в библиотеката“ с поредица от творчески дейности за малчуганите, съобщи за Радио „Фокус“ – Пазарджик Люба Шопова, библиотекар от местната библиотека. По думите й, планирани са много  творчески забавни игри. „На разположение на децата е Клуб по оригами, където те могат да изработват фигурки от хартия. През есента се прави и базар, където изработените неща се продават, а средствата се даряват на нуждаещи се хора и социални организации. Децата имат възможност и да направят илюстрации по книги и известни приказки. На вниманието им е и радиотеатър, както и игри на маса – шах, табла, дама и много други“, уточни Шопова. Тя допълни, че библиотеката се радва на голяма посещаемост през цялата година, но особено активни през летните месеци са децата.\r\nАлбена ЖИЛЕКОВА", "date": "2018.06.24", "title": "Пазарджик: В читалище „Развитие“ в Пещера започна инициативата „Лято в библиотеката“ с поредица от творчески дейности"}
{"url": "http://www.focus-news.net/news/2018/06/24/2537707/yambol-pozhar-plamna-v-park-bakadzhika-obzor.html", "text": "Сигналът за огъня е постъпил около 14.10 часа в неделя. Веднага към мястото на пожара са изпратени 3 екипа на пожарната, както и екипи на „Горско стопанство“, които са с техни автомобили, специализирани за пожарогасене, се борят с овладяването на пожара. Кметът на Община Тунджа Георги Георгиев обясни, че огънят е възникнал в бивше сечище, но не опасен за населението. \r\nМалко преди 18.00 часа огънят беше овладян. Пожарът засегна площ от около 30 дка, като огънят е горял само във вътрешността на сечището, не са обхванати горски масиви. Причините за възникването му предстоят да бъдат изяснени. На място през нощта остава автомобил на „Горско стопанство“, който ще наблюдава да не възникват нови опасности от запалване. \r\nЦветелин ДИМИТРОВ", "date": "2018.06.24", "title": "Ямбол: Пожар пламна в парк \"Бакаджика\" (ОБЗОР)"}
{"url": "http://www.focus-news.net/news/2018/06/24/2537709/afp-vav-frantsiya-sa-arestuvani-desetima-zapodozreni-za-napadenie-nad-myusyulmani.html", "text": "Десет души с връзки към радикални крайно десни формации са били арестувани от антитерористичната полиция във Франция заради предполагаем заговор за нападение над мюсюлмани, предава AFP, като се позовава на съдебни източници.\r\nАрестите са били извършени в събота след операции в цялата страна, предимно в средиземноморския остров Корсика, заявиха източниците пред AFP. Йонислав Дочев", "date": "2018.06.24", "title": "AFP: Във Франция са арестувани десетима заподозрени за нападение над мюсюлмани"}
{"url": "http://www.focus-news.net/news/2018/06/24/2537708/hurriyet-redzhep-tayip-erdogan-i-partiyata-na-spravedlivostta-i-razvitieto-vodyat-na-izborite-v-turtsiya-pri-90-obraboteni-glasove.html", "text": "Президентът на Турция Реджеп Тайип Ердоган и неговата Партия на справедливостта и развитието (ПСР) водят в президентските и парламентарни избори в страната, след 90% обработени гласове, информира турският ежедневник Hurriyet.\r\nДо момента за Реджеп Ердоган са гласували 53,2% от избирателите, на второ място е кандидатът на Републиканската народна партия Мухарем Индже с 30,5%, на трето е Мерал Акшенер от „Добрата партия“ със 7,7% от гласовете, Селахатин Демирташ от Демократическата партия на народите с 7,5% от гласовете е на четвърто място.\r\nСред партиите на парламентарните избори води ПСР с 43,0%, на второ място е Републиканската народна партия с 22,4%, Партията на националното действие е на трето място с 11,3% от гласовете. На четвърто място е Демократическата партия на народите с 10,7% от гласовете, а на пето е \"Добрата партия\" с 10,0%\r\nИзбирателната активност на изборите е 87,3% Йонислав Дочев", "date": "2018.06.24", "title": "Hurriyet: Реджеп Тайип Ердоган и Партията на справедливостта и развитието водят на изборите в Турция при 90% обработени гласове"}
{"url": "http://www.focus-news.net/news/2018/06/24/2537472/predstoyashti-sabitiya-v-stranata-za-24-yuni-agentsiya-fokus.html", "text": "***\r\nЗа трета поредна година Столичната библиотека се включва като партньор в честванията по случай Еньовден, организирани от Национален комитет „Петър Димков” и Дирекция „ПП Витоша”. От 08.00 часа от „Княжево” (градинката на посл. спирка тр. № 5) ще тръгне туристически поход по маркираната пътека „Aлея на билките” с мисли на Петър Димков. Фолклорната програма  ще започне в 12.30 часа на естрадата пред  хижа Момина скала.\r\n***\r\nОт 10.00 часа в Inter Expo Center , бул. „Цариградско шосе“ No147, ще бъде отбелязан Международният ден на йогата.\r\n***\r\nОт 11.00 часа на Лятната сцена в парка „Борисова градина“  за първи път носители на нематериално културно наследство от всички краища на Балканите ще се съберат на една сцена. В рамките на фестивала музикални и сценични изпълнения ще представят изпълнители и състави от Албания, Македония, Румъния, Сърбия, Македония и България.\r\n***\r\nОт 08.30 часа в Етнографската къща ще бъде поставено началото на обичая „Калиница“ с наричания на нишаните. След това малките калиници ще се отправят към храм „Свети Николай Чудотворец“, където в 09.00 часа ще има празнична литургия. От 10.00 часа с литийно шествие децата ще стигнат до параклиса „Св. Богородица – Въведение” (Калиничката) и до Градския парк. Там в 10.30 часа ще започне празнична програма за малките булки с участието на детски вокални групи. \r\n***\r\nОт 10.00 часа на тракийското скално светилище Белинташ ще се състои възстановка на обичая „Еньова буля“. В 12.00 часа ще бъде организирано запалване на Небесния огън от Еньовата буля, развенчаване на стария жрец и избиране на нов тракийския цар-жрец. В 12.30 часа под Белинташ посетителите ще могат да видят Свързване на Небесния огън с Еньовия огън и културна програма под звуците на родопски гайди и песни.\r\n***\r\nОт 19.00 часа пред читалище „Родолюбие“ ще се състои концерт на оркестър „Орфей” с ръководител Георги Янев. Проявата е чест от второто издание на Фестивала на сватбарската народна музика в Асеновград. \r\n***\r\nВ 09.00 часа в храм „Св. Йоан Предтеча“ пловдивският митрополит Николaй ще отслужи тържествена литургия по повод  рождеството на Йоан Кръстител.\r\n***\r\nОт 11.00 часа в Регионален исторически музей Бургас ще бъде открита етнографска експозиция по повод Еньовден.\r\n***\r\nОт 09.30часа в пространство Innovator, на ул.  „София“ № 1 ще се проведе Festival Brunch като част от програмата на Международен музикален фестивал “Варненско лято”.\r\n***\r\nОт 10.00 часа в Музея по история на медицината ще започне празникът на слънцето, водата и билките – Еньовден.\r\n***\r\nОт 10.00 часа, на входа на Морската градина, до Слънчевия часовник на Варна, ще се проведе благотворителен детски концерт и демонстрации на полицейска и военна техника. Събитието ще бъде открито от Духовия оркестър на ВМС, а в него ще вземат участие близо 150 деца.\r\n***\r\nОт 12.30 часа в зала „Пресцентър” на Фестивалния и конгресен център ще се проведе двадесет и второто издание на открития турнир по ускорен шах, организиран от ПП ГЕРБ-Варна. Организатори на състезанието са народният представител и ръководител на ПП ГЕРБ-Одесос д-р Руслан Тошев и кметът на централния варненски район „Одесос” Георги Недев.\r\n***\r\nОт 20.00 часа в Зала 1 на Фестивалния и конгресен център ще бъде открит  Международния музикален фестивал „Варненско лято“ 2018.\r\n***\r\nОт 09.30 часа в местността „Леденика“ продължава Националният фолклорен събор „Леденика“. На фестивала ще бъде пресъздаден народен обичай за Еньовден, ще се състоят изпълнения на самодейни и фолклорни състави, пресъздаване на ритуал Северняшка сватба и др. \r\n*** \r\nОт 10.00 часа на Самоводска чаршияще бъде отбелязан празникът Еньовден. \r\n***\r\nОт 10.00 часа на откритата сцена в парка на Девня ще започне фестивалът „Фолклорна палитра“ с участието на 24 състава за народни танци от областите Варна, Добрич, Шумен, Търговище, Русе и Силистра. \r\n***\r\nОт 09.00 часа Знеполският епископ Арсений ще оглави празнична литургия в манастира „Св. Йоан Предтеча“.\r\n***\r\nОт 09.00 часа Константийският епископ Яков ще оглави литургия в храм „Успение на Пресвета Богородица“ на Еньовден.\r\n***\r\nОт 10.00 часа в местност „Ладовица“, кв. „Изток“, ще се състои VII Регионален фестивал на любителското творчество на възрастните хора.\r\n***\r\nОт 09.00 часа Белоградчишкият епископ Поликорп ще оглави празнична архиерейска св. Литургия за Еньовден в храм „Св. Йоан Кръстител“.\r\n***\r\nОт 11.00 часа в салона на Държавен куклен театър ще се състои благотворително представление на спектакъла „Лече буболече“.  \r\n***\r\nОт 11.00 часа в Куклен театър ще се състои кукления спектакъл за дена „Задави се Меца‘ по Ран Босилек. \r\n***\r\nОт 19.00 часа в парк „Пети октомври“ ще се състои общоградска инициатива „Хора за хората“.", "date": "2018.06.24", "title": "Предстоящи събития в страната за 24 юни (Агенция „Фокус“)"}
{"url": "http://www.focus-news.net/news/2018/06/24/2537473/pregled-na-osnovnite-temi-v-svetovniya-pechat-agentsiya-fokus.html", "text": "Каталунските политически лидери прекъсват официалните си връзки с испанската монархия, в последното си открито предизвикателство управлението в Мадрид, пише американското издание The New York Times.\r\nКаталунският президент Ким Тора заяви, че регионалното правителство няма да кани представители на кралското семейство на нито едно официално събитие, нито ще изпраща представители на нито едно събитие, организирано от двореца, защото крал Фелипе VI е отказал да обсъжда възможността за отделяне на богатия североизточнен автономен регион от Испания, пише авторитетният вестник.\r\nТора и други каталунски политици искат правителството в Мадрид да уважи едностранното обявяване на независимост от сепаратистите през октомври, уточнява изданието.\r\n*** Президентът на САЩ Доналд Тръмп в събота защити администрацията си за това, че се отнася с мигрантските деца, задържани на границата, „много по-добре“ от администрацията на бившия президент Барак Обама, пише американското издание The Hill.\r\nИзказването му идва, след като през последната седмица изникнаха спорове относно имиграционната политика на правителството, която е разделила хиляди деца от своите родители на границата между САЩ и Мексико.\r\n„Ние върши много по-добра работа, докато в същото време поддържаме МНОГО по-силна граница! Фалшивите медии мразят това“, написа Тръмп в социалната мрежа „Туитър“.\r\nТой се позова на консервативната събирателна платформа „Drudge Report“, която предостави връзки към доклади и снимки, направени на съоръжения за задържане на деца по време на управлението на Барак Обама.\r\nПрез тази седмица Доналд Тръмп сложи край на спорната практика за разделяне на мигрантски деца и задържането им далеч от родителите им, след като биват хващани да преминават нелегално границата между САЩ и Мексико.\r\nГласуването за промяната на законодателството за имиграцията беше отложено в Конгреса, тъй като републиканските конгресмени не успяха да съберат достатъчно подкрепа.\r\n*** Държавният секретар на САЩ Майк Помпео заяви, че се надява страната му никога да не трябва да предприема военни действия срещу Иран, но предупреди, че ако Техеран продължава да преследва развитието на ядрени оръжия, той ще се изправи пред „гнева на целия свят“, пише израелското електронно издание The Times of Israel.\r\nГоворейки по време на интервю за американския телевизионен канал „MSNBC“ в събота, Помпео заяви, че независимо от съдбата на ядреното споразумение с Иран, от което САЩ се оттеглиха през миналия месец, не би било в интерес на Иран да развива ядрено въоръжение.\r\n„Надявам се, че те разбират, че ако дадат старт на ядрената си програма, гневът на целия свят ще се изсипе върху тях“, заяви Помпео.\r\n„Когато казвам гняв, не бъркайте това с военни действия. Когато казвам гняв, имам предвид моралното укорство и икономическата сила, която ще се изсипе върху тях. За това говоря. Не говоря за военни действия тук. Наистина се надявам, че няма да се стигне до там. Не е в интересите на никого“, допълни той.\r\nПомпео поясни, че президентът Доналд Тръмп е бил „много ясен“ по отношение на иранския режим. „Иран няма да се сдобие с ядрено оръжие, нито пък ще стартира оръжейната си програма по време на сегашния президентски мандат на Тръмп“, допълни още държавният секретар.\r\nВ интервюто си Помпео отрече предположението, че САЩ са се „разграничили от съюзниците си по отношение на Иран“ и поясни, че въпреки че съюзниците са изразили несъгласието си с решението на Вашингтон, те разбират широката опасност, която Иран представлява.\r\n„Когато говоря с арабските си приятели, израелците и всички в този регион, те са до нас и ни подкрепят. И дори когато говоря с европейците, с които имаме различия относно ядреното споразумение, те също разбират опасността, която Иран представлява, независимо дали са подривните дейности с ливанската терористична групировка „Хизбула“ или тези в Йемен, Сирия или Ирак“, заяви Помпео.\r\n„Има обединено разбиране за злобното поведение на Иран и светът ще бъде невероятно обединен, ако Техеран реши да поеме по пътя на ядрено въоръжаване“, завърши първият дипломат на САЩ.\r\n***Турския народ ще определи бъдещето на страната си на 24 юни, когато в страната ще се проведат едновременно президентски и парламентарни избори. Вотът слага край на предизборните кампании, които създадоха жизнена атмосфера в цялата страна за повече от два месеца, пише турското електронно издание Daily Sabah в материал, представен без редакторска намеса.\r\nВеднага щом предсрочните избори бяха назначени през април, турските политически партии започнаха предизборните си кампании. Независимо от ограниченото време преди изборния ден и факта, че той съвпада със свещения месец Рамадан, политиците успяха да излязат с динамични графици, които им позволиха да достигнат до възможно най-много хора.\r\nМитингите бяха основната част от предизборните кампании, но същевременно конвои от изборни автобуси постоянно озвучаваха с партийни химни, а по улиците на градовете се вееха знамена и бяха разлепени множество плакати. В страната има регистрирани 56 322 632 избиратели, които трябва да гласуват в 180 065 изборни секции. Изборният ден започва в 9 сутринта и завършва в 5 следобед.\r\nГласоподавателите ще могат да пуснат бюлетините си като представят лични карти или друг официален идентификационен документ. Влизането в изборните секции с фотоапарати, камери и мобилни телефони е забранено. Избирателите ще пускат по две отделни бюлетини в един общ плик – една за президентските и една за парламентарните избори.\r\nСлед края на изборния ден, първо ще бъдат преброени бюлетините за президентския вот. За първи път, официални лица ще събират бюлетините от домовете на хора, които имат проблеми с придвижването заради старост, здравословни проблеми или инвалидност. В момента има 17 хиляди такива избиратели.\r\nТрадиционно, турските политици организират митинги из цялата страна и посещават провинциите, за да говорят пред хората за час или два. Тази тенденция бе продължена, но имаше и някои промени заради краткото времетраене на предизборната кампания и Рамадан-а. Благодарение на някои промени, първоначалните предвиждания за по-малък брой присъстващи на демонстрациите в сравнение с предишни години не се оправдаха, особено в партийните крепости.\r\nВ добавка към класическите, старомодни митинги, политиците проведоха и редица по-малки срещи с хората под формата на ифтари и сухури (съответно вечеря след залез и закуска преди изгрев по време на Рамадана). На 9 юни се проведе и среднощен митинг на кандидата на Републиканската народна партия Мухарем Инче, на който присъстваха десетки хиляди, които или чакаха сухура, или традиционните си забавления в тази вечер на истанбулския булевард Багдат. Президентът Реджеп Таийп Ердоган също организира много срещи по време на ифтара особено в провинциите.\r\nДруг интересен момент от предизборната кампания беше организирането на няколко митинга в различни градове в един и същи ден, като в някои случаи те бяха провеждани в по три различни провинции, което не се случваше в предходните кампании. Например, на 11 юни Ердоган беше в провинциите Коджаели, Нигде и Бурса. Започвайки предизборната си кампания от крепостта на основната опозиционна Републиканска народна партия (РНП) Измир на 28 април, Ердоган посети около 50 провинции и още 20 отделни района до края на мероприятията преди изборния ден.\r\nКандидатът на РНП Мухарем Инче също имаше много интензивен предизборен график. В един случай той проведе пет отделни митинга, включително едно събитие по време на ифтара, в пет отделни района на Истанбул на 10 юни. Кандидатът за президент от „Добрата партия“ (ДП) Мерал Аксенер също внесе своя принос за доброто настроение по време на кампанията, като базира своите митинги на, както тя го нарече, „революцията на тензуха“, като събра тензуси от всички провинции, които посети и твърдеше, че те демонстрират непоквареност. Тензуха е традиционен шал на анатолийските жени.\r\nВ президентската кампания се включиха шестима кандидати: Реджеп Таийп Ердоган от „Народния съюз“, в който се включиха управляващата „Партия на справедливостта и развитието“ и „Партията на националистическото движение“ (ПНД); Мухарем Инче от РНП; Селахатин Демирташ от про-кюрдската „Народна демократична партия“ (НДП); Мерал Аксенер от ДП; Темел карамолаоглу от „Партията на щастието“ (ПЩ) и Догу Перинчек от „Патриотичната партия“ (ПП).Младежта ще има голямо влияние върху изхода от гласуването\r\nНовите видове предизборни срещи създадоха и нови възможности за достигане до различни сегменти от обществото и конкретно младежта, която представлява голяма част от избирателната база. В страната има повече от 10 милиона гласоподаватели на възраст между 18 и 25 години. Ердоган, например, се присъедини към младежите в студентско общежитие в столицата Анкара за сухур, след като получи покана чрез „Туитър“ на 1 юни. В отговор на поканата, държавният глава заяви, че ще „дойде ако чаят е готов“.\r\nРазвълнувани от срещата с президента, студентите приветстваха Ердоган и имаха възможността да си поговорят с него и да си направят общи селфита с държавния глава. Инче също успя да достигне до много младежи, благодарение на добрата си работа със социалните мрежи. Вместо срещи за ифтар или сухур, той се съсредоточи върху използването на възможностите конкретно на „Туитър“ като предизборен инструмент. Неговите „туитове“ бяха фокусирани върху образованието и той изпрати множество пожелания към студентите и учениците да изкарат успешно изпитите си.\r\nПонякога Инче отиваше и по-далеч и дори директно наричаше младите хора в страната „мои деца, мои ученици“, визирайки миналото си като учител по физика. Друга новост в кампанията на кандидата на РНП беше карането на колело, което му бе подарено по време на реч в град Самсун.\r\nНа президентските предизборни митинги се събираха далеч повече хора, отколкото на тези за парламентарните и може би причината за това е, че турците ще гласуват за първи път в историята за държавен глава и това, че страната преминава към президентска форма на управление, както реши народа на референдума, проведен на 16 април 2017 година.\r\nВъпреки относително слабия интерес, някои партии и най-вече ПСР, продължи да провежда демонстрации, водени от премиера Бинали Йълдъръм, из цялата страна, демонстрирайки сериозността на управляващата партия по въпроса.В парламентарния вот се състезават осем партии\r\nВ неделя съревнованието ще е между осем политически партии, които се стремят да спечелят възможно най-много кресла в новия състав на народното събрание: ПСР, ПНД,РНП, „Партията на свободната кауза“, ДП, НДП, ПЩ и ПП. За първи път в историята на Турция, политическите партии ще отидат на избори в коалиции. ПСР и ПНД сформираха „Народния съюз“, докато „Добрата партия (ДП) и „Партията на щастието“ (ПЩ) образуват „Националния съюз“. На парламентарните избори, фракциите трябва да получат най-малко 10% от гласовете на избирателите, за да влязат в законодателното събрание. Диаспората счупи рекорда за участие в избори\r\nВ периода между 7 и 19 юни около 1,49 милиона турци, живеещи в чужбина, гласуваха за кандидатите за президент и партиите, състезаващи се на парламентарните избори. Гласовете на избирателите ще бъдат пренесени в Турция и преброени заедно с  гласовете, подадени в страната на 24 юни. Гласуването на граничните пунктове също започна на 7 юни и ще продължи до края на изборния ден. В деня на вота, медиите няма да могат да излъчват политически агитационни материали или коментари за изборите до 18:00 часа. Между 18:00 и 21:00, средствата за масова информация ще могат да публикуват единствено официална информация за изборите, получена от Централната избирателна комисия (Върховния изборен съвет).", "date": "2018.06.24", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/06/24/2537474/afp-rusiya-nanese-vazdushni-udari-za-parvi-pat-ot-nachaloto-na-primirieto-prez-2017-v-siriya.html", "text": "Русия нанесе въздушни удари за първи път от началото на примирието през 2017 в Сирия, предава  AFP.\r\nРуската авиация е нанесла около 25 въздушни удара в южната сирийска провинция Дераа, по районите, контролирани от бунтовниците, съобщават от базираната в Лондон Сирийска обсерватория за човешки права. В тази провинция се наблюдава засилена военна активност на правителствените армейски части в последните дни.  В информацията на Обсерваторията не се съобщава за жертви на руските въздушни удари. Юлиян Марков", "date": "2018.06.24", "title": "AFP: Русия нанесе въздушни удари за първи път  от началото на примирието през 2017 в Сирия"}
{"url": "http://www.focus-news.net/news/2018/06/24/2537475/anadolu-agency-v-bosnenski-grad-vishegrad-se-provede-vazpominatelna-tseremoniya.html", "text": "В босненски град Вишеград се проведе възпоминателна церемония, предава турската Anadolu Agency.\r\nСтотици босненци почетоха  трите хиляди  жертви на церемония на Османския мост над река Дрина в град Вишеград.\r\nРоднините на жертвите проведоха емоционално  възпоменание на историческия мост \"Мехмед паша Соколович\", като хвърлиха по  една роза за всеки от хилядите жертви.\r\nСъбитието, наречено \"3 000 рози за 3 000 живота\", бе организирано от Асоциацията на семействата на изчезналите лица  \"Вишеград-92\" за припомняне на убийствата на босненските сърби по време на войната от 1992-1995 г.\r\nХедия Касапович, ръководителят на групата, заяви, че все още не са намерени телата на повечето от жертвите, които са били убити или са изчезнали по време на войната. Юлиян Марков", "date": "2018.06.24", "title": "Anadolu Agency: В босненски град Вишеград се проведе възпоминателна церемония"}
{"url": "http://www.focus-news.net/news/2018/06/24/2537693/tass-ministar-predsedatelyat-na-ispaniya-zayavi-che-na-sreshtata-na-es-na-visoko-ravnishte-ne-sa-postignati-nikakvi-dogovorenosti-po-migratsiyata.html", "text": "Испанският министър-председател Педро Санчес заяви, че лидерите на 16-те страни от ЕС, събрали се на извънредна среща на високо равнище за миграцията в Брюксел, не са постигнали никакви практически договорености, предава  ТАСС.\r\n„Не, не можахме да постигнем никакви практически договорености. Има само общо разбиране, че отговорът на предизвикателството миграция трябва да бъде единствено общоевропейски. Не можахме да изложим всички своите позиции“, заяви Санчес на тръгване от срещата на високо равнище в Брюксел пред журналисти.  Виктор Турмаков", "date": "2018.06.24", "title": "ТАСС: Министър-председателят на Испания заяви, че на срещата на ЕС на високо равнище не са постигнати никакви договорености по миграцията"}
{"url": "http://www.focus-news.net/news/2018/06/24/2537695/korneliya-ninova-bsp-premierat-borisov-oproverga-sobstvenite-si-dumi-i-potvardi-nashite-che-granitsata-ni-e-probita-i-sigurnostta-zastrashena.html", "text": "Премиерът Борисов опроверга собствените си думи и потвърди нашите, че границата ни е пробита и сигурността застрашена. Това написа лидерът на БСП Корналия Нинова в профила си в социалната мрежа \"Фейсбук\". \r\n\"Чухте ли какво заяви премиерът Борисов току-що на срещата на европейските лидери по въпросите на миграцията? Той каза, че ние сме пропускали мигрантите и щом те се намират в Европа, значи са минали през България и Гърция. Това е невероятно. Та нали до днес твърдеше, че ние пазим най-строго европейската граница и получи милиони за това. Той призна, че е лъгал, опроверга собствените си думи и потвърди нашите, че границата ни е пробита и сигурността застрашена. Защо Борисов взе този завой? Какво ли ни чака до края на срещата?\", пише лидерът на БСП.", "date": "2018.06.24", "title": "Корнелия Нинова, БСП: Премиерът Борисов опроверга собствените си думи и потвърди нашите, че границата ни е пробита и сигурността застрашена"}
{"url": "http://www.focus-news.net/news/2018/06/24/2537476/", "text": "Държавният секретар на САЩ Майк Помпео призова френският външен министър Жан-Ив льо Дриан да подкрепи Македония за членство в НАТО и за започване на преговори за членство в  ЕС, след подписване на Договора за името на страната с Гърция,предава Телма.\r\nФранция подкрепя поканата към Македония за членство в НАТО, но в момента се противопоставя на разширяването на ЕС, припомня изданието. Юлиян Марков", "date": "2018.06.24", "title": "Телма (Македония); Държавният секретар на САЩ призова  Франция да подкрепи Македония за членство в НАТО и ЕС"}
{"url": "http://www.focus-news.net/news/2018/06/24/2537702/reuters-vazdushnite-otbranitelni-sistemi-na-sauditska-arabiya-sa-prihvanali-raketa-nad-stolitsata-riyad.html", "text": "Въздушните отбранителни системи на Саудитска Арабия са прихванали балистична ракета изстреляна от йеменските хусити към столицата Рияд, предава Reuters, като се позовава на саудитската държавна телевизия „Al-Ikhbariya“.\r\nЙеменските хусити засилиха ракетните си нападения над саудитското кралство като отмъщение, по думите им, за въздушните рейдове на водената от Саудитска Арабия коалиция срещу подкрепеното от Иран военно движение в Йемен. Йонислав Дочев", "date": "2018.06.24", "title": "Reuters: Въздушните отбранителни системи на Саудитска Арабия са прихванали ракета над столицата Рияд"}
{"url": "http://www.focus-news.net/news/2018/06/24/2537480/zadarzhaha-izbyagaliya-zatvornik-ot-lovech-obzor.html", "text": "След тридневно издирване задържаха избягалия затворник от Ловеч при полицейска операция Акцията започна в петък, като районът между ловешките села Александрово, Дренов и Деветаки бе под полицейска блокада след получен сигнал, че беглецът е забелязан. В акцията участва целият ресурс на ОДМВР, СОБТ, Дирекция „Жандармерия“-ГД „Национална полиция“. Кучета попадат на следи на затворника и полицията работи цяла нощ. В събота сутринта на тел. 112 е подаден сигнал от жител на Летница, че беглецът е забелязан в необитаема къща в града и натам са насочени полицейски сили. Затворникът се е опитал да отвлече възрастна жена в опит да се застрахова срещу действията на служителите на МВР, но органите на реда са използвали огнестрелно оръжие, за да го респектират и той я е оставил и продължил бягството си.\r\nИзбягалият затворник бе заловен в нива край град Летница и след това е откаран в ареста в Ловеч.\r\n48-годишният Борис Иванов излежава 13-годишна присъда за блудство и кражби, която  влиза в сила от март 2011 г.  В началото на месеца той е преместен в общежитие от отворен тип. Иванов  работи на обект заедно с още 4-ма лишени от свобода на територията на бивше млекопреработвателно предприятие, намиращо се в покрайнините на град Ловеч. На 21 юни той напуска обекта и три дни е в неизвестност. За изчезването му сигнализира служител на фирмата, за която затворникът е работил. \r\n„Така действа системата, така ще работим и занапред спрямо всички, които нарушават правилата. Само за два дни, около 52 часа ни бяха необходими за издирването. Благодаря на всички, които участваха в операцията – служители на полицията, жандармерията, СОБТ, действали по разпореждане на професионалното ръководство и приложили способи, които доведоха до ефект. Бяхме критикувани, че използвахме много сили, но те бяха необходими. Важно е за подчертая, че критиките, които чувахме демотивират състава, служителите са пресирани и под излишен натиск, когато работят усърдно. На практика, предприети и извършени са всички необходими действия, които невинаги може да бъдат оповестявани и обяснявани, но се вършат. Нека има критики, но по-внимателни, за да могат професионалистите да работят спокойно, заяви министърът на вътрешните работи на брифинга по повод задържането на издирвания беглец от затвора“, заяви вътрешният министърът Валентин Радев на брифинг след залавянето на Иванов.\r\n„В резултат на действията на жандармеристите, е предотвратено отвличането на жената и евентуална заложническа криза. В момента, в който е осъзнал, че е разпознат, беглецът панически обмислил тактики за спасяване – вижда жената, която живее в края на населеното място, но тя успява да даде знак с жестове на районния инспектор, че е застрашена и той е реагирал много адекватно. Опитал отново да избяга и след бързи тактически действия на СОБТ, беглецът е задържан. СОБТ не се използва само за обезвреждане и в случая работата им допринесе издирваният да не извърши друго престъпление. Предстои анализ на конкретните му действия, но на първоначален етап, преценяваме, че не е имал предварителен цялостен план. Колегите си свършиха работата професионално“, заяви главният секретар на МВР главен комисар Младен Маринов.\r\n„Благодарение на доброто взаимодействие и координация с Дирекция „Жандармерия“ и ОДМВР бързо създадохме необходимата организация за тактически действия така, че да бъде пресечен пътят на беглеца за изтеглянето му от района и предотвратихме навлизането му по-нататък в населеното място, локализиран бе и задържан. Колегите не му оставиха шанс да окаже съпротива, поясни Георги Гайков, началник на СОБТ. \r\n„За два дни полицията си свърши професионално работата, като имаме предвид, че издирваният е с четири постановени присъди, две от които две за грабеж и изнасилване. Веднага след бягството му е образувано е досъдебно производство, вероятно ще има обвинение и за опита за отвличане на възрастната жена, обясни окръжният прокурор на Ловеч Валентин Вълков.", "date": "2018.06.24", "title": "Задържаха избягалия затворник от Ловеч (ОБЗОР)"}
{"url": "http://www.focus-news.net/news/2018/06/24/2537477/abcnews-redzhep-tayip-erdogan-i-muharem-indzhe-provedoha-finalni-predizborni-mitingi.html", "text": "Двамата основни кандидати на президентските избори на 24 юни в Турция Реджеп Тайип Ердоган и Мухарем Индже проведоха финални предизборни митинги, предава ABC News.\r\nВ изказването си в Истанбул г-н Ердоган призова турците да гласуват. Той изброи болниците и транспортната инфраструктура, построени за 15-те години, откакто той е начело на турската държава като доказателство за своето ръководство и нападна опонентите си за липса на визия.\r\nОсновният му противник Мухарем Индже, обаче привлече огромно мнозинство в събота на митинг в Истанбул.\r\nТурските избори, които ще се проведат този уикенд, са крайъгълен камък в историята на страната.\r\nПобедителят в президентските избори в неделя ще придобие нови изпълнителни правомощия след промяната на конституцията, подкрепена от Ердоган и одобрена миналата година с малко мнозинство на референдум.\r\nМухарем Индже, бивш учител и кандидат за президент на главната опозиционна партия, секуларистката  Републиканска народна партия (CHP), се доказа като много ефективен по време на кампанията, привличайки огромни тълпи, особено в големите градове.\r\nВ събота полицията съобщи, че най-малко 1 милион души са се събрали в истанбулския квартал Малтепе, за да чуят обещанието на Индже да обърне посоката на Турция от по-авторитарното управление по времето на Ердоган, ако спечели президентството. Юлиян Марков", "date": "2018.06.24", "title": "ABCNews: Реджеп Тайип Ердоган и Мухарем Индже проведоха финални предизборни митинги"}
{"url": "http://www.focus-news.net/news/2018/06/24/2537478/makfaks-protestirashtite-v-skopie-poiskaha-ostavkata-na-pravitelstvoto.html", "text": "На продължилият час и половина митинг срещу промяната на името на Македония протестиращите поискаха оставката на правителството,  предава Макфакс.\r\nОт трибуната пред Събранието  демонстрантите поискаха оставката на правителството, защото според тях е нелегитимно, обвиниха  директора на Бюрото за обществена сигурност и поискаха оставката на министъра на вътрешните работи Оливер Спасовски, заради употребата на  сълзотворен газ и шокови гранати на миналите протести. Те призоваха за мирни протести, а заради инцидентите, които са се случили на предишните протести, за които смятат, че са провокации, на съботния протест са поискали наблюдатели от Организацията за сигурност и сътрудничество е Европа (ОССЕ).\r\nНа трибуната се изказаха хора от народа, нямаше политици. Организаторите от \"Младите за Македония\" пуснаха видео съобщение от пострадалата от шоковите гранати актриса Арна Шияк, от внука на Никола Карев, който носи неговото име и фамилия, от внучката на Гоце Делчев - Катерина Трайкова Делчева, от анализатора Джейсън Мико и от евродепутатката Марияна Петир. Всички те  подкрепиха  протестите  за името и казаха, че хората трябва да решават за македонската самоличност.\r\nТази вечер от множеството пред парламента президентът Георге Иванов получи подкрепа за отказа да подпише споразумението с Гърция за промяна на името. Тълпата скандираше името му няколко минути.\r\n„Комитите“ на Вардар (Скопие) на протеста пристигнаха с факли  и знамена, а между демонстрантите бяха и фенклубовете  \"Шкембари\", \"Царете\" и \"Фемили Аеродром\". Организаторите посочиха, че целият македонски народ трябва да последва примера за обединение на феновете и да се обедини в защита на името.\r\nПротестът завърши с песен на Тоше Проески. Юлиян Марков", "date": "2018.06.24", "title": "Макфакс: Протестиращите в Скопие поискаха оставката на правителството"}
{"url": "http://www.focus-news.net/news/2018/06/24/2537698/hurriyet-redzhep-tayip-erdogan-i-partiyata-na-spravedlivostta-i-razvitieto-vodyat-na-izborite-v-turtsiya-pri-78.html", "text": "След изтичането на изборния ден властите в Турция вдигнаха ограниченията за обявяване на резултатите  след парламентарните и президентски избори в страната. Турският ежедневник Hurriyet публикува данните при обработени 78,1% от бюлетините, според които на президентските избори води досегашният държавен глава Реджеп Тайип Ердоган, а неговата Партия на справедливостта и развитието печели най-много гласове за парламента.\r\nНа президентските избори води Ердоган с 54,2%. На второ място е кандидатът на Републиканската народна партия Мухарем Индже с 29,9%, на трето е Мерал Акшенер от „Добрата партия“ със 7,5% от гласовете, Селахатин Демирташ от Демократическата партия на народите с 7,3% от гласовете е на четвърто място.\r\nСред партиите на парламентарните избори води ПСР с 44,0%, на второ място е Републиканската народна партия с 21,7%, Партията на националното действие е на трето място с 11,5% от гласовете. На четвърто място е Демократическата партия на народите с 10,2% от гласовете, а на пето е \"Добрата партия\" с 9,9%\r\nИзбирателната активност на изборите е 87,3% Виктор Турмаков", "date": "2018.06.24", "title": "Hurriyet: Реджеп Тайип Ердоган и Партията на справедливостта и развитието водят на изборите в Турция при 78%"}
{"url": "http://www.focus-news.net/news/2018/06/24/2537704/tass-emanyuel-makron-zayavi-che-migratsionnata-kriza-v-es-e-preminala-v-politicheska-faza.html", "text": "Миграционната криза в Европейския съюз премина в политическа фаза, независимо от това че количеството пристигащи мигранти е значително по-ниско от това през 2015 година, заяви президентът на Франция Еманюел Макрон по време на срещата на върха в Брюксел посветена на миграцията в ЕС, предава ТАСС.\r\n„Ситуацията с пристигащите мигранти е значително по-добра, отколкото през 2015 година, но кризата сега премина в политически стадий. Предизвикателството пред нас е политическият натиск, който се усеща в отделните страни от ЕС. Вторият проблем се състои във вътрешното движение на мигрантите в Евросъюза“, заяви Макрон.\r\nВ същото време той призна, че не е обсъждан никакъв общ план за действие по време на срещата. „Нямаме общ план. Всеки изрази своето мнение и всички потвърдиха стремежа си за работа към разрешаване на европейската криза“, допълни френският президент.\r\nТой също посочи, че ЕС не може да отстъпи от своите ценности и е длъжен да разреши миграционната криза, опирайки се на принципа на европейска солидарност. Йонислав Дочев", "date": "2018.06.24", "title": "ТАСС: Еманюел Макрон заяви, че миграционната криза в ЕС е преминала в политическа фаза"}
{"url": "http://www.focus-news.net/news/2018/06/24/2537479/bbc-malta-otkazva-da-prieme-koraba-s-migranti-na-germanskata-nepravitelstvena-organizatsiya.html", "text": "Малта отказва да приеме кораба с мигранти на германската неправителствена организация, предава BBC.\r\n„Ние сме суверенна страна и никой не може да ни диктува какво можем и какво не можем да правим“, заяви малтийският премиер Джоузеф Мускат.\r\nИзявлението му идва след като италианският министър на вътрешните работи Матео Салвини настоя Малта да приеме 226-те мигранти и да арестува екипажа. Юлиян Марков", "date": "2018.06.24", "title": "BBC: Малта отказва да приеме кораба с мигранти на германската неправителствена организация"}
{"url": "http://www.focus-news.net/news/2018/06/24/2537484/leten-lager-shkola-po-planinarstvo-shte-se-provede-ot-2-do-7-yuli-v-pazardzhishko.html", "text": "Летен лагер „Школа по планинарство“ ще се проведе от 2 до 7 юли в Пазарджишко. Това съобщиха за Радио „Фокус“ – Пазарджик организаторите от „Активен отдих за всички – Пазарджик“.  Инициативата е насочена към деца от 6 до 14 години. Ежедневните походи са до Крепостта „Цепина“, язовир „Батак“, местността „Никулска църква“, местността „Еленин Гидик“, Фотинските водопади и Калоферската екопътека. Походите са без нощувки.", "date": "2018.06.24", "title": "Летен лагер „Школа по планинарство“ ще се проведе от 2 до 7 юли в Пазарджишко"}
{"url": "http://www.focus-news.net/news/2018/06/24/2537481/the-sunday-times-biznesat-e-nedovolen-ot-barkotiyata-okolo-brekzit-sazdadena-ot-tereza-mey.html", "text": "Бизнесът е недоволен от бъркотията около Брекзит, създадена от Тереза Мей и заявява, че бавните преговори излагат на риск работни места, пише британският вестник The Sunday Times.\r\nБизнес лидерите започнаха безпрецедентна съвместна атака срещу  воденето на преговорите за Брекзит  от правителството, като предупредиха, че \"времето изтича\", за да бъдат спасени хиляди работни места.\r\nВ знак, че бизнесът бързо губи търпение от бавния темп на преговорите, петте най-големи бизнес-лобита казаха, че големите компании се готвят да изнесат бизнеса си извън Великобритания.\r\nВ едно прямо  писмо до Тереза Май, председателят на Европейския съвет Доналд Туск и председателят на Европейската комисия Жан-Клод Юнкер заявиха, че липсата на яснота относно Брекзит  може да струва на британската икономика милиарди лири, хиляди работни места и да бъдат оставени много семейства без основен доход \".\r\nПисмото, изпратено на вчерашната втора годишнина от гласуването, за напускане на  ЕС, идва след заплахата на Airbus да напусне Обединеното кралство в случай на твърд Брекзит. CBI, Институтът на директорите, британската търговска камара, производствената организация EEF и Федерацията на малкия бизнес съобщиха пред The Sunday Times в интервю миналата седмица, че настояват за по-голямо участие в сделката  за Брекзит.\r\nИнтервенцията отразява нарастващото безпокойство в управителните съвети, чийто предупрежденията рутинно се отхвърлят като продължение на \"Проект Страх\". Юлиян Марков", "date": "2018.06.24", "title": "The Sunday Times: Бизнесът е недоволен от бъркотията около Брекзит, създадена от Тереза Мей"}
{"url": "http://www.focus-news.net/news/2018/06/24/2537482/the-observer-v-london-se-provede-golyama-anti-brekzit-demonstratsiya.html", "text": "В Лондон се проведе голяма анти-Брекзит демонстрация, в която взеха участие повече от сто хиляди души, които настояват за нов референдум  за крайната сделка за Брекзит, пише британският седмичник The Observer.\r\nПовечето фирми са готови да предупредят правителството за Брекзит тази седмица и високопоставени консерватори вече са подготвили планове за смекчаване на предложенията за излизане от Европейския съюз, направени от Тереза Май. Организаторите на протеста заявиха, че показват, че напускането на Великобритания от Европейския съюз не е \"приключила сделка\".\r\nБивш помощник на Маргарет Тачър, няколко депутати от лейбъристката партия и  активисти от цялото Обединеното кралство взеха участие в демонстрацията, отбелязвайки две години от гласуването на Брекзит. Организаторите казаха, че хора от всички региони и съсловия  са сред тези, които  участват в протеста.\r\nКонсерватори участваха заедно с лейбъристи  и либерал-демократи по време на протеста, в който хората изразиха недоволство от  хаоса, създаден от правителството след гласуването за Брекзит. Лидерите на лейбъристите са подложени на натиск от март, отказвайки да подкрепят втори референдум. Имаше скандирания  \"Къде е Джереми Корбин\" от множеството . По това време той беше на посещение в палестински лагер за бежанци.\r\nГневът на хората от начина на водене на преговорите от премиера за  Брекзит е придружен от възобновяване на натиска от страна на индустрията, за да се гарантира, че търговията с Европа няма да бъде нарушена в резултат на напускането.\r\nГолеми производители ще отправят предупреждения относно преговорите за Брекзит в рамките на няколко дни, след като Airbus и BMW обявиха, че могат да преразгледат британските си инвестиционни планове, освен ако Великобритания не остане тясно свързана с Европа след Брекзит. Юлиян Марков", "date": "2018.06.24", "title": "The Observer: В Лондон се проведе голяма анти-Брекзит демонстрация"}
{"url": "http://www.focus-news.net/news/2018/06/24/2537487/sport-igraha-se-tri-macha-ot-svetovnoto-parvenstvo-po-futbol-v-rusiya.html", "text": "Футбол: Играха се три мача от Световното първенство по футбол в Русия. Белгия победи Тунис с 5:2. Така белгийците с 6 точки от два мача са лидери в групата, преди изиграването на другия мач Англия – Панама в неделя от 15:00 часа. Мексико победи Република Корея с 2:1 и след победата му над Германия е сигурен осминафиналист. В най интересния мач от деня Германия победи Швеция с 2:1, като победният гол за германците беше реализиран от Крос в последните секунди от добавеното време.", "date": "2018.06.24", "title": "Спорт: Играха се три мача от Световното първенство по футбол в Русия"}
{"url": "http://www.focus-news.net/news/2018/06/24/2537488/sport-ludogorets-zavarshi-naravno-s-azerbaydzhanskiya-shampion-karabah-vav-vtorata-si-kontrola.html", "text": "Футбол:Отборът на Лудогорец завърши наравно 1:1 контрола на австрийска земя. Шампионите не успяха да удължат победната си серия в проверките \r\nРазградчани изиграха много по-силна първа част, в която поведоха чрез Якуб Швиерчок. Но след множеството промени на почивката играта им се промени, а азерите стигнаха до изравняването чрез Дани Кинтана.", "date": "2018.06.24", "title": "Спорт: Лудогорец завърши наравно с азербайджанския шампион Карабах във втората си контрола"}
{"url": "http://www.focus-news.net/news/2018/06/24/2537483/the-independent-desetki-hilyadi-protestiraha-s-iskane-na-nov-referendum-za-brekzit.html", "text": "Десетки хиляди протестираха в Лондон с искане на нов референдум за Брекзит две години след гласуването за напускане на Европейския съюз, пише британският вестник The Independent.\r\nПоходът започна своят път от Пал Мол до площада пред  Парламента, изпълвайки улиците на столицата с флагове и знамена на ЕС и създавайки жълто и синьо море на Уайтхол( улицата, където се намира сградата на британския кабинет).\r\nПротивници на напускането пътуваха от цялата страна, за да се присъединят към митинга, организиран от редица лобистки групировки за да дадат началото  на национална петиция за нов референдум. Протестът е най-големият от 2016 година насам и в него взеха участие над сто хиляди души.\r\nОрганизаторите заявиха, че това представлява промяна в лобирането им и изграждането на обществена подкрепа за втори референдум.\r\nТе планират \"лято на действие\" със събития в цялата страна, чиято цел е да насърчи опозицията срещу Брекзит и да се окаже натиск върху правителството, за да даде на обществото думата.\r\nОчаква се депутатите да гласуват за окончателната  сделка  Брекзит през есента, като правителството многократно настояваше, че напускането на ЕС без споразумение за оттегляне остава възможност.\r\nПоходът се провежда след  като проучване на избирателите показа, че около 48% искат референдум за окончателната сделка, срещу 25%, които не искат нов вот. Юлиян Марков", "date": "2018.06.24", "title": "The Independent: Десетки хиляди протестираха с искане на нов референдум за Брекзит"}
{"url": "http://www.focus-news.net/news/2018/06/24/2537489/sport-balgariya-zagubi-ot-domakinite-iran-s-13-geyma-v-turnira-ot-ligata-na-natsiite.html", "text": "Волейбол: Националният отбор на България по волейбол допусна девета загуба в турнира Лига на нациите, след като в Техеран отстъпи пред домакина Иран с 1:3 (22:25, 15:25, 23:25, 14:25).\r\nЗагубата е втора поредна за играчите на Пламен Константинов, които в петък отстъпиха и пред Германия, тогава с 2:3 гейма", "date": "2018.06.24", "title": "Спорт: България загуби от домакините Иран с 1:3 гейма в турнира от Лигата на нациите"}
{"url": "http://www.focus-news.net/news/2018/06/24/2537491/", "text": "Средно по двама души живеят в едно жилище в Сливен. Това показват данни на Националния статистически институт. 59 005 е броят на жилищните сгради в област Сливен през 2017, което е 2.8% от общия жилищен фонд в страната. Жилищата в тях са 92 852, като спрямо предходната година броят им се увеличава с 0.2. В градовете се намират 64.8% от всички жилища в областта, а в селата – 35.2 %. \r\nБроя на стоманобетонните и панелните жилищни сгради е 1 138 или 1.9% от общия брой жилищни сгради и спрямо предходната година се увеличават с 22 (2.0%). Тухлените сгради са 49 503, а относителният им дял от общия брой на жилищните сгради в областта е 83.9%.\r\nСтруктурата на жилищата според броя на стаите се запазва на нивото от 2016 година. Преобладаващата част от жилищата в областта – 62.2%, са с две и три стаи. Делът на едностайните жилища е 8.6 %, а на жилищата с четири и повече стаи – 29.2%. Средната полезна площ на едно жилище в областта е 72.8 кв.м, като в градовете тя е 72.8 кв.м, а в селата – 72.9 кв.метра.\r\nПрез миналата година жилищната площ средно на едно лице в градовете е 27.0 кв.м, а в селата – 29.1 кв.метра. Жилищната площ средно на едно лице за областта е 27.7 кв.м при средна за страната – 31.1 кв.метра.", "date": "2018.06.24", "title": "Средно по двама души живеят в едно жилище в област Сливен"}
{"url": "http://www.focus-news.net/news/2018/06/24/2537485/sunday-express-italiya-nedovolstva-sreshtu-arogantniya-frenski-prezident.html", "text": "Италия недоволства срещу изказванията на „арогантния“ френски президент Еманюел Макрон, пише британският вестник Sunday Express.\r\nЗаместник министър-председателят Луиджи Ди Майо заяви, че думите на Макрон, че  „миграционните потоци към Европа са намалели в сравнение с преди няколко години“, са били извън допир с действителността.\r\nНа страницата си в социалната мрежа „Фейсбук“, той каза: \"Италия наистина е изправена пред извънредна ситуация с миграцията и това е отчасти защото Франция продължава да връща  обратно хората на границата.\r\n\"Макрон рискува да направи страната си италиански номер 1 враг в тази извънредна ситуация.\"\r\nТова изказване е направено след като Еманюел Макрон заяви, че европейското сътрудничество е успяло да намали миграционните потоци с близо 80%, а проблемите произтичат от \"вторичните\" движения на мигрантите в Европа.\r\nФренският президент каза: \"Реалността е, че Европа не изпитва миграционна криза от същия мащаб като тази, която преживя през 2015 г.\r\n\"Върху държава като Италия не се оказва съвсем същия миграционен натиск като миналата година. Кризата, която изпитваме днес в Европа, е политическа криза, свързана с вторични движения на мигрантите между европейските държави \", добавя Макрон.\r\nМинистърът на вътрешните работи на Италия и вицепремиер Матео Салвини обаче заяви, че страната му е изправена пред 650 000 мигранти, пристигнали по море през последните четири години, 430 000 заявления за убежище и приемане на 170 000 \"предполагаеми бежанци\" с обща сума над 5 милиона евро.\r\nВ изявление, в което той споменава североизточния италиански град на границата с Франция, Салвини каза: \"Ако за арогантния президент Макрон това не е проблем, ние го каним да спре обидите и да покаже вместо това някаква конкретна щедрост, като отвори многото пристанища на Франция и пропусне децата, мъжете  и жените във Вентимилия (граничен град в Италия на границата с Франция).\" Юлиян Марков", "date": "2018.06.24", "title": "Sunday Express: Италия недоволства срещу „арогантния“ френски президент"}
{"url": "http://www.focus-news.net/news/2018/06/24/2537493/pregled-na-osnovnite-temi-v-britanskiya-pechat-agentsiya-fokus.html", "text": "Бизнесът е недоволен от бъркотията около Брекзит, създадена от Тереза Мей и заявява, че бавните преговори излагат на риск работни места, пише британският вестник The Sunday Times.\r\nБизнес лидерите започнаха безпрецедентна съвместна атака срещу  воденето на преговорите за Брекзит  от правителството, като предупредиха, че \"времето изтича\", за да бъдат спасени хиляди работни места.\r\nВ знак, че бизнесът бързо губи търпение от бавния темп на преговорите, петте най-големи бизнес-лобита казаха, че големите компании се готвят да изнесат бизнеса си извън Великобритания.\r\nВ едно прямо  писмо до Тереза Май, председателят на Европейския съвет Доналд Туск и председателят на Европейската комисия Жан-Клод Юнкер заявиха, че липсата на яснота относно Брекзит  може да струва на британската икономика милиарди лири, хиляди работни места и да бъдат оставени много семейства без основен доход \".\r\nПисмото, изпратено на вчерашната втора годишнина от гласуването, за напускане на  ЕС, идва след заплахата на Airbus да напусне Обединеното кралство в случай на твърд Брекзит. CBI, Институтът на директорите, британската търговска камара, производствената организация EEF и Федерацията на малкия бизнес съобщиха пред The Sunday Times в интервю миналата седмица, че настояват за по-голямо участие в сделката  за Брекзит.\r\nИнтервенцията отразява нарастващото безпокойство в управителните съвети, чийто предупрежденията рутинно се отхвърлят като продължение на \"Проект Страх\".\r\n***В Лондон се проведе голяма анти-Брекзит демонстрация, в която взеха участие повече от сто хиляди души, които настояват за нов референдум  за крайната сделка за Брекзит, пише британският седмичник The Observer.\r\nПовечето фирми са готови да предупредят правителството за Брекзит тази седмица и високопоставени консерватори вече са подготвили планове за смекчаване на предложенията за излизане от Европейския съюз, направени от Тереза Май. Организаторите на протеста заявиха, че показват, че напускането на Великобритания от Европейския съюз не е \"приключила сделка\".\r\nБивш помощник на Маргарет Тачър, няколко депутати от лейбъристката партия и  активисти от цялото Обединеното кралство взеха участие в демонстрацията, отбелязвайки две години от гласуването на Брекзит. Организаторите казаха, че хора от всички региони и съсловия  са сред тези, които  участват в протеста.\r\nКонсерватори участваха заедно с лейбъристи  и либерал-демократи по време на протеста, в който хората изразиха недоволство от  хаоса, създаден от правителството след гласуването за Брекзит. Лидерите на лейбъристите са подложени на натиск от март, отказвайки да подкрепят втори референдум. Имаше скандирания  \"Къде е Джереми Корбин\" от множеството . По това време той беше на посещение в палестински лагер за бежанци.\r\nГневът на хората от начина на водене на преговорите от премиера за  Брекзит е придружен от възобновяване на натиска от страна на индустрията, за да се гарантира, че търговията с Европа няма да бъде нарушена в резултат на напускането.\r\nГолеми производители ще отправят предупреждения относно преговорите за Брекзит в рамките на няколко дни, след като Airbus и BMW обявиха, че могат да преразгледат британските си инвестиционни планове, освен ако Великобритания не остане тясно свързана с Европа след Брекзит.\r\n***Десетки хиляди протестираха в Лондон с искане на нов референдум за Брекзит две години след гласуването за напускане на Европейския съюз, пише британският вестник The Independent.\r\nПоходът започна своят път от Пал Мол до площада пред  Парламента, изпълвайки улиците на столицата с флагове и знамена на ЕС и създавайки жълто и синьо море на Уайтхол( улицата, където се намира сградата на британския кабинет).\r\nПротивници на напускането пътуваха от цялата страна, за да се присъединят към митинга, организиран от редица лобистки групировки за да дадат началото  на национална петиция за нов референдум. Протестът е най-големият от 2016 година насам и в него взеха участие над сто хиляди души.\r\nОрганизаторите заявиха, че това представлява промяна в лобирането им и изграждането на обществена подкрепа за втори референдум.\r\nТе планират \"лято на действие\" със събития в цялата страна, чиято цел е да насърчи опозицията срещу Брекзит и да се окаже натиск върху правителството, за да даде на обществото думата.\r\nОчаква се депутатите да гласуват за окончателната  сделка  Брекзит през есента, като правителството многократно настояваше, че напускането на ЕС без споразумение за оттегляне остава възможност.\r\nПоходът се провежда след  като проучване на избирателите показа, че около 48% искат референдум за окончателната сделка, срещу 25%, които не искат нов вот.\r\n***Италия недоволства срещу изказванията на „арогантния“ френски президент Еманюел Макрон, пише британският вестник Sunday Express.\r\nЗаместник министър-председателят Луиджи Ди Майо заяви, че думите на Макрон, че  „миграционните потоци към Европа са намалели в сравнение с преди няколко години“, са били извън допир с действителността.\r\nНа страницата си в социалната мрежа „Фейсбук“, той каза: \"Италия наистина е изправена пред извънредна ситуация с миграцията и това е отчасти защото Франция продължава да връща  обратно хората на границата.\r\n\"Макрон рискува да направи страната си италиански номер 1 враг в тази извънредна ситуация.\"\r\nТова изказване е направено след като Еманюел Макрон заяви, че европейското сътрудничество е успяло да намали миграционните потоци с близо 80%, а проблемите произтичат от \"вторичните\" движения на мигрантите в Европа.\r\nФренският президент каза: \"Реалността е, че Европа не изпитва миграционна криза от същия мащаб като тази, която преживя през 2015 г.\r\n\"Върху държава като Италия не се оказва съвсем същия миграционен натиск като миналата година. Кризата, която изпитваме днес в Европа, е политическа криза, свързана с вторични движения на мигрантите между европейските държави \", добавя Макрон.\r\nМинистърът на вътрешните работи на Италия и вицепремиер Матео Салвини обаче заяви, че страната му е изправена пред 650 000 мигранти, пристигнали по море през последните четири години, 430 000 заявления за убежище и приемане на 170 000 \"предполагаеми бежанци\" с обща сума над 5 милиона евро.\r\nВ изявление, в което той споменава североизточния италиански град на границата с Франция, Салвини каза: \"Ако за арогантния президент Макрон това не е проблем, ние го каним да спре обидите и да покаже вместо това някаква конкретна щедрост, като отвори многото пристанища на Франция и пропусне децата, мъжете  и жените във Вентимилия (граничен град в Италия на границата с Франция).\"", "date": "2018.06.24", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/06/24/2537494/", "text": "Държавният секретар на САЩ Майк Помпео и генералният секретар на ООН Антонио Гутериш обсъдиха в събота  усилията , за да се премахне ядреното оръжие в Корейския полуостров, заяви говорителят на Държавния департамент Хедър Науърт, цитирана от РИА Новости.\r\nСрещата се проведе във Вашингтон.\r\n\"Държавният секретар и генералният секретар обсъдиха успеха на срещата на върха в Сингапур, усилията, за да премахне ядреното оръжие на Корейския полуостров, конфликта в Либия, мирното уреждане на конфликта в Близкия изток, както и последното пътуване на генералният секретар до Мали,\" - се казва в изявлението.\r\nПомпео и Гутериш също са постигнали  съгласие относно необходимостта да се обърне внимание на предоставянето на хуманитарна помощ за Йемен и Сирия. Юлиян Марков", "date": "2018.06.24", "title": "РИА Новости: Държавният секретар на САЩ и генералният секретар на ООН  обсъдиха световни проблеми"}
{"url": "http://www.focus-news.net/news/2018/06/24/2537496/pregled-na-mezhdunarodnite-novini-do-6-chasa-agentsiya-fokus.html", "text": "Президентът на САЩ Доналд Тръмп заяви, в интервю за американския телевизионен канал „TBN“, че се доверява на лидера на Северна Корея Ким Чен-ун.\r\nОтговаряйки на въпрос на водещия, дали се доверява на севернокорейския лидер, Тръмп заяви: „Да, мисля че имаме много добри отношения с Ким Чен-ун и че между нас възникна добра химия“.\r\n„Считам, че той иска да направи най-доброто за своята страна, може би, за своето семейство или дори за себе си, но той иска да направи правилното нещо“, заяви американският президент.\r\n***. Поредният протест срещу промяната на името на Македония започна в македонската столица с православна молитва \"за спасяване от лукавия\"и с изпълнение на националния химн, предава излъчващата на албански език скопска телевизия \"Алсат-М\".\r\nТелевизията уточнява, че протестът е организиран чрез социалните мрежи от \"Младите за Македония\", с подкрепата на граждански структури и футболни фенове.\"Нова Македония\": \"Никога Северна, винаги Македония!\"\r\nСкопие. Под скандирания \"Никога Северна, винаги Македония!\", започна митинга срещу промяната на името пред сградата на парламента в центъра на македонската столица, предава електронното издание на вестник \"Нова Македония\".\r\nВестникът отбелязва, че преди началото на митинга, младежките организации които се сочат за организатори са призовали да не се допусне насилие.\"ТВ21\" (Македония): Спада ли интензивността на протестите?\r\nСкопие. Седмица след началото на протестите срещу промяната на името на Македония, прокуратурата все още не е съобщила ще повдигне ли обвинение срещу задържаните след сблъсъците миналата неделя. \r\nТова се казва в репортаж на скопската телевизия \"ТВ 21\", посветен на недоволството срещу постигнатото споразумение с Гърция, което слага край на 27 годишният спор за името.\r\nТелевизията цитира военния анализатор Благоя Марковски, бивш говорител на министерството на отбраната по времето на гражданския конфликт през 2001 г., според който интензивността на протестите срещу смяната на името постепенно ще утихва.\r\nНе очаква засилване на протестите и бившият полицейски началник Любомир Гюрчевски, тъй като отговор на най-спорния въпрос за името ще се даде на референдума през септември т.г.\"Макфакс\"(Македония): Феновете на \"Вардар\"(Скопие) се присъединиха към протеста със запалени факли\r\nСкопие. Феновете на \"Вардар\"(Скопие),\"Комити\" се присъединиха към протеста срещу смяната на името на страната, който се провежда в момента пред македонския парламент със запалени факли, предава агенция \"Макфакс\".\r\nАгенцията съобщава, че атмосферата на протеста е приповдигната - пее се химна и патриотични песни.\"Фокус\"(Македония): \"Комитите\" подкрепиха протеста срещу смяната на името и се заканиха на журналистите\r\nСкопие. \"Комитите\" на \"Вардар\" (Скопие) подкрепиха протеста срещу смяната на името и се заканиха на журналистите със скандирания \"И при вас ще дойдем!\", предава македонския \"Фокус\".\r\nСпоред изданието посланието на футболните фенове е, че \"няма да позволят обвързването на протестите с определени политически партии или лидери, нито издигането на знамена на други държави.\"\"Фактор\"(Македония): На протеста пред парламента в Скопие се чете стихотворение, посветено на президента Георги Иванов\r\nСкопие. На протеста пред парламента в Скопие се чете стихотворение, посветено на противопоставянето на президента Георги Иванов на Преспанския договор, предава македонското електронно издание \"Фактор\".\r\nСпоред изданието \"Младите за Македония\", сочени за организатори на протеста, са заявили, че \"тяхната кауза е запазване на Македония и обединение на македонския народ, а подписването на Преспанския договор е \"само една загубена битка.\"\r\n***Завърши протеста пред парламента в Скопие,.\r\nПротестът беше организиран срещу Договора за решаването на македонско-гръцкия спор за името и за стратегическо партньорство между двете страни.\r\nУчастниците в протеста призоваха за  запазване на конституционното име на Македония.\r\n„Ще се борим с всички демократични средства за анулиране на срамния договор. Искаме да защитим името, идентичността и държавата Република Македония“, заявиха участници в протеста.\r\nТе носеха транспаранти „Никога Северна, винаги Македония“\r\n„Настояваме депутатите да употребят институционални и неинституционални средства за започване на дебата за нерационалното решение, което ни се налага. Приканваме гражданите  да попречат на  промяна на конституцията и сме против двусмислен въпрос на референдума за името“, поискаха протестиращите и настояха за безпристрастно отразяване на протестите от медиите.\r\n***Иракският премиер ал Абади и шиитския духовник Муктада Садр се договориха за коалиция.\r\nБлокът на Муктада Садр и комунистите разполага с 54 места в иракския парламент, докато Абади завърши трети и има 42 места в 329-местния парламент.\r\nСлед тричасови разговори двамата са излезли с общо изявление, че са формирали коалиция. Според запознати най-сложният въпрос, който предстои е кандидатурата на бъдещия премиер.\r\n***В босненски град Вишеград се проведе възпоминателна церемония.\r\nСтотици босненци почетоха  трите хиляди  жертви на церемония на Османския мост над река Дрина в град Вишеград.\r\nРоднините на жертвите проведоха емоционално  възпоменание на историческия мост \"Мехмед паша Соколович\", като хвърлиха по  една роза за всеки от хилядите жертви.\r\nСъбитието, наречено \"3 000 рози за 3 000 живота\", бе организирано от Асоциацията на семействата на изчезналите лица  \"Вишеград-92\" за припомняне на убийствата на босненските сърби по време на войната от 1992-1995 г.\r\nХедия Касапович, ръководителят на групата, заяви, че все още не са намерени телата на повечето от жертвите, които са били убити или са изчезнали по време на войната.\r\n***Държавният секретар на САЩ Майк Помпео призова френският външен министър Жан-Ив льо Дриан да подкрепи Македония за членство в НАТО и за започване на преговори за членство в  ЕС, след подписване на Договора за името на страната с Гърция.\r\nФранция подкрепя поканата към Македония за членство в НАТО, но в момента се противопоставя на разширяването на ЕС, припомня изданието.\r\n***Малта отказва да приеме кораба с мигранти на германската неправителствена организация.\r\n„Ние сме суверенна страна и никой не може да ни диктува какво можем и какво не можем да правим“, заяви малтийският премиер Джоузеф Мускат.\r\nИзявлението му идва след като италианският министър на вътрешните работи Матео Салвини настоя Малта да приеме 226-те мигранти и да арестува екипажа.\r\n***Италия недоволства срещу изказванията на „арогантния“ френски президент Еманюел Макрон.\r\nЗаместник министър-председателят Луиджи Ди Майо заяви, че думите на Макрон, че  „миграционните потоци към Европа са намалели в сравнение с преди няколко години“, са били извън допир с действителността.\r\nНа страницата си в социалната мрежа „Фейсбук“, той каза: \"Италия наистина е изправена пред извънредна ситуация с миграцията и това е отчасти защото Франция продължава да връща  обратно хората на границата.\r\n\"Макрон рискува да направи страната си италиански номер 1 враг в тази извънредна ситуация.\"\r\nТова изказване е направено след като Еманюел Макрон заяви, че европейското сътрудничество е успяло да намали миграционните потоци с близо 80%, а проблемите произтичат от \"вторичните\" движения на мигрантите в Европа.\r\nФренският президент каза: \"Реалността е, че Европа не изпитва миграционна криза от същия мащаб като тази, която преживя през 2015 г.\r\n\"Върху държава като Италия не се оказва съвсем същия миграционен натиск като миналата година. Кризата, която изпитваме днес в Европа, е политическа криза, свързана с вторични движения на мигрантите между европейските държави \", добавя Макрон.\r\nМинистърът на вътрешните работи на Италия и вицепремиер Матео Салвини обаче заяви, че страната му е изправена пред 650 000 мигранти, пристигнали по море през последните четири години, 430 000 заявления за убежище и приемане на 170 000 \"предполагаеми бежанци\" с обща сума над 5 милиона евро.\r\nВ изявление, в което той споменава североизточния италиански град на границата с Франция, Салвини каза: \"Ако за арогантния президент Макрон това не е проблем, ние го каним да спре обидите и да покаже вместо това някаква конкретна щедрост, като отвори многото пристанища на Франция и пропусне децата, мъжете  и жените във Вентимилия (граничен град в Италия на границата с Франция).\"\r\n***Техеран очаква европейските страни преди края на юни да представят пакет от предложения за запазване на Съвместния всеобхватен план за действие относно иранската ядрена програма. Това съобщи в събота телевизионния  канал  , цитирайки иранския заместник-външен министър Абас Арагчи.\r\nСпоред него, трите  европейски страни - участници в ядрената сделка (Великобритания, Германия, Франция) и Европейския съюз са обещали да представят пакет от конкретни мерки, които ще отговарят на изискванията на Иран, включително и по отношение на продажбата на петрол и неговото транспортиране.\r\nНа 8 май президентът на САЩ Доналд Тръмп обяви оттеглянето на Вашингтон от иранското ядрено споразумение. Той обеща не само да върне старите, но и да въведе нови санкции. Иранският президент Хасан Роухани заяви, че ЕС трябва да гарантира на Иран опазването на интересите на Иран в споразумението, за да го запази в сила. Същевременно Техеран потвърди готовността си да не напуска сделката и да продължава да изпълнява задълженията си.\r\n***Държавният секретар на САЩ Майк Помпео и генералният секретар на ООН Антонио Гутериш обсъдиха в събота  усилията , за да се премахне ядреното оръжие в Корейския полуостров, заяви говорителят на Държавния департамент на Хедър Науърт, цитирана от .\r\nСрещата се проведе във Вашингтон.\r\n\"Държавен секретар и генералният секретар обсъдиха успеха на срещата на върха в Сингапур, усилията, за да премахне ядреното оръжие в на Корейския полуостров, Либия, мирно то урежданена конфликта в Близкия изток, както и последното пътуване на генералният секретар до Мали,\" - се казва в изявлението.\r\nПомпео и Гутериш също са постигнали  съгласие относно необходимостта да се обърне внимание на предоставянето на хуманитарна помощ за Йемен и Сирия.", "date": "2018.06.24", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/06/24/2537499/sputnik-izraelskiyat-premier-i-prestolonaslednikat-na-sauditska-arabiya-sa-proveli-tayni-razgovori-v-aman.html", "text": "Израелският премиер Бенямин Нетаняху и престолонаследникът на Саудитска Арабия са провели тайни разговори в йорданската столица Аман, съобщава израелският вестник ,  цитиран от руската агенция Sputnik.\r\nСрещата се е провела на фона на посещението в Аман на специалния съветник на американския президент Доналд Тръмп Джаред Кушнер.\r\nПо-рано друг израелски вестник   съобщи, че Нетаняху тайно се е срещнал с краля на Йордания Абдула II в Аман, където са обсъждали регионалното развитие и укрепването на двустранните икономически връзки.\r\nПрез ноември 2017 г. израелският премиер Бенямин Нетаняху призна, че въпреки липсата на дипломатически отношения с Рияд, Тел Авив е имал \"контакти\" със Саудитска Арабия, за които е казал, че са били държани в тайна.\r\nСъщия месец началникът на щаба на отбраната на Израел Гади Айзенкот разкри, че страната му е готова да сподели разузнавателна информация с Рияд, за да \"се изправи срещу Иран\".\r\nСлед като Рияд отхвърли обвиненията за укрепване на отношенията си с Тел Авив, саудитският престолонаследник Мохамед бин Салман призна правата на Израел да съществува по-рано тази година. Юлиян Марков", "date": "2018.06.24", "title": "Sputnik: Израелският премиер и престолонаследникът на Саудитска Арабия са провели тайни разговори в Аман"}
{"url": "http://www.focus-news.net/news/2018/06/24/2537500/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес ще бъде предимно слънчево с временни увеличения на облачността и на отделни места в южните и източните райони ще превали. Ще духа слаб запад-северозападен, в Източна България източен вятър. Максимални температури между 22° и 27°, в София около 22°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nи за дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 20.12.2018 г.\r\nДвижението в района на Ихтиман от км 35+700 до км 37+200 се осъществява с повишено внимание поради чести случаи на падаща мъгла или задимяване по пътя. Срок 30.06.2019 г.\r\nОбласт Пловдив:\r\nДвижението на МПС над 12 тона по АМ „Тракия“ в участъка от км 133 до км 156 в двете посоки е ограничено поради ремонтни дейности. \r\nОбходни маршрути: \r\nВ посока София – Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас – София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.;\r\nДвижението при Ботевград от км 44+000 до км 47+000 в посока София се осъществява в една лента поради преасфалтиране на пътното тяло в активната лента. Движението се извършва в изпреварващата лента. Срок 29.06.2018 г.\r\nОбласт Варна:\r\nДвижението в участъка п.в. Невша – п.в. Млада Гвардия от км 375+800 до км 381+500 посока Варна се осъществява двупосочно в платното посока София поради ремонтни дейности на асфалтовата настилка. Срок до 30.06.2018 г.\r\nДвижението в участъка п.в. Ветрино – п.в. Неофит Рилски от км 389+717 до км 393+600 посока Варна се осъществява двупосочно в лявото платно /посока София/ поради ремонтни дейности на асфалтовата настилка. Затваря се п.в. Неофит Рилски, като МПС се пренасочват по път I-2 Русе – Варна. Слизането от AM “Хемус“ посока с. Габърница и с. Неофит Рилски се осъществява на п.в. Ветрино. Затваря се връзката при  п.в. Неофит Рилски в посока Варна. Движението се пренасочва по път I-2 Русе – Варна, като качването на AM “Хемус“ се осъществява при  п.в. Девня. Срок до 30.06.2018 г.;\r\nАМ „Струма“: няма.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Поповица, по път I-8 до гр. Пловдив, по път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София - кв. Суходол - Мало Бучино - Големо Бучино - Перник/. Срок от 10:00 до 18:00 часа до 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.\r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 30.06.2018 г.\r\nОбласт Перник: \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол е забранен за МПС над 12 тона./ Срок от 10:00 до 18:00 часа на 30.06.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 31.08.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 02.07.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: няма.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: \r\nПравец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г.;\r\nДвижението по път I-3 АМ \"Хемус\" – Ботевград от км 195+257 до км 195+480 се осъществява с повишено внимание поради изпълнение на строително-монтажни работи по външно ел. захранване. Срок 29.06.2018 г.\r\nобласт Ловеч: \r\nо.п.Плевен-Луковит-Коритна, движение с повишено внимание в участъка от км 138+970 до км 139+853  поради провеждане на Национален лично-областен шампионат по колоездене на шосе – юноши младша възраст за времето от 8:30 до 10:00 часа. Транзитното движение по ул.Възраждане в посока София-Плевен се пренасочва по ул.Асен Златаров,ул.Л.Каравелов и ул.Момчилец, където е организирано двупосочно движение. Срок 24.06.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nДвижението в участъка разклон Борово – Бяла от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 30.06.2018 г.\r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.06.2018 г. \r\nЗатворен за движение участъка на републикански път І-5 Русе – Бяла – В.Търново от км 4+758 до км 6+799. \r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\nОбласт Стара Загора:\r\nДвижението по път I-5 Шипка - Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.06.2018 г.\r\nОбласт Хасково:\r\nДвижението в участъка Хасково – Димитровград от км 283+050 до км 288+505 се осъществява извършват ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 16.07.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г.\r\nОбласт Хасково: \r\nДвижението в участъка гр. Свиленград – Капитан Андреево от км 370+500 до км 377+900 временно е ограничено за движение поради пропадане на насип; \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.;\r\nОбласт Бургас: \r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението в участъка Обзор – Равда от км 167+100 до км 207+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 02.07.2018 г.\r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875. Срок до 26.06.2018 г.\r\nДвижението в участъка Сл. бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 70 км/ч в участъците на съществуващите кръстовища. Движението се регулира от пътни знаци. Срок до 01.07.2018 г.;\r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-108: Движението по път IІІ-108 АМ Струма – Петрич от км 0+000 до км 13+900, се осъществява с повишено внимание поради монтиране на пътни знаци. Срок до 25.06.2018 г.\r\nОПУ-Бургас:\r\nВременно са въведени следните ограничения за движение на МПС:\r\nПът II - 99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци. \r\nОбходен маршрут:\r\n общинския път Черноморец – Созопол. Срок до 31.12.2018 г.\r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г.\r\nРемонтни дейности: \r\nПът II-99: Движението по път II-99 в участъка Бургас – Созопол от км 0+000 до км 20+000 се осъществява с повишено внимание поради почистване под еластична ограда. Организацията на движението се сигнализира с пътни знаци. Срок  до 29.06.2018 г.\r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 02.07.2018 г\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.07.2018 г.;\r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.;\r\n Път III-7306: Движение с повишено внимание по път III-7306 от км 0+000 до км 15+000 в участъка Лозарево-Черница-Сунгурларе поставя се напречна маркировка. Организацията на движение е сигнализирана с пътни знаци. Срок до 29.06.2018 г.\r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 29.06.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. \r\nОбходен маршрут: Лозен – Драганово – Янтра – Поликраище – Полски Тръмбеш; Срок до 11.01.2019 г.\r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности. \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.06.2018 г.\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 20.08.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 30.06.2018 г.\r\nРемонтни дейности: \r\nПът III-1301: Стесняване на една от лентите за движение по път III-1301 Криводол-Галатин от км 1+000 до км 3+500, поради частични ремонти на асфалтовата настилка и почистване на окопи. Срок до 29.06.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл. \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово. \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г.\r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. \r\nОбходен маршрут: По уличната мрежа на гр. Козлодуй\r\nОграничението е сигнализирано с пътни знаци, съгласно проекта за временна организация. Срок 31.08.2018 г.\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 25.06.2018 г.\r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 12.07.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът III-1301: Движението по път III-1301 Криводол – Галатин от км 1+000 до км 2+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 29.06.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г.\r\n\tПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693. \r\nДвижението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево. Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г.\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 30.09.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 25.12.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента /без отбиване на движението/ поради извършване на ремонт на пътно съоръжение при км 20+484 Ремонтът включва направа на стоманобетонова плоча, хидроизолация и полагане на нови пластове. Поставена е необходимата пътна сигнализация. Срок до 30.06.2018 г.;\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.06.2028 г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 25.06.2018 г.\r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 02.07.2018 г.;\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nПът III-307: Движението по път III-307 Луковит - Угърчин от км 0+000 до км 28+000 е ограничено поради провеждане на Национален лично-областен шампионат по колоездене на шосе – юноши младша възраст за времето от 9:00 до 13:00 часа. Движението се регулира от пътна полиция. Срок: 24.06.2018 г.\r\nОбходен маршрут: За движещите се гр. Луковит - с. Дерманци по път I-3 гр. Ябланица – п.в. Коритна, по път I-4 п.в. Коритна – м. Боаза, по път III-305 м. Боаза – с. Дерманци. За движещите се гр. Луковит – гр. Угърчин по път I-3 гр. Ябланица – п.в. Коритна, по път I-4 п.в. Коритна – с. Сопот, по път LOV2202 с. Сопот – разклон за гр. Угърчин и по път III-307 разклон за с. Сопот – гр. Угърчин.\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът II-35: Движението по път II-35 Плевен – Кърнаре в град Троян от км 71+038 до км 71+394 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 71+038 се осъществява в една лента поради ремонт на пътно съоръжение. Водачите да се движат със съобразена скорост. Срок 25.06.2018 г.\r\nПът III-358: Движението по път III-358 кръстовище за м. Нановица - кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018г.\r\nОбходен маршрут: по път III-358  от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица.\r\nПът III-3504: Движението по път III-3504 Ловеч – Радювене – Орляне – Угърчин в участъка от км 2+000 до км 3+000 се осъществява в едната лента поради ремонт на асфалтовата настилка. Водачите да се движат със съобразена скорост. Срок до 26.06.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. \r\nОбходен маршрут: по път ІІ-81 Боровци – Благово – Монтана, по път І-1 /Е-79/ Монтана – Сумер, по път ІІІ-1621 и път ІІІ-8104 Сумер – Пърличево и обратно.Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата – Орсоя от км 26+000  до км 29+000 се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 02.07.2018 г.;\r\nПът ІІ-81: Движението по път ІІ-81 Бързия – Лом от км 50+870 до км 71+560 се осъществява двупосочно в една лента на определени участъци поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 26.06.2018 г.\r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 02.07.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности: няма.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г.\r\nРемонтни дейности:няма.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-137: Движението по път III-137, Кнежа- Крушовене от км 10+000 до км 19+000 между Гостиля-Ставерци  се осъществява с повишено внимание  поради частично  асфалтиране. Срок до 24.06.2018 г.\r\nПът ІІІ-3501: Движението по път III-3501 Згалево-Летница от км 16+500 до 32+600 между Пордим-Каменец  се осъществява с повишено внимание поради частично асфалтиране. Срок до 26.06.2018 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 15.07.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.07.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: \r\nПът II-23: Движение по път II-23 Завет – Исперих - Дулово, в участъка между гр. Завет и граница с ОПУ Силистра от км 63+250 до км 94+200 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 29.06.2018 г.\r\nПът III-205: Движение по път III-205 гр. Разград – с. Ясеновец от км 7+480  до км 21+938 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до26.06.2018 г.\r\nПът III-205: Движение по път III-205 гр. Исперих и с. Свещари от км 33+855 до км 39+250 се осъществява в една лента поради частични ремонтни дейности на асфалтовата настилка. Движението в района се регулира от сигналисти. Срок до 26.06.2018 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 30.06.2018 г.;\r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 40 км/ч. Срок до 29.06.2018 г.\r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г.\r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г.\r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента, поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности:\r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът ІIІ-197: Движението по път ІІІ-197 Сатовча – Доспат – Грохотно от км 42+000 до км 80+000 се осъществява с повишено внимание в свободната лента, съобразно създадената организация на движение поради частични ремонти в асфалтовата настилка. Срок до 29.06.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 30.06.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-18: Движението по пътна връзка АМ \"Хемус\" - АМ \"Тракия\" при км 35+050 на Софийски околовръстен път /СОП/ се осъществява в една лента поради преасфалтиране на пътното тяло в лявата лента. Движението се извършва в дясната лента. Срок до 24.06.2018 г.\r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 30.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности: няма.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 30.06.2018 г.\r\nРемонтни дейности:\r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради ремонт на пътната настилка. Срок до 30.09.2018 г.\r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г.\r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г.\r\nРемонтни дейности: \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 16.07.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.06.24", "title": "Актуална пътна обстановка"}
{"url": "http://www.focus-news.net/news/2018/06/24/2537486/tass-iran-ochakva-es-da-predstavi-predlozhenie-za-sahranenie-na-yadrenoto-sporazumenie-do-kraya-na-yuni.html", "text": "Техеран очаква европейските страни преди края на юни да представят пакет от предложения за запазване на Съвместния всеобхватен план за действие относно иранската ядрена програма. Това съобщи в събота телевизионния  канал  , цитирайки иранския заместник-външен министър Абас Арагчи, предава TACC.\r\nСпоред него, трите  европейски страни - участници в ядрената сделка (Великобритания, Германия, Франция) и Европейския съюз са обещали да представят пакет от конкретни мерки, които ще отговарят на изискванията на Иран, включително и по отношение на продажбата на петрол и неговото транспортиране.\r\nНа 8 май президентът на САЩ Доналд Тръмп обяви оттеглянето на Вашингтон от иранското ядрено споразумение. Той обеща не само да върне старите, но и да въведе нови санкции. Иранският президент Хасан Роухани заяви, че ЕС трябва да гарантира на Иран опазването на интересите на Иран в споразумението, за да го запази в сила. Същевременно Техеран потвърди готовността си да не напуска сделката и да продължава да изпълнява задълженията си. Юлиян Марков", "date": "2018.06.24", "title": "ТАСС: Иран очаква ЕС да представи предложение за съхранение на ядреното споразумение до края на юни"}
{"url": "http://www.focus-news.net/news/2018/06/24/2537503/nimh-vremeto-shte-bade-predimno-slanchevo-maksimalnite-temperaturi-shte-sa-mezhdu-22-i-27.html", "text": "Днес ще бъде предимно слънчево с временни увеличения на облачността и на отделни места в южните и източните райони ще превали. Ще духа слаб запад-северозападен, в Източна България източен вятър. Максимални температури между 22° и 27°, в София около 22°.Това съобщи за Агенция \"Фокус\" дежурният синоптик Георги Цеков от Националния институт по метеорология и хидрология (НИМХ) към Българската академия на науките (БАН).Атмосферното налягане ще бъде малко по-високо от средното за юни и през деня ще се задържи почти без промяна.\r\nНад Черноморието ще бъде предимно слънчево. През деня ще има временни увеличения на облачността и на места ще превали слаб дъжд. Ще духа слаб източен вятър. Максимални температури  по крайбрежието: 22-24°. Температурата на морската вода е 23-25°. Вълнението на морето ще бъде 2-3 бала.\r\nНад планините ще има променлива облачност и на места ще превали дъжд, по-значителен в Родопите. По високите части ще духа умерен западен вятър.  Максималната температура на височина 1200 метра ще е около 14°, на 2000 метра – около 7°.", "date": "2018.06.24", "title": "НИМХ: Времето ще бъде предимно слънчево - максималните температури ще са между 22° и 27°"}
{"url": "http://www.focus-news.net/news/2018/06/24/2537502/predstoyashti-sabitiya-v-stranata-za-24-yuni-agentsiya-fokus.html", "text": "***\r\nЗа трета поредна година Столичната библиотека се включва като партньор в честванията по случай Еньовден, организирани от Национален комитет „Петър Димков” и Дирекция „ПП Витоша”. От 08.00 часа от „Княжево” (градинката на посл. спирка тр. № 5) ще тръгне туристически поход по маркираната пътека „Aлея на билките” с мисли на Петър Димков. Фолклорната програма  ще започне в 12.30 часа на естрадата пред  хижа Момина скала.\r\n***\r\nОт 10.00 часа в Inter Expo Center , бул. „Цариградско шосе“ No147, ще бъде отбелязан Международният ден на йогата.\r\n***\r\nОт 11.00 часа на Лятната сцена в парка „Борисова градина“  за първи път носители на нематериално културно наследство от всички краища на Балканите ще се съберат на една сцена. В рамките на фестивала музикални и сценични изпълнения ще представят изпълнители и състави от Албания, Македония, Румъния, Сърбия, Македония и България.\r\n***\r\nОт 08.30 часа в Етнографската къща ще бъде поставено началото на обичая „Калиница“ с наричания на нишаните. След това малките калиници ще се отправят към храм „Свети Николай Чудотворец“, където в 09.00 часа ще има празнична литургия. От 10.00 часа с литийно шествие децата ще стигнат до параклиса „Св. Богородица – Въведение” (Калиничката) и до Градския парк. Там в 10.30 часа ще започне празнична програма за малките булки с участието на детски вокални групи. \r\n***\r\nОт 10.00 часа на тракийското скално светилище Белинташ ще се състои възстановка на обичая „Еньова буля“. В 12.00 часа ще бъде организирано запалване на Небесния огън от Еньовата буля, развенчаване на стария жрец и избиране на нов тракийския цар-жрец. В 12.30 часа под Белинташ посетителите ще могат да видят Свързване на Небесния огън с Еньовия огън и културна програма под звуците на родопски гайди и песни.\r\n***\r\nОт 19.00 часа пред читалище „Родолюбие“ ще се състои концерт на оркестър „Орфей” с ръководител Георги Янев. Проявата е чест от второто издание на Фестивала на сватбарската народна музика в Асеновград. \r\n***\r\nВ 09.00 часа в храм „Св. Йоан Предтеча“ пловдивският митрополит Николaй ще отслужи тържествена литургия по повод  рождеството на Йоан Кръстител.\r\n***\r\nОт 11.00 часа в Регионален исторически музей Бургас ще бъде открита етнографска експозиция по повод Еньовден.\r\n***\r\nОт 09.30часа в пространство Innovator, на ул.  „София“ № 1 ще се проведе Festival Brunch като част от програмата на Международен музикален фестивал “Варненско лято”.\r\n***\r\nОт 10.00 часа в Музея по история на медицината ще започне празникът на слънцето, водата и билките – Еньовден.\r\n***\r\nОт 10.00 часа, на входа на Морската градина, до Слънчевия часовник на Варна, ще се проведе благотворителен детски концерт и демонстрации на полицейска и военна техника. Събитието ще бъде открито от Духовия оркестър на ВМС, а в него ще вземат участие близо 150 деца.\r\n***\r\nОт 12.30 часа в зала „Пресцентър” на Фестивалния и конгресен център ще се проведе двадесет и второто издание на открития турнир по ускорен шах, организиран от ПП ГЕРБ-Варна. Организатори на състезанието са народният представител и ръководител на ПП ГЕРБ-Одесос д-р Руслан Тошев и кметът на централния варненски район „Одесос” Георги Недев.\r\n***\r\nОт 20.00 часа в Зала 1 на Фестивалния и конгресен център ще бъде открит  Международния музикален фестивал „Варненско лято“ 2018.\r\n***\r\nОт 09.30 часа в местността „Леденика“ продължава Националният фолклорен събор „Леденика“. На фестивала ще бъде пресъздаден народен обичай за Еньовден, ще се състоят изпълнения на самодейни и фолклорни състави, пресъздаване на ритуал Северняшка сватба и др. \r\n*** \r\nОт 10.00 часа на Самоводска чаршияще бъде отбелязан празникът Еньовден. \r\n***\r\nОт 10.00 часа на откритата сцена в парка на Девня ще започне фестивалът „Фолклорна палитра“ с участието на 24 състава за народни танци от областите Варна, Добрич, Шумен, Търговище, Русе и Силистра. \r\n***\r\nОт 09.00 часа Знеполският епископ Арсений ще оглави празнична литургия в манастира „Св. Йоан Предтеча“.\r\n***\r\nОт 09.00 часа Константийският епископ Яков ще оглави литургия в храм „Успение на Пресвета Богородица“ на Еньовден.\r\n***\r\nОт 10.00 часа в местност „Ладовица“, кв. „Изток“, ще се състои VII Регионален фестивал на любителското творчество на възрастните хора.\r\n***\r\nОт 09.00 часа Белоградчишкият епископ Поликорп ще оглави празнична архиерейска св. Литургия за Еньовден в храм „Св. Йоан Кръстител“.\r\n***\r\nОт 11.00 часа в салона на Държавен куклен театър ще се състои благотворително представление на спектакъла „Лече буболече“.  \r\n***\r\nОт 11.00 часа в Куклен театър ще се състои кукления спектакъл за дена „Задави се Меца‘ по Ран Босилек. \r\n***\r\nОт 19.00 часа в парк „Пети октомври“ ще се състои общоградска инициатива „Хора за хората“.", "date": "2018.06.24", "title": "Предстоящи събития в страната за 24 юни (Агенция „Фокус“)"}
{"url": "http://www.focus-news.net/news/2018/06/24/2537490/donald-tramp-yadrenoto-razorazhavane-na-koreyskiya-poluostrov-veche-e-zapochnalo.html", "text": "Президентът Доналд Тръмп заяви в събота, че изпълнението на договореностите, постигнати на срещата на върха в Сингапур , вече започва, предава TACC.\r\n\"Процесът вече е започнал, и ние сме в процес на по-нататъшни преговори със Северна Корея\", -каза президентът, говорейки по време на среща в Лас Вегас с американски компании. Речта му беше излъчена  на уебсайта на Белия дом.\r\nСпоред Тръмп \", важното е, че ние не виждаме как над Япония летят севернокорейските ракети, не виждам ядрени опити\". \"През последните седем месеца, не е имало ракетни тестове Те првеждат демонтаж на своите ракетни и ядрени полигони, ликвидираха полигона където се извършват изпитвания на  двигателите ан балистични ракети. Всичко се случва стъпка по стъпка ...\", каза Тръмп. Юлиян Марков", "date": "2018.06.24", "title": "Доналд Тръмп: Ядреното разоръжаване на Корейския полуостров вече е започнало"}
{"url": "http://www.focus-news.net/news/2018/06/24/2537497/xinhua-stranite-ot-opek-kakto-i-drugi-strani-proizvoditelki-na-petrol-shte-uvelichat-dobiva.html", "text": "Страните от ОПЕК, както и други страни, производителки на петрол ще увеличат добива, предава Xinhua.\r\nЗатова се разбраха страните, производителки на петрол, включително Русия на конференция във Виена.\r\nОрганизацията на страните износителки на петрол (ОПЕК) не даде подробности за това как ще се разпредели увеличението на производството.\r\nСпоразумението ще бъде приложено през юли.\r\nПроизводителите на петрол, които се събраха във Виена, показаха известна гъвкавост в политиката за производство на петрол, според министъра на енергетиката на Саудитска Арабия Халид ал-Фали.\r\nОПЕК ще продължи да следи пазара, а производствената горна граница ще бъде коригирана, когато е необходимо. Юлиян Марков", "date": "2018.06.24", "title": "Xinhua: Страните от ОПЕК, както и други страни, производителки на петрол ще увеличат добива"}
{"url": "http://www.focus-news.net/news/2018/06/24/2537501/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "На българо-турската граница на ГКПП \"Капитан Андреево\" трафикът е интензивен на изход за товарни автомобили.Това съобщиха от пресцентъра на Главна дирекция \"Гранична полиция\".Информацията за трафика е към 6.00 ч. На останалите гранични пунктове трафикът се осъществява нормално.", "date": "2018.06.24", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2018/06/24/2537495/dmitriy-peskov-za-predstoyashtata-sreshta-mezhdu-vladimir-putin-i-donald-tramp-shte-saobshtim-kogato-sme-gotovi.html", "text": "Говорителят на руския президент заяви, че \"за предстоящата среща между Владимир Путин и Доналд Тръмп ще съобщим, когато сме готови\" , предава руската агенцияREGNUM.\r\nПо-рано държавният секретар на САЩ Майк Помпео в интервю за телевизионния канал MSNBC съобщи, че срещата между Владимир Путин и Доналд Тръмп може да се състои скоро след пътуването на президентския съветник по националната сигурност Джон Болтън в руската столица. Юлиян Марков", "date": "2018.06.24", "title": "Дмитрий Песков: За предстоящата среща между Владимир Путин и Доналд Тръмп ще съобщим, когато сме готови"}
{"url": "http://www.focus-news.net/news/2018/06/24/2537504/mosv-valeriana-byal-rigan-i-mecho-grozde-sa-sred-zabranenite-za-sabirane-24-lechebni-rasteniya.html", "text": "Валериана, бял риган и мечо грозде са сред забранените за събиране 24 вида лечебни растения от естествените им находища в цялата страна, като изключение са количествата за лични нужди. Това напомнят експертите от Националната служба за защита на природата към МОСВ във връзка с отбелязването на празника Еньовден, съобщават от пресцентъра на Министерство на околната среда и водите. \r\nБилките са природен ресурс, който не е неизчерпаем и затова използването му е обект на регулации от няколко закона. Това са Законът за лечебните растения, към който има списък със 739 лечебни растения, Законът за биологичното разнообразие, Законът за защитените територии и Законът за горите. На основание чл. 10, ал. 1, 2 и 3 от Закона за лечебните растения, със заповед, министърът на околната среда и водите определя допустимите за събиране количества билки (кг сухо тегло) от естествените находища, извън територията на националните паркове, за календарната година. Специалният режим на опазване и ползване се прилага за видове, чиито ресурси проявяват трайна тенденция за намаляване и съществува заплаха за естественото им разпространение в природата. Заповедта се обнародва в Държавен вестник. Определените в заповедта количества билки се разпределят от директорите на РИОСВ между подалите заявки билкозаготвители в района на инспекцията.\r\nЗа тази година със заповед на министъра на околната среда и водите се забранява събирането на 24 вида лечебни растения от естествените им находища в цялата страна, като изключение се прави за количества, събирани за лични нужди. Сред тях са лечебната дилянка (валериана), бодлив залист, мечо грозде, бял риган, исландски лишей, различни видове салеп, бял оман, момина сълза, сантонинов пелин и др. И тази година мурсалският чай, наричан още пирински или алиботушки (Sideritis scardica Grisb.), е забранен за бране дори за лични нужди на територията на цялата страна, тъй както находищата му са застрашени. \r\nОпределени са и допустими за събиране количества от 11 билки (кг сухо тегло) от естествените находища, извън територията на трите Национални парка. Някои от тях са лечебна иглика, червен божур, лазаркиня, лудо биле, лютива тлъстига, кисел трън, лечебен ранилист.\r\nЦелта е да се стимулира култивираното им отглеждане, защото така се осигурява качествена и голяма по обем суровина, без да се нанасят щети на природата. Създават се и възможности за поминък на населението в планинските райони, където почвите са бедни и отглеждането на други култури е трудно. Сега върху земеделски площи се отглеждат мента, маточина, лайка, липа, шипка, мурсалски чай, коприва и други култури.\r\nБрането на билки, трябва да се извършва в сухо и слънчево време сутрин, след вдигане на росата. Растения, които са брани росни и след дъжд, при сушене почерняват или бързо се запарват и мухлясват. Трябва да знае начинът и подходящите инструменти за бране на билки. Растенията не се късат или скубят, а се режат с нож или ножица, без да се изкореняват и увреждат. Събират се само тези части от билките, които ви трябват (пъпки, плодове,листа и др.) Около 1/3 от добре развитите растения трябва да се оставят, за да могат да се размножават.\r\nНа 24 юни традиционно отбелязваме Еньовден – празник на слънцето, водите и билките. Поверието гласи, че събраните в ранното утро на Еньовден треви са лековити и имат най-голяма магическа сила, а след това я загубват. Затова от набраните през този ден треви и билки се прави голям „еньовски венец“ и всички се провират през него за здраве. Според вярванията, водата в реките и кладенците на този ден е лечебна.", "date": "2018.06.24", "title": "МОСВ: Валериана, бял риган и мечо грозде са сред забранените за събиране 24 лечебни растения"}
{"url": "http://www.focus-news.net/news/2018/06/24/2537506/varna-gerb-organizira-xxii-otkrit-turnir-po-uskoren-shah.html", "text": "Двадесет и второто издание на открития турнир по ускорен шах, организиран от ПП ГЕРБ - Варна, ще се проведе от 12.30 часа в зала „Пресцентър” на Фестивалния и конгресен център в морската столица. Регистрацията на участниците ще започне от 11.30 часа. Това съобщиха от пресцентъра на ПП ГЕРБ – Варна.\r\nОрганизатори на състезанието са народният представител и ръководител на ПП ГЕРБ-Одесос д-р Руслан Тошев и кметът на централния варненски район „Одесос” Георги Недев. Двамата са майстори на спорта и част от ръководството на „Българската федерация по шахмат 1928“.\r\nПродължава традицията турнирът на ГЕРБ-Варна да събира много почитатели на древната игра. Отново се очакват над 100 участници от цялата страна.\r\nНагради са предвидени както за най-добре класиралите се в основната надпревара, така и за отличилите се сред дамите, ветераните и младите таланти до 12 и до 14-годишна възраст.", "date": "2018.06.24", "title": "Варна: ГЕРБ организира XXII открит турнир по ускорен шах"}
{"url": "http://www.focus-news.net/news/2018/06/24/2537507/predstoyashti-mezhdunarodni-sabitiya-za-24-yuni-agentsiya-fokus.html", "text": "*** В Турция ще се проведат предсрочни избори за президент и парламент.\r\n*** Лидерите на 16 държави-членки на Европейския съюз, включително Франция и Германия, ще проведат спешни разговори по въпросите за миграцията.\r\n*** Саудитска Арабия официално ще премахне забраната за шофиране за жени.\r\n*** Принц Уилям ще посети Йордания, Израел и палестинските територии.\r\n*** В страната ще се проведе втори кръг от частичните местни избори.\r\n***", "date": "2018.06.24", "title": "Предстоящи международни събития за 24 юни (Агенция \"Фокус\")"}
{"url": "http://www.focus-news.net/news/2018/06/24/2537508/pravoslavnata-tsarkva-otbelyazva-rozhdenieto-na-sv-yoan-krastitel.html", "text": "На 24 юни църквата тачи деня на рождението на Йоан Кръстител. В дните на цар Ирод, който управлявал Юдея от 30 г. преди Рождество Христово до 3 г. след Рождество Христово, в град Хеврон живял свещеник на име Захарий, с жена си Елисавета, която била братовчедка на св. Ана, майката на св. Богородица.\r\nЗахарий и Елисавета били в напреднала възраст. Нямали деца. Въпреки това се молели усилено на Бога да стори с тях чудо. \r\nПред Захарий се явил ангел Господен, който го известил, че ще му се роди син, който трябва да кръсти Йоан.  Ангелът възвестил на Захарий не само това, но и че синът му ще бъде велик светец и предтеча на Изкупителя на човечеството.  Йоан се ражда 6 месеца преди Иисус Христос, за да прокара пътя на неговото учение сред юдейския народ. След като навършва 30 години започва да проповядва и да кръщава юдеите във водите на р. Йордан. Дава Свето Кръщение и на Иисус Христос.", "date": "2018.06.24", "title": "Православната църква отбелязва рождението на св. Йоан Кръстител"}
{"url": "http://www.focus-news.net/news/2018/06/24/2537511/kardzhali-znepolskiyat-episkop-arseniy-shte-oglavi-praznichna-liturgiya-v-manastira-sv-yoan-predtecha.html", "text": "С благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще оглави на Еньовден архиерейска св. Литургия от 09:00 ч.в средновековния манастир „Св. Йоан Предтеча” – град Кърджали, предаде репортер на Агенция \"Фокус\"\r\nНикола ПЕТКОВ", "date": "2018.06.24", "title": "Кърджали: Знеполският епископ Арсений ще оглави празнична литургия в манастира \"Св. Йоан Предтеча\""}
{"url": "http://www.focus-news.net/news/2018/06/24/2537492/anadolu-agency-izborite-v-turtsiya-shte-badat-nablyudavani-ot-okolo-415-nablyudateli.html", "text": "Президентските и парламентарни избори в Турция ще бъдат наблюдавани от около 415 наблюдатели, предава Anadolu Agency.\r\nСпоред информация, събрана от агенцията, чуждестранните наблюдатели - включително парламентаристите от няколко страни - са завършили акредитацията си във Върховния избирателен съвет на Турция.\r\nОрганизацията за сигурност и сътрудничество в Европа (ОССЕ) изпрати 234 наблюдатели, а Парламентарната асамблея на Организацията за сигурност и сътрудничество в Европа (ОССЕПА) - 72, Парламентарната асамблея на Съвета на Европа (ПАСЕ) – 35 и Парламентарната асамблея на Средиземно море (ПАМ) изпрати 10 наблюдатели.\r\nИма също така петима наблюдатели от Парламентарната асамблея на Черноморското икономическо сътрудничество (PABSEC), 15 от Парламентарната асамблея на турски говорещите страни (TURKPA), 21 от Съвета за сътрудничество по въпросите на тюркските страни (турски съвет) и 23 от Шанхайската организация за сътрудничество (SCO).\r\nТе имат за задача да наблюдават дали изборите се провеждат по справедлив, свободен и прозрачен начин. Юлиян Марков", "date": "2018.06.24", "title": "Anadolu Agency: Изборите в Турция ще бъдат наблюдавани от около  415 наблюдатели"}
{"url": "http://www.focus-news.net/news/2018/06/24/2537509/sofiya-belogradchishkiyat-episkop-polikarp-shte-oglavi-praznichna-liturgiya-v-hram-sv-yoan-krastitel-v-selo-tompsan.html", "text": "Православната църква чества празника Рождение на св. Йоан Кръстител и Предтеча - Еньовден. По този повод благословението на Негово Светейшество Софийския митрополит и Български патриарх Неофит, празничната света Литургия храм \"Св. Йоан Кръстител\" в село Томпсън ще бъде оглавена от Негово Преосвещенство Белоградчишкия епископ Поликарп, викарий на Софийския митрополит, предаде репортер на Агенция „Фокус“. Светата Литургия ще започне в 09.00 часа.\r\nНикола ПЕТКОВ", "date": "2018.06.24", "title": "София: Белоградчишкият епископ Поликарп ще оглави празнична литургия в храм \"Св. Йоан Кръстител\" в село Томпсън"}
{"url": "http://www.focus-news.net/news/2018/06/24/2537510/reuters-teroristi-zayaviha-che-sasht-sa-otkazali-da-se-mesyat-v-yuzhna-siriya.html", "text": "САЩ са казали на сирийските терористични групировки да не очакват военна помощ срещу силите на сирийското правителство, които са подкрепяни от руските Военно-космически сили и които в момента провеждат мащабна офанзива в провинция Дераа, в близост до границата на страната с Йордания и Израел, предава Reuters.\r\nВ копие от писмо, изпратено от Вашингтон до главатарите на няколко групировки от „Свободната сирийска армия“ в Югозападна Сирия, видяно от журналисти на американската агенция, се казва, че американското правителство иска „да не базирате решенията си на предположението или очакването за наша военна интервенция“.\r\nПо-рано САЩ предупредиха сирийския президент Башар Асад и неговия съюзник Русия, че нарушения на режима на примирие в зоната за деескалация, договорена от Кремъл и Белия Дом миналата година, ще има „сериозни последствия“ и обещаха „твърди и съответни мерки“, припомня „Ройтерс“.\r\nТова възбуди надеждите на подкрепяните от Запада групировки за възможна американска военна намеса, обяснява американската агенция, в случай, че неколкодневните въздушни бомбардировки на сирийската армия се развият в пълномащабна офанзива в югозапада.\r\nВ посланието от САЩ, продължава „Ройтерс“, се казва, че бунтовниците трябва да вземат сами решението за това какво ще правят в лицето на настъплението на сирийската армия на базата на това, което смятат, че е най-добро за тях и за техните хора.\r\n„Ние, в САЩ, разбираме трудната ситуация, в която сте изпаднали и продължаваме да съветваме Русия и сирийския режим да не предприемат военни действия, които нарушават примирието“, пише още в американското послание.\r\n„Ройтерс“ обяснява, че САЩ подкрепяха „умерените“ групировки в „Свободната сирийска армия“ със стотици милиони долари под формата на оръжия и месечни заплати в хода на седемгодишната война, в рамките на военна програма под шапката на Централното разузнавателно управление (ЦРУ). Анализаторите вярват, че субсидиите са спрени, след като американския президент Доналд Тръмп миналата година реши да спре действието на „проекта“.\r\nПревод и редакция:", "date": "2018.06.24", "title": "Reuters: Терористи заявиха, че САЩ са отказали да се месят в Южна Сирия"}
{"url": "http://www.focus-news.net/news/2018/06/24/2537513/denyat-24-yuni-v-balgarskata-istoriya.html", "text": "2015 г. \r\nПрезидентът на Република България Росен Плевнелиев присъжда орден „Св. св. Кирил и Методий“ втора степен на Иван Димитров Христов „за заслугите му в областта на образованието и културата“.2014 г. \r\nПрезидентът на Република България Росен Плевневлиев присъжда орден „Св. св. Кирил и Методий“ втора степен на Борислав Димов Иванов, „за значимия му принос за развитието на културата и изкуството“.1982 г. \r\nВестник „Литературен фронт\" публикува статията „За истината в нашия живот и за един роман\", подписана с инициалите „ЛФ\". В нея остро се критикува романът „Лице\" на Блага Димитрова, чиято „главна идейно-художествена слабост\" е „невярната, изопачаваща историческата истина, представа\", която авторката дава за „най-динамичната и плодоносна епоха в общественото ни развитие\", т. е. за времето след пленума на ЦК на БКП от април 1956 г. Разпространението на романа е забранено.1982 г. \r\nНа посещение в България пристига гръцкият министър-председател Андреас Папандреу. Подписана е дългосрочна програма за развитие на икономическото сътрудничество.\r\nАндреас Папандреу е гръцки политик. Основател и председател на Общогръцкото социологическо движение (ПАСОК). От 1981 г. е министър на отбраната на Гърция. Два пъти заема поста министър председател в периодите - 1981-1989 г. и 1994-1996 г.1964 г. \r\nПубликуван е одобрен от Министерския съвет списък на фактите, сведенията и предметите, които съставляват държавна тайна. Факти, сведения и предмети от военно, политическо, стопанско или друго естество, узнаването на които от друга държава или чужда организация може да увреди интересите на страната и особено нейната безопасност се приема за държавна тайна.1953 г. \r\nМинистерският съвет одобрява Правилник за научноизследователските институти при ведомствата. С него се прави опит да се създаде единна система на науката у нас. На БАН се възлага общото ръководство на цялостната научна дейност на всички научни институти и учреждения.1941 г. \r\nПо време на Втората световна война (1939-1945 г.) под натиска на Коминтерна ЦК на БРП решава да започне въоръжена съпротива чрез саботажни групи и партизански отряди.\r\nСъпротивителното движение в България (1941–1944 г.), организирано и ръководено от БРП, възниква след започването на хитлеристката агресия срещу СССР през юни 1941 г. На 24 юни 1941 г. ръководството на БРП излиза с позив към българския народ да се вдигне на борба срещу хитлеристките войски, намиращи се в България, и техните български помагачи. В края на юни и началото на юли в Балкана излизат първите партизански чети – в Разложко, Баташко и др. В градовете и някои по-големи села започва изграждането на бойни групи за саботажна и наказателна дейност. През септември 1941 г. чрез създадената в Москва нелегална радиостанция \"Хр. Ботев\" се поставя началото на още една форма на съпротивително движение, комбинирана с нелегалния печат, излизащ в столицата и други краища на страната, чрез които българският народ се информира за развоя на събитията на Източния фронт. Последната по-значителна форма на съпротива е изграждането на нелегални войнишки комитети в различни части на българската войска, особено през лятото и есента на 1944 г. Съпротивителното движение преминава през няколко етапа, които в основни линии съвпадат с хода на военните действия на Източния фронт. Първият от тях започва през юни 1941 г. и продължава до разгрома на немските войски при Сталинград (февруари 1943 г.). Спирането на настъплението на германските военни части и започналата контраофанзива на Съветската армия поставят началото на втория етап на съпротивителното движение, което продължава до лятото на 1943 г., когато започва новото голямо поражение на хитлеристките войски при Орел–Курск. През този етап партизанските чети и отряди в страната преминават под общото ръководство на Народоосвободителната въстаническа армия (НОВА) (април 1943 г.), а страната е разделена на 12 въстанически оперативни зони (ВОЗ). Третият етап започва от лятото на 1943 г. и продължава до изтласкването на хитлеристките войски от пределите на СССР (лятото на 1944 г.). През това време в страната се създават нови партизански чети и отряди, формират се нови бойни групи. Последният, четвърти етап започва от лятото на 1944 г. и завършва с политическата промяна на 9 септември 1944 г.1939 г. \r\nПодписан е трети таен българо-германски протокол за доставка на чешка военна техника за България в размер на 35 000 000 марки.1935 г. \r\nНа турнира за Петата Балканска купа по футбол в София България побеждава Гърция (5:2) и Румъния (4:0), завършва 3:3 с Югославия и печели купата.\r\nБалканската купа по футбол е учредена през 1930 г. и съществува до 1936 г. В нея вземат участие България, Румъния, Югославия и Гърция. На първия турнир мачовете се играят по кръгова система – два мача с разменено гостуване. В останалите турнири отборите се събират в една страна и играят по системата всеки срещу всеки по един мач. България е печелила общо два пъти купата, през 1932 г. и през 1935 г.1932 г. \r\nБългария подписва първия след Първата световна война търговски договор с Германия, последван на 27 август от първата клирингова спогодба.1913 г. \r\nПо време на Междусъюзническата война Първа Българска армия на генерал-лейтенант Васил Кутинчев овладява Пирот. Трета армия започва настъпление по направление Белоградчик - Княжевац. Командването спира настъплението на следващия ден.\r\nГен. Васил Кутинчев, командващ Първа Българска армия, е роден на 25 февруари 1859 г. в Русе. По време на Сръбско-българската война 1885 г. взема участие в боевете при Сливница, Драгоман и Цариброд и в превземането на Пирот. От 1908 до 1912 г. е началник на Първа Армейска област. По време на Балканската война 1912–1913 г. е командващ Първа българска армия, която воюва при Чаталджанските позиции. През Междусъюзническата война (1913 г.) Кутинчев командва Първа, а след това и Втора българска армия. По време на Първата световна война - 1914–1918 г., е генерал към щаба на Действащата армия и генерал-губернатор на област.\r\nПрез цялата си военна служба съдейства за развитието на Българската армия.\r\nГенерал-лейтенант Кутинчев умира на 30 март 1941 г.1913 г. \r\nПо време на Междусъюзническата война Гърция и Сърбия анулират договореностите си с България, постигнати след общата им победа над Османска Турция.1913 г. \r\nПо време на Междусъюзническата война Първи конен полк води двудневни сражения със сръбската армия при поста Кебапов, Орловец и Църна трава, Македония.\r\nВ сражения срещу сръбските войски загиват опълченците от Първа Дебърска дружина на Македоно-одринското опълчение - редниците Велю Димов от Дебър и Марин Костов от Ябланица, Дебърско.\r\nПърви полски артилерийски полк води сражения със сърбите при Букова глава, Бубреджик, Цветков гроб, Македония.1910 г. \r\nВ София е открит Вторият славянски подготвителен събор на политическите и научните дейци от славянските страни. Провежда се от 24 до 28 юни. Съборът се организира по предложение на С. С. Бобчев, който е председател на Славянското дружество в България, с подкрепата на Народната и Прогресивнолибералната партия. Присъстват руски, сърбохърватски, словенски, чешки и полски представители. Делегатите издигат идеята за политическо единство между славяните, изградено върху културно-икономическото сближаване. Стремежът към солидарност не се прилага на практика поради изострените междудържавни отношения след Балканската война 1912–1913 г.1893 г. \r\nВ София е основано Дружество за поддържане на изкуството в България с председател Иван Мърквичка. От 1902 г. то се нарича Дружество на художниците в България. През пролетта на 1894 г. урежда първата си изложба, а от 1895 г. издава списание \"Изкуство\" под редакцията на Иван Мърквичка и Антон Митов.1886 г. \r\nФункциите на Комисарството в Южна България се поемат от Народното събрание в Княжеството. Временната институция е създадена с княжески указ от 9 септември 1885 г., след провъзгласяването на Съединението на Източна Румелия и Княжество България. Комисарството управлява Областта от името на княз Александър I Батенберг. За негов ръководител е назначен д-р Г. Странски с помощници П. Р. Славейков и Й. Груев. Поради сложната обстановка след Съединението в Румелия е обявено военно положение. Пристъпва се постепенно към обединяване на администрацията й с тази на Княжеството. От 1 януари 1886 г. в Областта влизат в сила приетите в Княжеството закони. Комисарството престава да съществува след международното признаване на Съединението, последвало след подписването на Българо-турската спогодба от 1886 г.1879 г. \r\nПървият владетел от Третото българско царство - княз Александър I Батенберг стъпва на българска земя във Варна. Той управлява в периода 1879-1886 г. Роден е на 5 април 1857 г. във Верона, Италия. Участва като доброволец в Руско-турската война (1877-1878 г.). 22-годишният кръщелник на император Александър II е избран за български княз от I Велико народно събрание на 17 април 1879 г. Препоръчан е от руския император и е одобрен от Великите сили. Още с качването си на престола Александър I изразява недоволство от ограничените правомощия, които му предоставяла Търновската конституция. Затова той се насочва към съюз с Консервативната партия, чиито водители още по време на Учредителното събрание от 1879 г. се обявяват за олигархично управление. С нейна помощ князът се стреми да засили личната си власт. На 27 април 1881 г., с активното съдействие на ген.-лейтенант П. К. Ернрот, който по това време е военен министър в България, Александър І извършва отдавна замисления държавен преврат. Суспендира (отменя) конституцията и въвежда т.нар. режим на пълномощията, който продължава през периода 1881-1883 г. Този акт не дава очакваните резултати, напротив, князът изгубва до голяма степен своя престиж в България и се лишава от подкрепата на Русия. Това го принуждава да възстанови конституцията още преди да изтече определеният от него 7-годишен период на пълномощията. Съгласието му да приеме Съединението на Източна Румелия с Княжество България, прокламирано на 6 септември 1885 г. в Пловдив, съдейства до известна степен за закрепване на положението му вътре в страната. Външнополитическите му позиции обаче стават още по-нестабилни. След Сръбско-българската война 1885 г., в която Александър І е главнокомандващ българската войска, настъпва обтягане на руско-българските отношения. Това създава силни настроения против него сред голяма част от българските политически дейци и сред висшия състав на армията. На 9 август 1886 г. група офицери русофили извършват преврат и свалят Александър І от престола. Въпреки извършения контрапреврат, поради отказа на руския император да одобри завръщането му в България, на 26 август същата година, Батенберг абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си служи в редовете на австро-унгарската армия в Грац. По негово желание е погребан в София, където му е издигнат мавзолей.На тази дата са родени:1941 г. \r\nРодена e Юлия Стоянова Кръстева - българска писателка, световно известен лингвист и парапсихолог.1959 г. \r\nРодена e Петя Буюклиева – българска естрадна певица. От 1981 г. е солистка на оркестър \"София\". Участва в концертни турнета в България и зад граница. През 1986 г. печели Голямата награда на \"Златният Орфей\". През 1987 г. пее на фестивалите \"Братиславска лира\" в Словакия и \"Гала\" в Хавана, където е удостоена с награди. Издава първата си дългосвиреща плоча през 1987 г. Нейни албуми са \"Хоби\" (1990 г.), \"Аз, Петя\" (1994 г.), \"The Best of …” (1996 г.), \"Шум на самота\" (1999 г.).1878 г. \r\nРоден e професор Захари Величков Караогланов - български химик. Той завършва химия в София, след което специализира в Лайпциг и Берлин. Професор е по аналитична химия в СУ “Св. Климент Охридски”. Обект на научните му изследвания са химичните процеси, съпроводени с образуването на трудноразтворими тела и причините, поради които някои от тях съдържат различни примеси. Прави химични изследвания на черноморската вода, на водата от някои езера край Черно море. Освен това прави химични проучвания на български находища на злато. По-важни негови трудове са “Изследвания върху тегловното определение на фосфорната киселина като магнезис пирофосфат” (1916 г.), “Аналитически изследвания върху сулфатите на среброто, медта, цинка, желязото и алуминия” (1916 г.), “Намиране и добиване на злато в България” (1923 г.), “Химически изследвания върху състава на черноморската вода” (1925 г.), “Основи на неорганическата химия”, I и II (1920 г.), “Ръководство по аналитическа химия”, I и II (1923-1924 г.) и др. Умира на 21 юни 1943 г. в София1855 г. \r\nРоден e генерален-майор Кръстьо Празов Маринов. През 1879 г. завършва Военното училище с първия випуск, след което служи в Източнорумелийската милиция. Участва в Сръбско-българска война 1885 г. като командир на Шипченския полк. След войната командва 6-и пехотен Търновски полк. През Балканската война (1912-1913 г.) Маринов е командир на дивизионна област. През Междусъюзническата война е начело на Видинската крепост.1854 г. \r\nРоден e Лука Иванов Касъров - български лексикограф и публицист. През 1871 г. завършва българското училище във Фенер, а през 1877 г. американското училище - Роберт колеж в Цариград. Сътрудник е на цариградския вестник “Зорница” (1878-1893 г.), а известно време е заместник директор на Народна библиотека в Пловдив. Касъров е автор на капиталния труд “Енциклопедически речник” (т. I – 1899 г., т. II – 1905 г., т. III – 1907 г.), издание на Д. В. Манчов - Пловдив. Работи дълго и върху “Пълен български речник”, но не успява да го довърши и издаде.1844 г. \r\nРоден e Иван Недев Гюзелев - български математик, физик и философ. След Освобождението той е депутат в Учредителното народно събрание (1879 г.) и негов секретар. В периода 1880-1894 г. е председател на Върховната сметна палата. През 1902-1906 г. е редактор на сп. \"Задружен труд\". Гюзелев е автор на учебниците \"Кратка елементарна геометрия\" (1873 г.), \"Ръководство към физиката\" (1874 г.), \"Елементарна аритметика, Ръководство за долните класове на средните училища\" (1893 г.) и \"Начална алгебра\" (1893 г.). Той издава и философско-математически трудове - \"Аксиомите в геометрията. Трактат по теорията на успоредните линии\" (1894 г.) и \"Теория на доказателствата”. Прави опит за откриване на същинските основи на реалната логика\" (1895 г.), \"Елементите на познанието. Психологически изследвания в две части\" (1904 г.), \"Светът като продукт на съзнанието\" (1907 г.), \"Абсолютното съзнание. Опит за проникване в областта на обективния свят\" (1942 г., посмъртно) и др. В областта на философията е идеалист - отрича обективното съществуване на материята, схваща предметите и явленията като комплекс от усещания; в последните си философски работи прави преход към обективния идеализъм. Гюзелев умира на 6 октомври 1916 г. в София.На тази дата умират:2000 г. \r\nУмира Антон Зафиров Горчев - български театрален и филмов актьор, един от най-талантливите ни драматични и трагедийни изпълнители. Има награда на фестивалите в Карлови Вари и Варна за филма \"Козият рог\" (1972 г.). Участва във филмите: \"Човекът в сянка\" (1967 г.), \"Свобода или смърт\" (1969 г.), \"Танго\" (1969 г.), \"Козият рог\" (1972 г.), \"Иван Кондарев\" (1973 г.), \"Селкор\" (1974 г.), \"Сватбите на Йоан Асен\" (197 г.5), \"Легенда за върха\" (тв, 1976 г.), \"Войници на свободата\" (1977 г.), \"Големият товар\" (тв, 1978 г.), \"Нечиста сила\" (тв, 1978 г.), \"Кратко слънце\" (1979 г.), \"Язовецът\" (тв, 1981 г.), \"Хан Аспарух\" (1981 г.), \"Бяла магия\" (1982 г.), \"Последното приключение\" (1984 г.), \"Горски хора\" (тв, 1985 г.), \"Време разделно\" (1988 г.).1893 г. \r\nУмира Желю Войвода - български революционер (1828 - 1893). Роден е на 29 юни 1828 г. в Ямбол.\r\nСподвижник на Димитър Калъчлията. От 1860 г. до 1863 г. е заедно с Панайот Хитов, а през 1866 г. води малка чета, в която участват Хаджи Димитър и Стефан Караджа. През 1867 г. е отново с Панайот Хитов, а през 1868 г. готви голяма чета (писар е Христо Ботев), която не се създава по финансови причини. Той е воевода на чети по време на Сръбско-турската (1876 г.), Руско-турската освободителна (1877-1878 г.) и Сръбско-българската война (1885 - 1886 г.).1876 г. \r\nПомощник-войводата на Тревненската чета Тодор Кирков е обесен във Велико Търново. Тодор Стоянов Кирков е роден през 1847 г. в Ловеч. Българският революционер е племенник на Иван Драсов. През 1875 г. емигрира в Румъния и участва в подготовката на въстанието през 1876 г. в Търновския революционен окръг. На 28 март 1876 г. от Влашко в България се прехвърлят тайно част от ръководните дейци на Първи революционен окръг - Христо Патрев, поп Харитон, дядо Никола Хаинченина и Тодор Кирков. На 17 май Комитетът в Трявна обявява въстанието и сформира малка чета под ръководството на Кирков, Патрев и Гъдев. Пет дни по-късно тревненската чета начело с Патрев и Кирков води сражение в местността Чукара, недалеч от Новата махала, Габровско. Четниците отстъпват, след което се разделят на няколко малки групи, които впоследствие са лесно унищожени от редовната турска войска и башибозука.1241 г. \r\nУмира цар Иван Асен ІІ (1218 - 1241). Синът на цар Асен I - цар Иван Асен ІІ управлява в периода 1218 - 1241 г. и се изявява като добър дипломат и политик. Поради гоненията на привържениците на Асеневци, предприети от цар Борил след узурпирането на българския престол през 1207 г., цар Иван Асен ІІ е принуден да търси спасение, заедно със своя по-малък брат Александър, извън пределите на България. Най-напред се установяват при куманите, а оттам се прехвърлят в Галицко-Волинското княжество. Като се възползва от недоволство спрямо управлението на Борил, през 1218 г. Иван Асен ІІ нахлува в България и с помощта на руски дружини заема престола. В периода на управлението си българският цар проявява изключителни качества. Установява силна централна власт и прекратява вътрешните междуособици. Стреми се да поддържа мирни отношения със съседните държави. С маджарите установява приятелски връзки, като се жени за дъщерята на унгарския крал Андрей II – Ана. В замяна на това получава Белградската и Браничевската област, откъснати от българската държава през царуването на Борил. Иван Асен ІІ сключва договор с епирския деспот Теодор Комнин, който в своя стремеж да прогони латинците от Цариград също се нуждае от мир с българите. Царят установява мирни отношения с латинците и със сърбите. Освен като добър дипломат се проявява и като опитен пълководец. През 1224 г. Теодор Комнин се самопровъзгласява за император и през 1230 г. нарушава договора с българския владетел, като навлиза в югоизточните предели на България. Иван Асен ІІ му нанася пълно поражение в Клокотнишката битка през 1230 г., а самият Теодор Комнин е пленен и откаран в Търново. В резултат на тази победа българският владетелят присъединява част от земите на Епирската държава към България и тя достига своето най-голямо разширение. Границите й опират до Черно, Егейско и Адриатическо море. България се превръща в най-голямата и най-силна държава на Балканския полуостров. Териториалното разширение предизвиква сериозни опасения сред Латинците. За да предотврати опасността от евентуално тяхно нахлуване, цар Иван Асен ІІ започва преговори с Никейците. През 1232 г. под въздействието на папата маджарите предприемат поход на изток, но са отблъснати от българските войски. През 1233 г. цар Иван Асен ІІ скъсва унията с папата, установена през 1204 г. от цар Калоян, тъй като римската курия е покровител на латинците. Така през 1235 г. се възобновява Българската патриаршия. След установяването на военен съюз с никейците през 1235 г. царят предприема съвместен поход против Латинската империя, който завършва без успех. Скоро след това, страхувайки се от предстоящ кръстоносен поход, цар Иван Асен ІІ скъсва своите отношения с никейците и променя враждебната си позиция спрямо латинците. След като походът от 1239 г. почти не засяга пределите на българската държава, цар Иван Асен ІІ се опитва да подобри отново отношенията си с никейците, но скоро умира. Така, в продължение на по-малко от четвърт век, без да води много войни, цар Иван Асен ІІ оставя една огромна по своите териториални размери държава. България се превръща в най-значителния фактор на Балканския полуостров. Макар през по-голямата част от своето царуване цар Иван Асен ІІ да отделя повече внимание на своите отношения със съседните държави, той допринася не малко и за развитието на вътрешнополитическия живот на страната. По негово време настъпва истински стопански и културен разцвет. Развиват се търговските връзки на България със съседните балкански държави. Българските търговци установяват непосредствен контакт и с адриатическата република Рагуза (Дубровник). Оживлението в стопанския живот предизвиква нужда от пари и това довежда до сечене на български монети - медни, сребърни и златни, извършено за пръв път в историята на българската държава. С редица грамоти предоставя щедри дарения на голям брой български черкви и манастири.\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2018.06.24", "title": "Денят 24 юни в българската история"}
{"url": "http://www.focus-news.net/news/2018/06/24/2537515/pazardzhik-plovdivskiyat-mitropolit-nikolay-shte-oglavi-praznichna-liturgiya-v-bratsigovo.html", "text": "Православната църква чества  Рождението на св. Йоан Кръстител – Еньовден. По този повод във всички епархии на Българската православна църква се отслужва празнична св. Литургия. На празника  Негово Високопреосвещенство Пловдивският митрополит Николай ще оглави празнична архиерейска св. Литургия в храм “Св. Йоан Предтеча” – град Брацигово, предаде репортер на Агенция \"Фокус\". Начало: 9.00 часа \r\nНикола ПЕТКОВ", "date": "2018.06.24", "title": "Пазарджик: Пловдивският митрополит Николай ще оглави празнична литургия в Брацигово"}
{"url": "http://www.focus-news.net/news/2018/06/24/2537514/afp-v-ponedelnik-turtsiya-shte-e-prezidentska-republika.html", "text": "Победителят от неделните президентски избори в Турция ще е първият държавен глава на страната с разширени правомощия след промяната на Конституцията, одобрена на референдума през април 2017 година, коментира AFP.\r\nНовият 18-членен Устав влиза в сила от 25 юни, след провеждането на президентските и парламентарните избори днес и с него парламентарната система се заменя от президентска.\r\nСпоред новата Конституция, изпълнителната власт преминава под шапката на държавния глава и той ще има правото да назначава хора на високите постове, включително министрите.\r\nПрезидентът може да назначи един или повече вицепрезиденти. Позицията премиер, която в момента се заема от Бинали Йълдъръм, се закрива.\r\nПрезидентът и парламентът заедно ще избират четири члена във Висшия съдебен съвет, който има правомощия да назначава и отстранява персонал в правосъдната система.\r\nС новата Конституция се забраняват военните съдилища, които са позволени след военния преврат през 1960 година и дори чрез тях се издава присъда на бившия премиер Аднан Мендерес.\r\nМандатът на държавния глава е 5-годишен и един и същ човек може да заема поста не повече от два пъти. Но сегашният мандат на Ердоган няма да се зачита, защото се смята, че се създава нова позиция с различни пълномощия и той евентуално ще може да управлява като президент до 2028 година.\r\nПревод и редакция:", "date": "2018.06.24", "title": "AFP: В понеделник Турция ще е президентска република"}
{"url": "http://www.focus-news.net/news/2018/06/24/2537498/reuters-turtsiya-glasuva-na-prezidentski-i-parlamentarni-izbori-klyuchov-test-za-redzhep-tayip-erdogan.html", "text": "Турция гласува на президентски и парламентарни избори – ключов тест за Реджеп Тайип Ердоган, предава Reuters.\r\nНовоизбраният президент ще получи нови големи пълномощия, дълго търсени от Ердоган и подкрепени от малко мнозинство от турците в референдум от 2017 г. Критиците твърдят, че това ще продължи да ерозира демокрацията в страната-членка на НАТО и ще укрепи едноличното управление.\r\nЕрдоган, най-популярният, но и разделящ лидер в съвременната турска история, премести изборите от ноември 2019 г., твърдейки, че новите правомощия ще му позволят да се справи с нарастващите икономически проблеми на страната - лирата загуби 20% от стойността си спрямо долара тази година  и да се справи с кюрдските бунтовници в югоизточна Турция и в съседните Ирак и Сирия.\r\nНо сметките му не включваха Мухарем Индже, кандидат за президент на секуларистката Републиканска народна партия (СНП), чието добро представяне в митингите на кампанията е консолидирало отдавна  разделената опозиция в Турция. Юлиян Марков", "date": "2018.06.24", "title": "Reuters:  Турция гласува на президентски и парламентарни избори – ключов тест за Реджеп Тайип Ердоган"}
{"url": "http://www.focus-news.net/news/2018/06/24/2537516/nadezhda-ivanova-kulturolog-dobrudzhanskite-kulinarni-retsepti-sa-chast-ot-balgarskoto-kulturno-nasledstvo.html", "text": "Добруджанските кулинарни рецепти са част от българското културно наследство. Това заяви в предаването „Светилник“ на Радио \"Фокус\"  културологът Надежда Иванова. „Мисля, че връщането към тези старинни, изконни, изпитани рецепти е изключително интересно. В този смисъл искам да кажа, че рецепти като пача от бакла, жътварски таратор, кръстачки или разни други неща, които хората продължават да приготвят в домовете си, са много интересни, Много е хубаво, че те са се запазили и до днес въпреки всички модерни и гурме теми, които наблюдаваме и са актуални. За мен другото важно нещо, което може би трябва да се свърши, тъй като вече имаме натрупани много години зад гърба си, и тъй като самият фестивал е вече подарен на Община Крушари от неговите първоначални инициатори и организатори – Николай Панайотов и неговата съпруга, самата добруджанска община трябва да помисли за издаване на една книга, която да представя кулинарното наследство и богатство на Добруджа. При нас останаха наистина уникални рецепти. Мисля, че те са част от нашето културно наследство, част от онова наследство, което е нематериално, което се предава от баба на дъщеря, на внучка. Хубаво е децата да знаят, защото все по-често прибягваме до местата за бързо хранене, все по-често като че ли за по-лесно хапваме на крак. Има изключително лесни, природосъобразни, вкусни, добруджански рецепти, които освен това са и икономични, защото хората са били изключително икономични. Те не са познавали разхищението, неща като, знам ли, като суетата, като показността. За тях храната, събирането около софрата, около трапезата, всъщност е било най-важното нещо в деня. И без да бъдат чревоугодници, хората са умеели да се наслаждават на произведеното от тях и да го комбинират по един съвършен начин“, каза Надежда Иванова. Според нея е хубаво, че такъв празник се провежда в Добруджа и че тази традиция ще продължи и в бъдеще. Празникът вече е популярен, провежда се от около 10 години и събира все по-многочислена публика и участници, не само индивидуални, но и различни клубове, читалища отскоро. По думите на културолога това е не само кулинарен фестивал, но и празник на фолклора, доброто настроение, хубавата храна и приятните емоции сред природата, на открито. Всяка година празникът е организиран край различни села или местности в добруджанската община. Според неговите организатори в основата му стои хубав нашенски обичай – когато ни канят на гости, да не отиваме с празни ръце. Всеки носи нещо домашно приготвено в гювече или пръстено гърне, ястията се слагат на обща трапеза, която събира на едно място хора от различни етноси, пазещи автентични добруджански рецепти, предавани от поколение на поколение. Според Надежда Иванова, която е била член на журито на фестивала в почти всички негови издания, за да се наложи във времето едно такова събитие, станало знаково за добруджанския регион, са нужни няколко неща и те са постоянство в организирането, ентусиазъм и онази искрица в душата, която кара хората да участват в подобни форуми. Празникът на гърнетата се провежда през летните месеци. Тази година той събра много гости и участници в местността Текето в Община Крушари, известна още с античната крепост „Залдапа“, каньона Суха река и едни от най-старите скални манастири в Европа. \r\nЖулиета НИКОЛОВА", "date": "2018.06.24", "title": "Надежда Иванова, културолог: Добруджанските кулинарни рецепти са част от българското културно наследство"}
{"url": "http://www.focus-news.net/news/2018/06/24/2537518/sport-havier-ernandes-chicharito-otbelyaza-50-iya-si-gol-za-meksiko.html", "text": "Нападателят на Уест Хем Хавиер Ернандес – Чичарито отбеляза 50-ия си гол за Мексико в 104-ия мач за националния отбор на страната си. Голмайсторът вкара втория от двата гола за мексиканците за победата с 2:1 над Южна Корея в Ростов на Дон, в мач от група „F” на Световното първенство в Русия. Ернандес е рекордьор по попадения за мексиканците, а след него във вечната ранглиста се нареждат Харед Борхети с 46 гола и легендата Куаутемок Бланко с 39 попадения.", "date": "2018.06.24", "title": "Спорт: Хавиер Ернандес – Чичарито отбеляза 50-ия си гол за Мексико"}
{"url": "http://www.focus-news.net/news/2018/06/24/2537520/veliko-tarnovo-ogranicheno-e-dvizhenieto-po-patya-mezhdu-gorna-oryahovitsa-i-selo-arbanasi.html", "text": "Ограничено е движението по пътя между Горна Оряховица и село Арбанаси. В отсечката от  км 44+090 до км 46+474 текат ремонтни дейности, съобщиха за Радио „Фокус“ – Велико Търново от Областно пътно управление. Срокът за приключване на преасфалтирането е края на юни. Обходният маршрут е през село Шереметя. Условията за пътуване в региона са нормални. Времето е предимно слънчево, без  валежи, настилките – сухи. Движението не е натоварено. Допълнително въведени ограничения в областта няма. За изминалото денонощие не са регистрирани и тежки инциденти.  Изграждането на пътна връзка затруднява движението в участък от пътя между село Поликраище и Елена. Нека водачите се движат с повишено внимание от км 16+800 до км 17+570. Срокът за приключване на дейностите е 12 юни 2018 г. До тогава трафикът се пренасочва в една лента. Отворен за движение е Прохода на Републиката, но там все още е в сила предупреждението за опасност от падащи камъни. Нека шофьорите карат внимателно и със съобразена скорост. Ограничено е движението в участък от пътя между селата Стефан Стамболово и Обединение. Забраната е въведена за отсечката от км 16+700 до км 26+113, а причината е извършване на ремонтни дейности. Обходният маршрут е през село Полски Сеновец и град Полски Тръмбеш. Ремонтите трябва да приключат до края на юни.\r\nЛуиза ТРАНЧЕВА", "date": "2018.06.24", "title": "Велико Търново: Ограничено е движението по пътя между Горна Оряховица и село Арбанаси"}
{"url": "http://www.focus-news.net/news/2018/06/24/2537505/mateo-salvini-ako-frantsiya-ima-namerenie-da-prevarne-italiya-v-bezhanski-lager-za-tsyala-evropa-davayki-y-nyakolko-evro-za-chay-to-tya-se-zabluzhdava-dalboko.html", "text": "И двамата вицепремиери на Италия разкритикуваха президента на Франция след неговите заявления по въпроса за мигрантския проблем на Апенините, предава РИА Новости.\r\nВ хода на съвместна пресконференция след срещата си с новия испански премиер Педро Санчес, Макрон заяви, че „Италия не преживява такава миграционна криза, каквато е имало до миналата година, а който твърди подобни неща, лъже“. Според неговите думи, в Европа е възникнала криза, започната от „спекулиращи със страха екстремисти“.\r\n„Шестстотин и петдесет хиляди пристигнали за четири години, 430 хиляди молби за предоставяне на убежище и 170 хиляди предполагаеми бежанци, които в момента са настанени в хотели, казарми и домове и за които се харчат повече от 5 милиарда евро. Ако за наглия президент Макрон това не е проблем, ние го призоваваме да прекрати оскърбленията и да покаже великодушието си на дело, като отвари много френски пристанища и спре да отказва да приема жените, мъжете и децата във Вентимил (крайграничен град, през който във Франция влизат мигрантите – бел. РИА)“, се казва в заявление на вицепремиера и вътрешен министър на Италия Матео Салвини, разпространено сред журналистите.\r\nСпоред неговите думи, ако Франция „има намерение да превърне Италия в бежански лагер за цяла Европа, давайки й няколко евро за чай, то тя се заблуждава дълбоко“.\r\nКъм Салвини се присъедини и втория вицепремиер на страната Луиджи ди Майо, който традиционно заема по-внимателна позиция по отношение на приемането на мигранти.\r\n„Всъщност, в Италия има извънредна ситуация с миграцията и тя се подпомага от Франция, която продължава да отказва да приема бежанци на границата. Макрон се опитва да направи своята страна враг номер едно на Италия в тази извънредна ситуация“, написа ди Майо в своя „Фейсбук“.\r\nКакто съобщи Макрон, Франция и Испания предлагат на територията на Европа да се създадат „закрити центрове“ за прием на мигранти, което би облекчило приоцеса на предоставяне на убежище за всички, което имат право на него.\r\nМадрид и Париж имат намерението да внесат това предложение на неформалната среща на върха на Европейския съюз в Брюксел, която ще се проведе в неделя. На срещата ще бъде повдигната темата за нелегалната миграция в Европа. Този въпрос започна да се обсъжда активно в Съюза, след като в началото на юни властите на Италия и Малта затвориха своите пристанища за кораба „Водолей“ с над 600 мигранти на борда му, което предизвика дипломатически скандал между Рим и Париж, който се отнася благосклонно към приема на мигранти, коментира РИА.\r\nВ четвъртък, във връзка с миграционната криза, Салвини заяви, че бъдещето на ЕС е поставено на карта и ще се определи в течение на близката година. Той отбеляза, че Италия повече не може да приема бежанци.\r\nПревод и редакция:", "date": "2018.06.24", "title": "Матео Салвини: Ако Франция има намерение да превърне Италия в бежански лагер за цяла Европа, давайки й няколко евро за чай, то тя се заблуждава дълбоко"}
{"url": "http://www.focus-news.net/news/2018/06/24/2537521/denyat-24-yuni-v-svetovnata-istoriya.html", "text": "2014 г. \r\nПрезидентът на Финландия Саули Нийнистьо назначава нов кабинет начело с 46-годишният Александър Стуб досегашен министър по европейските въпроси и външната търговия на мястото на Юрки Катайнен, който през април обявява, че иска да работи в европейските институции.2014 г. \r\nСАЩ либерализира режима за износ на нефт от страната.2013 г. \r\nВ Гърция се съставя ново правителство. За заместник министър-председател и министър на външните работи е назначен председателят на ПАСОК Евангелос Венизелос. Демократична левица излиза от правителството заради затварянето на държавната телевизия. Кабинетът е с нови министри на правосъдието, административната реформа, транспорта и отбраната от квотата на ПАСОК.2012 г. \r\nНа Галапагоски острови на 100 години умира последният представител на 11-тия подвид на Слонската костенурка - „Geochelone nigra abingdoni“ - Самотният Джордж от остров Пинта.2011 г. \r\nМеждународният трибунал по Руанда Геноцид в Руанда осъжда на доживотен затвор бившия министър на Руанда по семейните и женски въпроси Полин Нирамасухуко, с което тя става първата жена осъдена във връзка с геноцида над племето Тутси през 1994 г., когато са избити над 800 хиляди човека.2002 г. \r\nПри най-тежката в Африка влакова катастрофа, станала в Танзания, загиват 281 души и над 400 са тежко ранени.2001 г. \r\nРуският писател Александър Солженицин завършва своето изследване за живота на евреите в Русия. 1999 г. \r\nПравителството на САЩ предлага 5 млн. долара за залавянето на президента на Югославия Слободан Милошевич.1999 г. \r\nИзраелската авиация бомбардира бази на мюсюлманската групировка  „Хизбула” в Южен Ливан.1977 г. \r\nАмериканските данъчни служби съобщават, че американският президент Джим Картър не е платил данъците си за 1976 г. Тридесет и деветия президент на САЩ управлява в периода 1977-1981 г. Той е представител на Демократическата партия. През 1946 г. завършва Военноморската академия и до 1953 г. служи във ВМС на САЩ. От 1971 до 1975 г. Картър е губернатор на щата Джорджия. Приносът му в световната политика е разнопосочен - посредничи за подписването на споразуменията от Кемп Дейвид между Израел и Египет, защитава човешките права в международна политика още преди края на Студената война, ангажира се в решаване на конфликтите на няколко континента, води посреднически и миротворчески мисии в Судан, Етиопия, Еритрея, Сомалия, Хаити, Северна Корея и др. През 2002 г. Картър получава Нобелова награда за мир.1964 г. \r\nФедералната комисия по търговията на САЩ обявява решението си за задължаване на производителите на цигарени изделия да включват върху опаковките си надпис, предупреждаващ за вредата от тютюнопушенето.1948 г. \r\nСССР започва блокадата на Берлин. Съюзническите сили започват да снабдяват своите части в града по въздуха. Берлинската блокада продължава от 24 юни 1948 година до 12 май 1949 г. Целта на блокадата е западните съюзници на СССР да се откажат от окупационните си зони в Берлин, който изцяло е обграден от съветската окупационна зона. Франция, Великобритания и САЩ в продължение на 11 месеца провеждат впечатляваща хуманитарна акция, като създават така наречения „Берлински въздушен мост\" от другите им окупационни зони в Германия към Берлин.1948 г. \r\nВъв Варшава завършва първата съвместна конференция на министрите на външните работи на СССР, Албания, България, Чехословакия, Полша, Югославия, Румъния и Унгария. Тя е в отговор на проведената преди това Лондонска конференция на САЩ, Великобритания и Франция по германския въпрос. Приема се съвместна декларация с искания за демилитаризиране на Германия, сключване на мирен договор с нея и създаване на демократично общогерманско правителство.1945 г. \r\nНа 24 юни 1945 г. в 10,00 ч. сутринта на \"Червеният площад\" в Москва започва Парадът на победата след края на Втората световна война (1939-1945). Парадът се командва от маршал Константин Рокосовски, който рапортува на маршал Георгий Жуков. Военните оркестри подават сигналът \"Слушайте всички!\" и изпълняват химните \"Славься, русский народ!\" на Михаил Глинка и химна на Съветският съюз. Веднага след това започва тържественият марш на войските. В него участват представители на всички действащи полкове от армейските фронтове към края на войната, военните академии, военните училища и части на московския гарнизон. В парада участват всички  носители на званието Герой на Съветския съюз, кавалерите на ордените \"Слава\", както и прославени снайперисти.1940 г. \r\nПо време на Втората световна война (1939-1945 г.) завършва настъплението на германската армия срещу Франция. Кампанията започва на 10 май, като подготовката и провеждането й са в изключително благоприятна за Германия обстановка. Целта на кампанията е окупация на Холандия, Белгия, Люксембург и излизане на Франция от войната. Германското командване планира да осъществи действията си на 2 етапа (операции “Гелб” и “Рот”). За провеждане на операция “Гелб” под командването на генерал-полковник В. фон Браухич са съсредоточени 136 дивизии, от тях 10 танкови, 2 580 танка, 3 824 самолета, 7 378 полеви оръдия. Главния удар се нанася от група армии “А”, командвана от генерал-полковник Г. фон Рунщет, чрез обход на линията Мажино и има за цел да раздели фронта на съюзниците и да откъсне силите им в Белгия и Северна Франция. Група армии “Б”, командвана от генерал-полковник Ф. фон Бок, има задача да овладее бързо Холандия и чрез удар в Централна Белгия да задържи главните сили на съюзниците в Белгия и след това заедно с група армии “А” да ги унищожи. Група армии “С”, командвана от генерал-полковник В. фон Лееб, има задача да отвлича по-големи сили на противника на линията Мажино. На Германия съюзното командване противопоставя североизточния фронт, командван е от генерал Ж. Жорж. Фронтът се простира от Па дьо Кале до Швейцария и е съставен от 3 групи армии. Първата група, съставена от 32 френски и 9 английски дивизии, от началото на нахлуването на противника в Белгия и Холандия трябва да заеме рубежа р. Маас, Намюр, Лиеж, Антверпен и да създаде здрав фронт на отбрана. Зад линията Мажино са развърнати втора и трета групи армии, съставени общо от 50 пехотни дивизии. В резерв на фронта стоят 17 пехотни дивизии. На североизточния фронт съюзниците имат общо 111 дивизии, около 3 100 танка и повече от 12 500 оръдия. Военновъздушните сили разполагат с 1 648 френски и 1 837 английски самолета. На 10 май германските войски нарушават неутралитета на Холандия, Белгия и Люксембург и започват стратегическо настъпление с поддръжката на авиацията и широко използване на въздушни десанти. На 14 май холандската армия капитулира. На 21 май германски танкови дивизии достигат брега на Ла Манш и отрязват 22 белгийски и 28 англо-френски дивизии в района на Дюнкерк. На 28 май белгийската армия капитулира, а обкръжените англо-френски войски с цената на големи загуби до 4 юни успяват да се евакуират в Англия. На 5 юни германската армия започва операция “Рот”. За кратко време тя успява да излезе в тил на линията Мажино и да разгроми френските войски. На 10 юни правителството се премества в Бордо. На 14 юни Париж пада без бой. Френското правителство, начело с Маршал А. Петен, взема решение за капитулация, подписана на 22 юни в Компиен.1938 г. \r\nМихаил Булгаков завършва романа си „Майстора и Маргарита”. Руският писател и драматург е майстор на гротеската. Син е на професор от Киевската духовна академия, а самият той завършва медицина в Киевския университет. След това работи като лекар в Смоленския край и в Киев. Булгаков започва да пише през 1919 г. Първият му роман „Белая гвардия\" е отпечатан в сп. „Россия\" (1924 г.), но не изцяло. Единствената публикувана приживе на автора книга е сборника „Дьяволиада\".1934 г. \r\nСтолицата на Украйна е преместена от Харков в Киев.1920 г. \r\nОбразувана е Чувашката автономна област, която през 1925 г. се преобразува в Чувашка автономна република. От септември 1990 г. е Чувашска ССР, а от 1992 г. - Република Чувашия. Републиката е субект на Руската Федерация и е разположена в източната част на Руската равнина, в по-голямата си част на десния бряг на р. Волга. Граничи с Нижегородска област на запад, с Република Марий Ел на север, с Татарстан на изток и с Мордовия и Уляновска област на юг. Столица на републиката е град Чебоксари.1901 г. \r\nВ Париж е открита първата изложба на Пабло Пикасо, която постига голям успех. Испанският художник и скулптор е роден през 1881 г. в Каталония, а от 1904 г. живее в Париж. През 1907 г. Пикасо полага основите на кубизма, типичен пример е \"Госпожиците от Авиньон\". Към 1910 г. художникът си служи с деформации в творби, близки до сюрреализма. Независимо от субективизма, произведенията му са обществено ангажирани, силно емоционални, с израз на гняв и болка срещу насилието - пример за това е \"Герника\". От 1940 г. Пикасо се включва в движението за мир с плакат и рисунки \"Гълъбът на мира\".1894 г. \r\nИталианският анархист С. Казерио убива френския президент Мари Франсоа Сади Карно. Карно е роден на 11 август 1837 г. Той е четвъртият президент на Третата република, като заема този пост от 1887 г. до смъртта си. Преди това е министър на обществените строежи (1880-1885 г.) и министър на финансите (1885-1886 г.). Карно е син на политика Иполит Карно, племенник на физика Никола Леонар Сади Карно и внук на Лазар Карно, също политик.1812 г. \r\nВойските на Наполеон пресичат река Неман и навлизат в Русия. Походът срещу Русия е несполучлив и Наполеон е принуден да отстъпи, като потегля обратно за Франция. Основната му грешка в руския поход е не толкова военна, колкото политическа. Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството.1717 г. \r\nВ Англия е създадена първата в света масонска ложа.\r\nРелигиозно-етичното движение възниква в Англия със създаването на т. нар. “Велика ложа” през 1717 г. и след това е разпространено в целия свят. То проповядва обединяването на хората върху принципите на братството, любовта, равенството и взаимопомощта, преплитайки ги с елементи на религиозен мистицизъм.1713 г. \r\nРусия и Османската империя подписват мирен договор, с който се слага край на Руско-турската война (1710 - 1713 г.). Договорът повтаря основните клаузи на Пруския мирен договор от 1711 г. Русия отстъпва на Османската империя Азов и съединената с него територия до р. Орел. Освен това се задължава да изтегли войските си от Полша.1509 г. \r\nХенри VIII е коронован за крал на Англия. Вторият английски крал от династията Тюдори е един от най-ярките представители на английския абсолютизъм. По време на неговото управление е проведена Реформацията, която той разглежда като важно средство за укрепване на абсолютизма и кралската хазна. Повод за Реформацията е отказът на папата да утвърди развода на Хенри VIII с Катерина Арагонска и женитбата му с Ана Болейн. През 1534 г., след скъсване на отношенията с папата, Хенри VIII е провъзгласен от парламента за глава на англиканската църква. Томас Мор, обявил се против Реформацията, е екзекутиран на следващата година. През 1536 г. и 1539 г. е проведена секуларизация и манастирските земи преминават в ръцете на аристокрацията. Съпротивата срещу тази политика е жестоко потушавана. Огромните разходи на двора и войните с Франция и Германия довеждат в края на управлението на Хенри VIII до пълна икономическа и финансова разруха.1497 г. \r\nДжон Кабот достига до остров Нюфаундленд, Канада. Истинското име на италианския мореплавател е Джовани Кабото. Той е роден в Генуа в средата на XV в. През 1476 г. се преселва във Венеция, а през 1490 г. постъпва на английска служба. Изпратен е от бристолските търговци да търси западен морски път до Китай и точно тогава стига до остров Нюфаундленд. През 1498 г. Кабот достига и до американския континент. Изследва източното крайбрежие на Северна Америка.1099 г. \r\nОснован е Орденът на свети Йоан Йерусалимски - един от най-старите християнски ордени, съхранили се до наши дни. Той е основан от монашеско братство, издигнало болница на името на Св. Йоан в Йерусалим, в която да се лекуват поклонници и кръстоносци. От 1120 г. орденът на Св. Йоан става самостоятелна организация, в която се вливат и рицари кръстоносци. В края на XII в., когато християните са прогонени от Палестина, йоанитите се настаняват в Кипър. През 1307-1309 г. орденът вдига мощна крепост на остров Родос, където над два века рицарите успяват да отбият многобройните опити на турците да завладеят острова. През 1522 г. Сюлейман Великолепни успява да разбие със своите 200 000 войници съпротивата на 300 йоанити. През 1530 г. императорът на Свещената римска империя Карл V, надявайки се по този начин да предпази Рим от набезите на Османската империя, предава Малта за вечно владение на рицарите хоспиталиери на св. Йоан Йерусалимски. Там йоанитите се изправят срещу нашествието на 30 000 еничари. 700 рицари, предвождани от Ла Валета (чието име днес носи столицата на Малта), разбиват нападателите. Така Орденът на Св. Йоан завинаги свързва името си с Малта и става Малтийски. През 1798 г. когато Наполеон завладява острова 53 рицари минават на служба при Бонапарт. Онези, които не желаят да се подчинят на Наполеон намират силен закрилник за оцеляването на ордена в лицето на руския император Павел I, който иска да превърне Малта в руски бастион в Средиземноморието. Подслонили се при него рицари йоанити го провъзгласяват за нов магистър на ордена, но Ватиканът не признава официално този избор.На тази дата са родени:1986 г. \r\nРоден е Лионел Меси, аржентински футболист, играещ за FC Barcelona.1895 г. \r\nРоден е Джак Демпси, американски професионален боксьор, който е Световен шампион в тежка категория от 1919 до 1926 година. Един от най-агресивните боксьори в историята на този спорт, с изключително мощен удар, много популярен сред боксовата общественост в началото на ХХ век.1883 г. \r\nРоден е Виктор Франц Хес, американски физик, Нобелов лауреат през 1936 г.1311 г.  \r\nРодена е  Филипа д'Авен, кралица на Англия, по-известна като Филипа дьо Ено. Тя е съпруга на крал Едуард III.На тази дата умират:2014 г.  \r\nУмира Илай Уолък, американски актьор от еврейски произход. Участвал е във Втората световна война. Започва кариерата си на Бродуей през 1945 г. и печели награда „Тони“ през 1951 г.  Прави дебюта си в киното през 1956 г. във филма Baby Doll и след това се снима в много и различни филми, между които „Великолепната седморка“, „Златото на Макена“, „Добрият, лошият и злият“, „Кръстникът 3“ и други. Изиграл е 80 роли в киното и почти толкова в телевизионни постановки. Пише автобиографична книга през 2005 г. Продължава да се снима чак до 2010 г., което го прави един от най-възрастните активни актьори в Холивуд към онзи момент. Женен е за актрисата Ан Джаксън от 1948 г до смъртта си през 2014 г. Имат 3 деца.1988 г. \r\nУмира Михай Бенюк - румънски поет, прозаик, общественик, психолог, академик. Той е един от организаторите на румънския антифашиски фронт.1980 г. \r\nУмира Борис Кауфман - оператор. Той е роден през 1906 г. и е брат на руските режисьори Михаил и Денис Кауфман (Дзига Вертов). Борис Кауфман емигрира във Франция, където завършва Сорбоната. Оператор е на филмите на Жан Виго. От 1942 г. живее в САЩ, където снима военни документални филми, а след 1945 г. сътрудничи предимно на Елиа Казан, Сидни Лъмет, Мартин Рит и Ото Преминджър. Снима: “24 часа за 30 минути” (1928 г.), “Маршът на машините” (1928 г.), “По повод на Ница” (1930 г.), “Нула за поведение” (1933 г.), “Аталанта” (1934 г.), “Човекът от Дакота” (1940 г.), “Пътешествие в медицината” (1947 г.), “На кея” (1954 г.), “Бейби Дол” (1956 г.), “12 разгневени мъже” (1957 г.), “Такава жена” (1959 г.), “Бегълците” (1960 г.), “Великолепие в тревата” (1961 г.), “Дългото пътуване на деня към нощта” (1962 г.), “Притежателят на заложната къща” (1964 г.), “Групата” (1965 г.), “Чао, храбрецо” (1967 г.), “Братство” (1968 г.), “Кажи, че ме обичаш, Джуни Мун” (1970 г.).1768 г. \r\nУмира Мария Лешчинска, полска принцеса и кралица на Франция (1725–1768). Съпруга на Луи XV.979 г. \r\nУмира  Ищван Йоркен, унгарски писател – сатирик\r\nЗа изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”", "date": "2018.06.24", "title": "Денят 24 юни в световната история"}
{"url": "http://www.focus-news.net/news/2018/06/24/2537512/pazardzhik-konstantiyskiyat-episkop-yakov-shte-oglavi-liturgiya-v-pazardzhishkiya-hram-uspenie-na-presveta-bogoroditsa.html", "text": "В празничния за християните неделен ден, който е Рождество на св. Йоан Кръстител и Предтеча - Еньовден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света литургия в пазарджишкия храм \"Успение на Пресвета Богородица\", предаде репортер на Агенция \"Фокус\"Начало: 9.00 часа. \r\nНикола ПЕТКОВ", "date": "2018.06.24", "title": "Пазарджик: Константийският епископ Яков ще оглави литургия в пазарджишкия храм \"Успение на Пресвета Богородица\""}
{"url": "http://www.focus-news.net/news/2018/06/24/2537523/burgas-ogranicheno-e-dvizhenieto-za-motorni-prevozni-sredstva-nad-10-tona-v-uchastak-ot-patya-varovnik-valchanovo-hanche.html", "text": "Движението по пътя Варовник – Вълчаново ханче от км 20+000 до 39+200 е ограничено за МПС над 10 тона поради стесняване на пътното платно, съобщи за Радио „Фокус“ – Бургас дежурният в Областно пътно управление. Срокът е до 31 декември 2018 г. По пътя от разклона за с. Варовник до кръстовището с път II-79 от км 22+400 до км 39+300 е ограничено движението за тежкотоварни автомобили над 10 тона поради намален габарит на пътното тяло. Срокът е до 31 декември 2018 г. Движението по пътя Черница – Сунгурларе – Чубра е ограничено за МПС над 10 тона поради намален габарит на пътното тяло. Срокът е 31 декември 2018 г. С нормална интензивност се осъществява движението на автомобили в областта.\r\nПътищата са сухи и нормално проходими. Видимостта е отлична.\r\nС нормална интензивност се осъществява движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nДеница ДИМИТРОВА", "date": "2018.06.24", "title": "Бургас: Ограничено е движението за моторни превозни средства над 10 тона в участък от пътя Варовник – Вълчаново ханче"}
{"url": "http://www.focus-news.net/news/2018/06/24/2537522/sofiya-ahimandrit-vasiliy-shte-oglavi-praznichna-liturgiya-v-stolichniya-hram-sv-yoan-krastite.html", "text": "В столичния храм \"Св. Йоан Кръстител\" в кв. \"Обеля\", днес празничната света литургия за Еньовден,  от 9.00 часа ще бъде оглавена от Негово Високопреподобие архимандрит Василий протосингел на Софийска епархия, предаде репортер на Агенция \"Фокус\". |\r\nНикола ПЕТКОВ", "date": "2018.06.24", "title": "София: Ахимандрит Василий ще оглави празнична литургия в столичния храм \"Св. Йоан Кръстите\""}
{"url": "http://www.focus-news.net/news/2018/06/24/2537525/pazardzhik-povishena-e-opasnostta-ot-padashti-kamani-v-rodopskata-chast-na-oblastta.html", "text": "Спокойно е движението по главните пътища на областта. Това съобщиха за Радио „Фокус“ – Пазарджик от Областното пътно управление Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nРадослава МУРДЖЕВА", "date": "2018.06.24", "title": "Пазарджик: Повишена е опасността от падащи камъни в родопската част на областта"}
{"url": "http://www.focus-news.net/news/2018/06/24/2537526/gabrovo-remontni-deynosti-tekat-po-patya-mezhdu-sevlievo-i-selo-draganovtsi.html", "text": "Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2018 г. Това съобщиха за Радио „Фокус“ – Велико Търново от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри. Движението не е натоварено. Времето е ясно и слънчево, без мъгли и намален видимост. Отворен за движение е прохода Шипка, но там е в сила забраната за товарни автомобили над 12 тона. За изминалото денонощие няма допълнително въведени ограничения. В едната лента се пренасочва трафикът в друга отсечка от път II-44 между  Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември.\r\nЛуиза ТРАНЧЕВА", "date": "2018.06.24", "title": "Габрово: Ремонтни дейности текат по пътя между Севлиево и село Драгановци"}
{"url": "http://www.focus-news.net/news/2018/06/24/2537528/kyustendil-ogranicheno-e-dvizhenieto-po-chast-ot-patya-smolichano-pelatikovo-poradi-propadane-na-patnoto-platno.html", "text": "В участъци от пътя Смоличано – Пелатиково е ограничено движението на моторни превозни средства поради пропадане на пътното платно. Това съобщиха за Радио „Фокус” – Кюстендил от Областно пътно управление – Кюстендил. По пътя Бобов дол – Жедна в участък от един километър се усвояват нови площи, изгражда се ново трасе поради свлачище. Движението трябва да се осъществява с повишено внимание и съгласно въведената организация за безопасност. Срокът за приключване на дейностите е до 8 септември 2018 година. Повишена е опасността от падащи камъни във високопланинските райони. Водачите трябва да шофират с повишено внимание по пътя Кюстендил – София, през Конявската планина и в участъците Бобошево – Четирци и Ваксево – Друмухар. Интензивен е трафикът по автомагистрала „Струма”, главен път Е-79, както и по направлението София – Кюстендил. Слаб трафик има в посока от и за ГКПП „Гюешево”.\r\nЛивия НИНОВА", "date": "2018.06.24", "title": "Кюстендил: Ограничено е движението по част от пътя Смоличано – Пелатиково поради пропадане на пътното платно"}
{"url": "http://www.focus-news.net/news/2018/06/24/2537530/burgas-na-tarzhestvena-tseremoniya-v-pluven-kompleks-park-arena-ozk-beshe-otbelyazan-mezhdunarodniyat-den-na-olimpizma.html", "text": "Бургас: На тържествена церемония в плувен комплекс Парк „Арена ОЗК“ беше отбелязан Международният ден на олимпизма. Това съобщиха от Община Бургас. На тържествена церемония европейският и вицесветовен шампион по плуване Иван Ангелов издигна олимпийския флаг.\r\nДвойката по акробатика Мариела Костадинова и Панайот Димитров, които спечелиха квота за летните младежки олимпийски игри в Буенос Айрес – Аржентина, запалиха олимпийския огън и си пожелаха да продължат добрите традиции на бургаския спорт.\r\nНа церемонията присъстваха зам.-кметът д-р Лорис Мануелян, ректорът на Университет „Проф. д-р Асен Златаров“ проф. Магдалена Миткова, директорът на Спортното училище в Бургас Димитър Костов, представители на Общински съвет – Бургас и други.\r\nСпортният празник бе организиран от Община Бургас и катедра „Спорт и анимация“ при Университет „Проф. д-р Асен Златаров“. С атрактивни демонстрации в него се включиха клубовете по спортна акробатика КСА „БУРГАС“, КСА „НЕФТОХИМИК-2011“, СКА „АКРО-ДЖЪМП“, КГС „ЧЕРНОМОРЕЦ БУРГАС“ и клубовете по художествена гимнастика „Черноморец“ и „Олимпия“.", "date": "2018.06.24", "title": "Бургас: На тържествена церемония в плувен комплекс Парк „Арена ОЗК“ беше отбелязан Международният ден на олимпизма"}
{"url": "http://www.focus-news.net/news/2018/06/24/2537529/plovdiv-dvizhenieto-se-izvarshva-v-edna-lenta-po-patya-plovdiv-asenovgrad-poradi-remontni-deynosti.html", "text": "Интензивен е трафикът по входно-изходните артерии на град Пловдив, съобщиха за Радио „Фокус“ – Пловдив от Областното пътно управление. Засилено автомобилно движение се отчита и в двете посоки по пътищата Пловдив - Асеновград - Смолян, Пловдив - Карлово и Пловдив - Пещера. Очаква се още по-натоварено движение в следобедните часове на деня. Към този час трафикът по участъка на автомагистрала „Тракия“ се засилва, като се извършва нормално и без затруднения. Пътните настилки на територията на областта са предимно сухи, в планинските райони – на места мокри. Опасност от падащи камъни има по пътищата Бачково - Нареченски бани, Кричим - Девин и Югово - Лъки. До 15 юли движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е преминаването на тежкотоварни моторни превозни средства над 12 тона по пътя Поповица - Болярци, като причината е намален габарит на пътното платно на мост.\r\nТрафикът на територията на град Пловдив се осъществява с нормална интензивност и без затруднения. Няма струпване на автомобили по главните градски булеварди. Пътните настилки на територията на града са сухи и нормално проходими. До края на деня движението по бул. „Шести септември“, в участъка от кръстовището с ул. „Владая“ до бул. „Цариградско шосе“, ще се извършва двупосочно в едното платно, поради ремонтни дейности. По тази причина маршрутът на линия №26 от масовия вътрешноградски транспорт е променен.\r\nТони МИХАЙЛОВ", "date": "2018.06.24", "title": "Пловдив: Движението се извършва в една лента по пътя Пловдив - Асеновград поради ремонтни дейности"}
{"url": "http://www.focus-news.net/news/2018/06/24/2537531/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата“. Това съобщиха за Радио „Фокус“ – Пирин от Гранична полиция. Няма данни за образуването на задръствания или колони от леки и товарни автомобили. Без проблеми се осъществява и преминаването през граничен пункт „Илинден“, както и на пунктове между България и Македония, които се намират в Благоевградска област.\r\nЛивия НИНОВА", "date": "2018.06.24", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/06/24/2537532/dots-ilian-gospodinov-nimh-prez-lyatoto-ima-veroyatnost-za-po-chesti-nahluvaniya-na-hladen-vazduh-ot-severozapad.html", "text": "През лятото има вероятност за по-чести нахлувания на хладен въздух от северозапад. Това каза доц. Илиан Господинов от Националния институт по метеорология и хидрология (НИМХ) към Българската академия на науките (БАН) в интервю за Агенция „Фокус” във връзка с дългосрочната прогноза за лято. По думите му накрая пак може да се окаже, че дните с топло и дори горещо време са преобладавали през лятото, но пък от друга страна има повишена вероятност за по-чести нахлувания на хладен атмосферен въздух. „Подобни нахлувания на по-студен въздух е много вероятно да има през първите десетина дни на месец юли. За по-нататък не може да се каже, но не е изключено“, каза доц. Господинов. \r\n„Лятото в България по принцип е относително топло спрямо други части на Европа. България е южна страна в Европа и има горещо време. И тази година ще има периоди с много топло и горещо време. Много е вероятно лятото да бъде подобно на миналата година, а то беше относително топло“, каза доц. Господинов. \r\nДеница КИТАНОВА", "date": "2018.06.24", "title": "Доц. Илиан Господинов, НИМХ: През лятото има вероятност за по-чести нахлувания на хладен въздух от северозапад"}
{"url": "http://www.focus-news.net/news/2018/06/24/2537517/enyovden-e.html", "text": "Днес е Еньовден. В българския празничен календар Еньовден стои по значение редом с Коледа, Великден и Гергьовден. Празникът има различни названия – Яневден (Софийско), Иванден (Западна България), Иван Бильобер (Североизточна България). С него са свързани множество вярвания за слънцето, водата и лечебните растения. Според народната вяра от този ден слънцето започва да умира, а годината клони към зима. Преди да поеме дългия си земен път, то спира да си почине, и окъпано в „живата вода“, изгрява много рано сутринта на Еньовден, за да се прости със света, който няма да види до догодина. Християнизиран вариант на тази представа е митологемата за Св. Еньо, който „облича кожуха и отива да донесе зима“, „Свети Еньо започва да си кърпи кожуха и се стяга за зима“. За сбогуване с еньовденското слънце всички трябва да станат рано и да посрещнат неговия изгрев, за да усетят лековитата роса, която то отърсва от себе си, миейки се преди път. Започне ли да се показва слънчевият диск, всеки трябва де се обърне с лице към него и през рамо да наблюдава сянката си. Отразява ли се тя цяла, ще бъде здрав човека през годината, а очертае ли се наполовина – болест ще го мори.\r\nВ нощта срещу празника особена магическа сила придобива и водата. За лечение и гадаене, при залез слънце се взима от чист сладък извор „мълчана вода“ (налята при пълна тишина, за да не се погуби от човешки глас магическата й сила). През нощта срещу празника не бива да се пие вода, нито да се налива, а в самия ден не се пере, за да не се поболее член на семейството.\r\nВ нощта на умиращото и възраждащото се слънце, е апогеят на лечебната сила на растенията. Събраните в потайна доба преди изгрев чер трън и еньовче, вратичка и комуника, иглика и маточина, се използват за лек през цялата година. Билките се вият на венци и се разпределят на св. Врач (1 юли).\r\nГрижата за съхраняване на реколтата и страхът от природните сили са породили забраната да се жъне на Еньовден. В народните представи той е „аталия“ (лош) ден и се вярва, че Свети Еньо ще порази с гръм нивата на онзи, който не го е уважил на празника му, а е отишъл да работи.\r\nИма поверие, че в нощта срещу Еньовден там, където има заровено имане, от земята излиза син пламък.\r\nНа Еньовден слънцето става рано-рано, отпочива си преди дългия път (затова и седи повече на небето), окъпва се в жива вода и така, окъпано и подмладено, се обръща, за да тръгне назад. Казват, че от радост слънцето играе и е добре в този ден да те види рано, да си вземе сбогом и да поръси с лечебните си слънчеви капки. Млади и стари се търкалят за здраве в росни ливади, къпят се в извори и реки, защото вярват, че преди тях се е окъпало и слънцето. Дори в коритата, в които през цялата година е нямало и капчица, бликва вода.\r\nМомите изнасят навън чеиза си, за да го види и благослови слънцето. Хората излизат рано по високите хълмове, за да посрещнат изгрева. Гледат сенките си и вярват, че ако ги видят цели, ще са здрави през цялата година.\r\nНа Еньовден звездите слизат на земята и баят на билките да са по-лековити. Окъпалото се слънце също им дава целебна сила. Затова рано пред изгрев се берат билки. Познават ги много жени, но най-добре ги знаят врачки и баячки. Билките се пазят за лек през цялата година.\r\nОт билките се сплита еньовски венец, през който през деня се провират моми и момци за здраве. За здраве младите се провират и под две дрянови дръвчета със завързани върхове.\r\nАко жените и момите си умият косите с вода, в която е накисната еньов-ска трева, няма да страдат от главоболие, а косите им ще бъдат гъсти и блестящи. Ако вържат ръж на кръста си, няма да ги боли при полската работа.\r\nНа този ден се берат и метли за къщите, за да няма „лоши духове и таласъми“.\r\nАко животните се намажат с масло, бито този ден при изгрев слънце, ще са здрави, ще дават мляко. Момците палят огньове, а после ги прескачат, за да са здрави и силни през цялата година. Брашното за празничната пита се бърка със зелена клонка.\r\nВярва се, че на Еньовден магьосници ходят по нивите и обират чуждото плодородие. Събличат се голи или по бяла риза, яхват кроено от стан или влачат след себе си престилка, с която събират росата, замесват с нея питка и като я сложат в собствения си хамбар, вярват, че и берекета оставят за себе си. Или откъсват двойните класове, които наричат „цар“ или „майка“, а при вършитба ги хвърлят в нивите си и очакват житото им да стане двойно повече. За да се предпазят, всеки стопанин зажънва в нощта преди Еньовден по няколко класа от нивата си. Като дойдат магьосниците – да я намерят обрана и да си отидат с празни ръце.", "date": "2018.06.24", "title": "Еньовден е"}
{"url": "http://www.focus-news.net/news/2018/06/24/2537537/plovdiv-vremenno-e-razreshen-svobodniyat-ribolov-na-grebniya-kanal-v-grada.html", "text": "До 16.00 часа днес е разрешен свободен риболов на Гребния канал в Пловдив. Това съобщиха за Радио „Фокус“ – Пловдив от Общината. Свободният риболов се провежда от 07.00 часа тази сутрин при северната страна на Гребния канал. Разрешено е да се използват до три въдици на човек само на плувка, като Изпълнителната агенция по рибарство и аквакултури си запазва правото да извършва проверки. Инициаторите призовават участниците да спазват правилата за улов и да пазят чисто. Предприети са необходимите мерки, които да гарантират спазването на обществения ред.\r\nЦелта на контролния улов в Гребния канал е да се установи моментното биосъстояние на съоръжението, което е под постоянен експертен контрол спрямо растителността и видовете риба.", "date": "2018.06.24", "title": "Пловдив: Временно е разрешен свободният риболов на Гребния канал в града"}
{"url": "http://www.focus-news.net/news/2018/06/24/2537535/edna-ot-nay-izvestnite-galerii-v-london-shte-predstavi-izlozhba-na-vezhdi-rashidov.html", "text": "На 10 юли 2018 г. в прочутата Галерия „Галиарди“ в Лондон се открива най-новата изложба на Вежди Рашидов. Тя е по покана на ръководството на това изключително престижно пространство за изкуство в Европа. Това съобщиха от Комисията по културата и медиите.\r\nЗа всеки арт творец е чест да бъде избран от Галерия „Галиарди“, защото посетителите имат възможност да видят произведения на изкуството от над сто международно признати художници, които са представяли творбите си в някои от най-големите музеи в света. А клиенти на „Галиарди“ са кралски фамилии от цял свят, международни организации, известни колекционери и меценати, банки. Сред творците, показвани в галерията, са автори като Анди Уорхол, Хенри Мур, Деймиън Хърст, Оскар Кокошка, Джорджо де Кирико, Раул Дюфи и още редица таланти на нашето съвремие.\r\nВежди Рашидов, който има над 50 самостоятелни изложби в целия свят, ще представи в „Галиарди“ 44 скулптури и рисунки.\r\nЗа експозицията е подготвен специален луксозен каталог, който излиза от печат до няколко дни. Галерията  ще пусне и специален сайт, посветен на творчеството на Вежди Рашидов.\r\nИнтересът  към изложбата на Рашидов в Лондон е много голям. В Международната конфедерация на критиците на изкуството окачествяват творчеството му като забележително. Ето какво пише в статията си „Свободата на формата“ Тимъти Уарингтон: „Вежди Рашидов е един изключително талантлив художник, който се специализира в създаването на силно въздействащи скулптури и който продължава по пътя на творци като Микеланджело и Донатело, той създава експресивни и експериментални рисунки и картини, които са изключителни произведения на изкуството, наситени  с талант, майсторство и интелектуална енергия. Талантът и геният на Рашидов могат да бъдат открити в неговите скици и подготвителни рисунки, които се появяват на бял свят много преди  да започне процеса по създаване на скулптурната композиция, и надвишават по брой създадените скулптури, защото са плод на творчески търсения и мисли… Вежди Рашидов е един изключително талантлив творец със задълбочено разбиране за културата и света, притежаващ таланта да изразява и разказва чрез образи нови идеи и мисли.“", "date": "2018.06.24", "title": "Една от най-известните галерии в Лондон ще представи изложба на Вежди Рашидов"}
{"url": "http://www.focus-news.net/news/2018/06/24/2537519/afp-izborite-v-turtsiya-zapochnaha.html", "text": "В 08:00 часа започнаха изборите за нов президент и нов състав на парламента на Турция, след които страната ще премине от парламентарна към президентска форма на управление, предава AFP.\r\nИзбирателите ще могат да упражнят правото си на глас до 17:00 часа българско време, а първите резултати ще излязат още същата вечер. Право да гласуват имат над 56 милиона турци в страната и чужбина.\r\nПревод и редакция:", "date": "2018.06.24", "title": "AFP: Изборите в Турция започнаха"}
{"url": "http://www.focus-news.net/news/2018/06/24/2537527/veliko-tarnovo-liturgiya-po-sluchay-denya-na-sv-yoan-krastitel-se-otsluzhva-v-katedralniya-hram-rozhdestvo-bogorodichno.html", "text": "Литургия по случай Деня на св. Йоан Кръстител се отслужва в катедралния храм „Рождество Богородично“ в старата столица. Празничният ден започна с камбанен звън, който събра десетки миряни в храма, предаде репортер на Радио „Фокус“ – Велико Търново. Днес Православната църква отбелязва Четвъртата неделя след  Петдесетница или Рождението на св. Йоан Кръстител. Според историята в дните на цар Ирод, който управлявал Юдея от 30 г. преди Рождество Христово до 3 г. след Христа, в град Хеврон живял свещеник на име Захарий, с жена си Елисавета, която била братовчедка на св. Ана, майката на св. Богородица.\r\nЗахарий и Елисавета били в напреднала възраст, но нямали деца и се молели усилено на Бога да стори с тях чудо. Пред Захарий се явил ангел Господен, който го известил, че ще му се роди син, който трябва да кръсти Йоан. Ангелът възвестил на Захарий не само това, но и че синът му ще бъде велик светец и предтеча на Изкупителя на човечеството. Йоан се ражда 6 месеца преди Иисус Христос, за да прокара пътя на неговото учение сред юдейския народ. След като навършва 30 години започва да проповядва и да кръщава юдеите във водите на река Йордан. Дава Свето Кръщение и на Иисус Христос.\r\nИмен ден днес празнуват Енчо, Еньо, Йоан, Йоана, Йонко, Йончо, Йонка, Яни, Яне, Яна, Янка и производните, Калоян, Ена, Една, Ивет, Ина, Инна, Инка, Даян, Даяна, Деница, Диян, Дияна, Диан, Диана, Биляна и имена на билки.\r\nЛуиза ТРАНЧЕВА", "date": "2018.06.24", "title": "Велико Търново: Литургия по случай Деня на Св. Йоан Кръстител се отслужва в катедралния храм „Рождество Богородично“"}
{"url": "http://www.focus-news.net/news/2018/06/24/2537524/anadolu-agency-izborniyat-den-v-turtsiya-zapochna.html", "text": "Гласуването за парламентарните и президентските избори в Турция започна в неделя и правото си на глас могат да използват 56 322 632 избиратели в 180 065 избирателни секции в цялата страна, предава Anadolu Agency.\r\nВотът ще продължи от 08:00 до 17:00 часа българско и местно време.\r\nИзбирателите ще пускат по две бюлетини в един плик за различните избори и ще могат да гласуват като представят лични карти или друг официален документ за идентификация.\r\nЗабранено е в изборните секции да се внасят фотоапарати, видеокамери и мобилни телефони.\r\nСлед изборите първо ще бъдат преброени гласовете за президентски вот.Гласуването в чужбина\r\nОколо 1,49 милиона турци, живеещи в чужбина, гласуваха в 13-дневния период между 7 и 19 юни в 123 посолства на страната. Бюлетините им са пренесени в Турция и ще бъдат преброени заедно с тези от днешния вот.\r\nГласуването на граничните пунктове също започна на 7 юни и ще продължи до края на изборния ден.Партиите\r\nВ изборите участват осем политически партии: Управляващата „Партия на справедливостта и развитието (ПСР), основната опозиционна „Републиканската народна партия“ (РНП), про-кюрдската „Народно-демократична партия“ (НДП)„Партия на свободната кауза“ (ПСК), новосформираната „Добра (IYI) партия”, „Партията на националистическото движение“ (ПНД), „Партия на щастието“ (ПЩ) и „Патриотичната партия“ (ПП).\r\nЗа първи път в историята на Турция, политическите фракции образуваха изборни коалиции:\r\nПСР и ПНД формираха „Народния съюз“, докато РНП, IYI и ПЩ влязоха в „Националния съюз“.\r\nСпоред нов предизборен закон, приет с гласовете на ПСР и ПНД през февруари, политическа партия може да подкрепи друга по време на избори.\r\nЗа вкарване на депутати в парламента, партиите и коалициите трябва да преминат бариерата от 10%.Кандидати за държавен глава\r\nВ изборите за президент участват шестима кандидати: Реджеп Таийп Ердоган от „Народния съюз“, Мухарем Инче от РНП, Селахатин Демирташ от НДП, Мерал Аксенер от IYI, Темел Карамолаоглу от ПЩ и Догу Перинчек от ПП.В изборния ден се забранява\r\nНа медиите не се позволява да излъчват политическа агитация, предварителни резултати или коментари за изборите до 18:00 българско време.\r\nМежду 18:00 и 21:00 средствата за масова информация могат да публикуват само официални съобщения за изборите от Върховния изборен съвет (Централната избирателна комисия).\r\nЗабранена е продажбата на алкохол от 06:00 до 00:00, а употребата му е забранена на публични места през целия ден.\r\nПревод и редакция:", "date": "2018.06.24", "title": "Anadolu Agency: Изборният ден в Турция започна"}
{"url": "http://www.focus-news.net/news/2018/06/24/2537534/blagoevgrad-natovaren-e-trafikat-po-avtomagistrala-struma-i-glaven-pat-e-79-v-posoka-gartsiya.html", "text": "Натоварен е трафикът по автомагистрала „Струма“ и главен път Е-79 в посока Гърция, тъй като много жители и гости на града в почивните дни пътуват до южната ни съседка, където посещават плажове. Без проблеми се осъществява движението по второкласен път-19 Симитли – Гоце Делчев. Няма данни за образуването на задръствания или колони от автомобили. Това съобщиха за Радио „Фокус“ – Пирин от Областно пътно управление – Благоевград. Пътните настилки са сухи и нормално проходими, времето е облачно. Няма регистрирани инциденти на пътя през изминалата нощ. В региона не са въведени ограничения за движението на леки и товарни автомобили.\r\nЛивия НИНОВА", "date": "2018.06.24", "title": "Благоевград: Натоварен е трафикът по автомагистрала „Струма“ и главен път Е-79 в посока Гърция"}
{"url": "http://www.focus-news.net/news/2018/06/24/2537542/dots-ilian-gospodinov-nimh-s-napredvane-na-letniya-sezon-veroyatnostta-za-gradushki-postepenno-zapochva-da-namalyava.html", "text": "С напредване на летния сезон вероятността за градушки постепенно започва да намалява. Това каза доц. Илиан Господинов от Националния институт по метеорология и хидрология (НИМХ) към Българската академия на науките (БАН) в интервю за Агенция „Фокус” във връзка с дългосрочната прогноза за лято. По думите му градушките са най-чести и вероятни през месеците май, юни и юли.\r\n„Абсолютно са възможни градушки и бури, както и всяко друго лято. Когато се случи да има процеси с валежи, те обикновено са от гръмотевични бури“, каза доц. Господинов. Според доц. Господинов е възможно това лято да бъде подобно на миналото по отношение на валежите. \r\n„Времето през лятото е подходящо за почивка. Не може да се даде ориентир за по-напред във времето кога ще вали и кога ще бъде относително сухо. Вероятността  за по-чести и обилни валежи докрая на месец юни и в началото на месец юли е по-вероятна в западната половина на страната и по-малка в източната. Вече през втората половина на лятото вероятността за по-чести и по-продължителни валежи може би се увеличава в източната половина на страната и намалява в западната“, каза доц. Господинов. \r\nДеница КИТАНОВА", "date": "2018.06.24", "title": "Доц. Илиан Господинов, НИМХ:  С напредване на летния сезон вероятността за градушки постепенно започва да намалява"}
{"url": "http://www.focus-news.net/news/2018/06/24/2537540/korneliya-ninova-bsp-spas-panchev-iska-da-se-yavyava-sam-na-mestni-izbori-sreshtu-bsp-a-beshe-s-nas-na-parlamentarnite-zashtoto-ne-mozhe-da-mine-granitsata-ot-4.html", "text": "Спас Панчев иска да се явява сам на местни избори срещу БСП, а беше с нас на парламентарните, защото не може да мине границата от 4%. Това каза лидерът на БСП Корнелия Нинова в предаването „Тази събота и неделя“ по бТВ.  във връзка с решението на ЗС „Александър Стамболийски“ да напусне коалиция „БСП за България“. \r\n„Ние сме коалиция, която има договор, че ще се явяваме всички заедно на всички избори. Г-н Панчев иска да се явява самостоятелно на местни избори срещу БСП, каквото е правил други пъти. На парламентарни избори  е заедно с БСП, защото не може да прехвърли границата от 4 % сам, а на местни избори сам и срещу БСП. В понеделник ще се съберем ръководството и коалиционните партньори, ще решим какво ще правим“, каза Нинова. Тя обърна внимание, че общинските съветници на Спас Панчев гласуват срещу кметове на БСП. \r\nПопитана какво се случва с депутатите Спас Панчев и Димитър Георгиев от ЗС „Александър Стамболийски“, които напускат коалицията „БСП за България“, Нинова зави, че това ще се реши на заседанието на ръководството и парламентарната група в понеделник. Попитана дали я притеснява, че депутатите на ПГ на „БСП за България“ могат да станат 78, Нинова отговори: „Не, важни са принципите и чистотата в политиката, която залагаме да продължи по същия начин и да няма двойственост на интереси“, каза лидерът на БСП.", "date": "2018.06.24", "title": "Корнелия Нинова, БСП: Спас Панчев иска да се явява сам на местни избори срещу БСП, а беше с нас на парламентарните, защото не може да мине границата от 4%"}
{"url": "http://www.focus-news.net/news/2018/06/24/2537538/razdelenite-evropeyski-lideri-se-sabirat-na-speshna-sreshta-za-migratsiyata-obzor.html", "text": "Поставени под сериозен натиск от населенията си, европейските лидери водят горчива битка по въпроса за разпределението на мигрантите в страните от Съюза.\r\nСлед като в течение на години членките не успяха да се разберат, повечето от тях започнаха да прилагат много по-строги правила за предоставяне на убежище и засилиха контрола по границите си, в опит да предотвратят влизането на нежелани молители за социални помощи и подслон. Друга мярка, която се опитват да приложат европейските столици е предоставянето на средства за страните от Северна Африка и Близкия Изток, с идеята това да ги накара да предотвратят движението на хора към Съюза.\r\nСъгласно данните на ООН, тази година в Европа са пристигнали само 41 хиляди мигранти и бежанци, но мнозина се съмняват в достоверността на това число.\r\nМеждувременно, избирателите в страни като Италия, Унгария, Австрия и други предпочетоха партии, които заемат твърда позиция по въпроса за миграцията.\r\nВ събота френският президент Еманюел Макрон заяви, че Париж иска финансови санкции за страните-членки, които отказват да приемат мигранти с доказана нужда от предоставяне на убежище.\r\nВ другата водеща страна в Съюза – Германия, канцлера Меркел в последно време бе поставена под сериозно напрежение от дългогодишния си съюзник – баварския Християнсоциален съюз (ХСС), който, през устата на вътрешния министър Хорст Зеехофер, заплаши да започне да отпраща имигрантите, които вече са регистрирани в друга страна от ЕС, още на границата, освен ако в Съюза не се стигне до решение за по-справедливото им разпределение.\r\nТова обаче ще прехвърли тежестта върху Италия и Гърция, където основно пристигат бежанците и мигрантите и съответно, където получават статут на получили убежище и откъдето тръгват, за да получават социални помощи и по-удобен подслон от благосклонните правителства на страни като Германия и Швеция.\r\nОт своя страна бившите комунистически държави в ЕС, под водачеството на Унгария и Полша, отказват да приемат каквито и да е бежанци или мигранти, които, според тях, представляват заплаха за националната сигурност на страните, както е станало видно от поредицата ислямистки атаки в Европа и ежедневните изнасилвания и битова престъпност.\r\nРазличията в Съюза се засилват и от споровете по други теми, като например, преговорите за новия бюджет на ЕС след 2021 година. Германия, която е най-големия вносител в хазната на Брюксел, предлага да се отделят повече пари за южните европейски страни, които страдат най-много от миграцията, които ще бъдат взети от фондовете за развитие на Източноевропейските страни.Набързо организираната Среща\r\nСега Меркел настоява европейските страни, включително Италия, да се съгласят за конкретни мерки, които да намалят притока на мигранти към Германия, така че тя да може да убеди ХСС да не реализират плановете си.\r\nТя се противопоставя на идеята на ХСС, която пък е пред избори в Бавария, където ще се сблъска с анти-имигрантската „Алтернатива за Германия“, чиито лозунги намират все по-сериозен резонанс сред избирателите, защото това ще означава въвеждане на строг граничен контрол, което може да предизвика ефект на доминото в Съюза и край на политиката на отворени граници.\r\nЗа да предотврати реализацията на идеите на ХСС, Меркел трябва да изтръгне нещо от неделната среща, организирана набързо от дузина европейски столици преди срещата на върха на Съвета на Европейския съюз на 28-29 юни, където трябва да се съберат всички 28 лидери на страните-членки.\r\nОсновната надежда е да бъдат убедени някои страни от Европейския съюз да получават средства срещу изграждането на лагери, където да бъдат държани мигрантите и бежанците, които нямат право на убежище в ЕС. Друга идея на Берлин е мигрантите и бежанците да бъдат изпратени в страните, където са приети за първи път и където им е гарантирано правото на убежище.\r\nНо това едва ли ще се случи, имайки предвид, че Рим вече отхвърли подобни предложения, а напоследък дори спря да приема корабите на неправителствените организации, които чакат мигрантите да отплават от бреговете на Африка, за да ги натоварят на борда си и стоварят на европейския бряг, обикновено италианския. От Рим и по-конкретно, от устата на вътрешния министър Матео Салвини, чухме, че страната повече „няма да приеме нито един мигрант“.\r\nОт организациите, борещи се за човешки права, вече се оплакаха, че неизбежното средносрочно втвърдяване на Европа по отношение на подслоняването на нови мигранти и бежанци, ще превърне континента в „крепост“, която ще остане извън обсега на нуждаещите се.\r\nОт Службата за бежанците на ООН пък припомниха на Брюксел, че най-страшното вече е минало през 2015 година и сега страните-членки нямат причини да се оплакват.\r\n„Независимо от малкото пристигания в момента, ударната вълна от това събитие продължава да върви на политическо ниво и се проявява чрез тенденцията към ограничителни, едностранни действия, които предприемат европейските страни“, заяви ръководителят на службата за бежанците на ООН Филипо Гранди.\r\n„Европейските политики за предоставяне на убежище могат и трябва да дават пример за справяне със ситуация на бежанска вълна със състрадание и солидарност“, добави той, като призова Съюза да превъзмогне различията си и да се фокусира върху приемането на нови мигранти и бежанци, а партии, които осъществяват тази политика – към печеленето на следващите избори.\r\nПревод и редакция:", "date": "2018.06.24", "title": "Разделените европейски лидери се събират на спешна среща за миграцията (ОБЗОР)"}
{"url": "http://www.focus-news.net/news/2018/06/24/2537533/pazardzhik-praznichni-bogosluzheniya-se-izvarshvat-v-hramovete-v-grada-za-rozhdenieto-na-sveti-yoan-krastitel.html", "text": "Българската православна църква почита днес рождението на св. Йоан Кръстител, а народната традиция отбелязва празникът Еньовден. По този повод в храмовете в област Пазарджик се отслужва празнична света Литургия, предаде репортер на Радио „Фокус” - Пазарджик. Според народните вярвания на този ден „слънцето играе или трепти“, когато изгрява. Смята се, че събраните в ранно утро на Еньовден треви са най-лековити. 24 юни е празник на билките и на билкарите. Имен ден празнуват всички с името Енчо, Еньо, Яни, Яне, Яна и техните производни, както и хората, носещи имена на билки. Еньовден е празник и на знахарите.\r\nРадослава МУРДЖЕВА", "date": "2018.06.24", "title": "Пазарджик: Празнични богослужения се извършват в храмовете в града за рождението на свети Йоан Кръстител"}
{"url": "http://www.focus-news.net/news/2018/06/24/2537536/korneliya-ninova-bsp-motivite-za-vota-na-nedoverie-ne-sa-svarzani-samo-s-byagstvoto-na-zatvornika-v-lovech-te-sa-mnogo-po-dalboki-gerb-izteglyat-darzhavata-ot-sigurnostta.html", "text": "Мотивите за вота на недоверие не са свързани само с бягството на затворника в Ловеч, те са много по-дълбоки - ГЕРБ изтеглят държавата от сигурността. Това каза лидерът на БСП Корнелия Нинова в предаването „Тази събота и неделя“ по бТВ. \r\n„Обещанието за 6000 нови полицаи, във всяко село полицай, не се случи. Битовата престъпност расте. Има стотици конкретни примери“, каза Нинова. Според нея Валентин Радев не си е на мястото, но не само в това е проблемът. „Проблемът е в това, че правителствата на ГЕРБ системно, упорито, последователно, изтеглят държавата от сигурността, от конституционното и изконното задължение държавата да пази границите и да охранява народа си“, заяви Нинова. Тя даде пример със Закона за частната охранителна дейност, с който се прехвърля охраната на народа в частни ръце. „Миналата или по-миналата седмица внесоха още законодателни предложения да се прехвърли на общините ангажиментът да създават полиция и структури. Големият проблем и голямата разлика между нас е, че управляващите изтеглят държавата от ключови сектори, които не само в България, а и в света са задължение на държавата“, поясни Нинова. По думите й същото е направено и в образованието и в здравеопазването. \r\nВъв връзка с казаното от вътрешния министър Валентин Радев БСП да внимава с критиките, за да не демотивира състава на МВР, Нинова заяви, че не критиките ги демотивират и обяви, че БСП няма да спре с критиките, докато има недостатъци и проблеми в управлението на системата сигурност. „Назначаването на политически фигури, които нямат нищо общо с професионализма, изпълняването на политически поръчки е истинската причина, която демотивира полицаите, а не критиките. Дано да е професионалист, да не е социоложка“, каза Нинова.", "date": "2018.06.24", "title": "Корнелия Нинова, БСП: Мотивите за вота на недоверие не са свързани само с бягството на затворника в Ловеч, те са много по-дълбоки - ГЕРБ изтеглят държавата от сигурността"}
{"url": "http://www.focus-news.net/news/2018/06/24/2537539/adelina-stefanova-hram-vavedenie-bogorodichno-blagoevgrad-na-starobalgarski-ezik-enyo-oznachava-nov-den-i-oshte-nova-godina.html", "text": "Православната църква отбелязва Еньовден. За Радио „Фокус“ – Пирин Аделина Стефанова, уредник в храм „Въведение Богородично“ - Благоевград, каза че за този празник са слети 2 имена – на Йоан Кръстител заради неговото рождение и на Еньо, което на старобългарски език означава „Нов ден“ и още „Нова година“, която в древността започвала след най-дългия ден. „Поради това празникът е познат под различни имена: Иванден, Ивангрульо, Иванжилобер, Яновден, Драгойка и Еньовден. Празнуват Йоан, Йован, Янко, Янка, Яна. Денят съвпада с лятното слънцестоене и това е причината да се свързва с поверия, гадания и предсказания за здраве, благополучие, болести и нещастие“, обясни тя. Аделина Стефанова допълни, че съществува и поверие, че сутрин преди изгрев, слънцето трепти и който успее да види това, годината за него ще носи здраве, но ако човек види сянката си без глава, това е поличба за нещастие, което досега не се е случвало. Тя отбеляза, че това е било във времената, в които не е имало синоптици, затова гаданията са били по-скоро за това какво ще бъде времето в бъдеще.\r\nЛивия НИНОВА", "date": "2018.06.24", "title": "Аделина Стефанова, храм „Въведение Богородично“ – Благоевград: На старобългарски език Еньо означава „Нов ден“ и още „Нова година“"}
{"url": "http://www.focus-news.net/news/2018/06/24/2537546/aktsenti-v-predavaneto-chudesata-na-severozapada-po-radio-fokus.html", "text": "В предаването „Чудесата на Северозапада“, съвместно издание на Радио „Фокус“ и Предприемачи ГЕРБ, всяка седмица ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. В това предаване ще говорим за това как с откриването на Видинския филиал на Русенския университет „Ангел Кънчев“ много млади хора се прехвърлиха от други университети и продължиха образованието си в родния си край. Ще разберем и за възможностите, които имат много учители от областта да получат магистърски степени във филиала на Русенския университет. В предаването ще говорим  и за второто издание на фестивала за опера и балет на открито, което ще се проведе във Видин през месец август и отново ще привлече интереса на туристите. \r\nВ „Чудесата на Северозапада“ ви представяме личности, борили се за културното и духовното въздигане на Северозапада. На 21 юни се навършиха 140 години от кметуването на третия кмет на Видин Ванко Нешов. В предаването ще ви разкажем за постиженията на този бележит видински гражданин. На 24 юни Лопушанската обител има храмов празник, за който ще научим от архимандрит Антим, протосингел на Видинската света митрополия. Днес е Еньовден и в дивния Северозапад рано сутринта жените берат лековити билки. Повече за празника ще разберем от Сашка Бизеранова, етнограф в Регионалния исторически музей във Видин. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.06.24", "title": "Акценти в предаването „Чудесата на Северозапада“ по Радио „Фокус“"}
{"url": "http://www.focus-news.net/news/2018/06/24/2537544/veliko-tarnovo-vavezhda-se-vremenna-organizatsiya-v-dvizhenieto-vav-vrazka-s-provezhdane-na-sabitie.html", "text": "Въвежда се временна организация в движението във връзка с провеждане на събитие. Това съобщиха от пресцентъра на Община Велико Търново. За времето до 12.30 часа  или до приключване на събитието се затварят за движение улиците: \"Г. С. Раковски\", \"Поп Матей Преображенски\" и пл. \"Самоводска чаршия\". В упоменатия период се забранява и спирането и паркирането на МПС .", "date": "2018.06.24", "title": "Велико Търново: Въвежда се временна организация в движението във връзка с провеждане на събитие"}
{"url": "http://www.focus-news.net/news/2018/06/24/2537550/pss-dobri-sa-usloviyata-za-turizam-v-planinite-no-sledobed-se-ochakva-razvalyane-na-vremeto.html", "text": "Добри са условията за туризъм в планините, но следобед се очаква разваляне на времето. Това съобщиха за Агенция „Фокус“ от Планинската спасителна служба (ПСС).  На места има разкъсана облачност. Температурите са приятни за разходка, между 9 и 15 градуса. Съоръженията работят на Витоша, Пампорово и Боровец. От ПСС съветват хората, решили да се отправят към планината да се съобразяват с динамиката на времето, тъй като има вероятност в следобедните часове да завали. Маршрутите трябва да се избират според възможностите и метеорологичната обстановка. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.06.24", "title": "ПСС: Добри са условията за туризъм в планините, но следобед се очаква разваляне на времето"}
{"url": "http://www.focus-news.net/news/2018/06/24/2537548/pp-gerb-shte-dade-izvanreden-brifing-v-tsentralata-na-partiyata.html", "text": "ПП ГЕРБ ще даде извънреден брифинг в централата на партията на пл. „България“ 1 (НДК, Административна сграда, ет.17). Това съобщиха от пресцентъра на ПП ГЕРБ. Събитието ще се проведе днес от 12.00 часа.", "date": "2018.06.24", "title": "ПП ГЕРБ ще даде извънреден брифинг в централата на партията"}
{"url": "http://www.focus-news.net/news/2018/06/24/2537547/varna-paten-vazel-neofit-rilski-na-avtomagistrala-hemus-ostava-zatvoren-do-kraya-na-yuni-poradi-remontni-deynosti.html", "text": "Пътен възел „Неофит Рилски“ на автомагистрала „Хемус“ остава затворен до края на юни, предаде репортер на Радио „Фокус“ – Варна. По данни на Агенция „Пътна инфраструктура“ транспортните средства се пренасочват по път I-2 Русе - Варна. Слизането от автомагистрала „Хемус“ посока с. Габърница и с. Неофит Рилски се осъществява на пътен възел „Ветрино\". Затваря се връзката при пътен възел „Неофит Рилски\" в посока Варна. Движението се пренасочва по път I-2 Русе – Варна, като качването на магистрала „Хемус“ се осъществява при  пътен възел „Девня\". Движението в участъка от км 389+717  до км 393+600 се осъществява в лявото платно двупосочно в платното в посока София поради ремонтни дейности на асфалтовата настилка.\r\nДвижението в участъка пътен възел „Невша – Млада Гвардия\" от км 375+800 до км 381+500 посока Варна се осъществява двупосочно в платното в посока София поради ремонтни дейности на асфалтовата настилка.\r\nДвижението по АМ „Черно море“ в участък от км 2+329 до км 3+238 се осъществява при пълно затваряне на платното и пренасочване на движението в платното посока Варна поради строително-ремонтни работи на виадукт „Звездица”, които ще продължат до есента.\r\nОстава ограничението за тежкотоварни автомобили МПС над 10 т. по път І-9 граница Румъния - Дуранкулак - Балчик - Варна - Бургас - Звездец - Малко Търново - граница Турция, край област Варна от Кранево – Варна при км 83+100. Движението се осъществява по обходен маршрут: Кичево – Оброчище.\r\nПо третокласната пътна мрежа по направление Старо Оряхово – Гроздьово от км 0+000 до км 17+377 движението се осъществява в една лента поради частични ремонтни дейности на асфалтовата настилка. Организацията за движение е организирана с пътни знаци.\r\nМилена СТОЕВА", "date": "2018.06.24", "title": "Варна: Пътен възел „Неофит Рилски“ на автомагистрала „Хемус“ остава затворен до края на юни поради ремонтни дейности"}
{"url": "http://www.focus-news.net/news/2018/06/24/2537545/alsat-m-makedoniya-mayk-pompeo-poiska-ot-frantsiya-da-ne-blokira-zapochvaneto-na-pregovori-s-makedoniya.html", "text": "Държавният секретар на САЩ Майк Помпео призова Франция да не блокира започването на преговори с Македония за присъединяване към Европейския съюз и НАТО, предава излъчващият на албански език скопски телевизионен канал „Алсат – М“.\r\nВ хода на телефонен разговор с френския си колега Жан Ив льо Дриан, Помпео е поискал Франция да подкрепи започването на присъединителни преговори с Македония.\r\nПревод и редакция:", "date": "2018.06.24", "title": "„Алсат – М“ (Македония): Майк Помпео поиска от Франция да не блокира започването на преговори с Македония"}
{"url": "http://www.focus-news.net/news/2018/06/24/2537555/mvr-dvama-dushi-sa-zaginali-a-20-sa-postradali-pri-katastrofi-v-stranata-prez-izminaloto-denonoshtie.html", "text": "Двама души са загинали, а 20 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 16 тежки пътнотранспортни произшествия. В София са регистрирани 42 леки и една тежка катастрофа, при която са пострадали 4 души.", "date": "2018.06.24", "title": "МВР: Двама души са загинали, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2018/06/24/2537556/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-25-yuni-2018-g.html", "text": "„Софийска вода” временно ще прекъсне водоснабдяването в  някои части на столицата на 25 юни 2018 г. Това съобщиха от пресцентъра на дружеството. \r\nВъв връзка с направа на връзка между новоизграден и съществуващ  уличен водопровод на ул. „8-ми декември“ жк. „Студунтски град“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Проф. Виталий Танджер“, ул. „Проф. Николай Генчев“, ул. „8-ми декември“, бл. 7, бл. 7а,бл. 8, бл. 9\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между бл. 8 и бл. 9.\r\nВъв връзка с изграждане на водопроводни връзки на ул. „Каменица“ кв. „Горна баня“, се налага спиране на водоподаването от 08:00 до 20:00 часа на клиентите на „Софийска вода”, живеещи в района на:\r\nул. „Каменица“, ул. „Роза“, ул. 646,ул. „Диамант“,\r\nпо ул. „Каменица“ от ул. 748 до ул. „Еделвайс“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Каменица“ ъгъла с ул. „Роза“.\r\nВъв връзка с изграждане на сградно водопроводно отклонение на ул. „Оборище“ Център, се налага спиране на водоподаването от 09:00 до 17:00 часа на клиентите на „Софийска вода”, живеещи в района на:\r\nпо ул. „Оборище“ от ул. „Кракра“ до бул. „Васил Левски“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Оборище“№5.\r\nНа 25 юни 2018 г. (понеделник), във връзка с подмяна на сградно водопроводно отклонение на ул. „Христо Ботев“ с. Герман, се налага спиране на водоподаването от 09:00 до 19:00 часа на клиентите на „Софийска вода”, живеещи в района на:\r\nул. „Христо Ботев“, ул. „Шипка“\r\nпо ул. „Вела Пеева“ от ул. „Патриарх Герман“ до ул. „Шипка“\r\nпо ул. „Божур“ от ул. „Шипка“ до ул. „Христо Ботев“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Христо Ботев“ ъгъла с ул. „Вела Пеева“.\r\nВъв връзка с подмяна на сградно водопроводно отклонение на ул. „Константин Фотинов“ кв. „Васил Левски“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на:\r\nпо ул. „Константин Фотинов“ от ул. „Баба Тонка“ до ул. „Поп Грую“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Константин Фотинов“№120А.\r\nВъв връзка с подмяна на сградно водопроводно отклонение на ул. „Никола Бонев“ гр. Бухово, се налага спиране на водоподаването от 09:00 до 16:00 часа на клиентите на „Софийска вода”, живеещи в района на:\r\nпо ул. „Сан Стефано“ от ул. „Васил Левски“ до ул. „Св. Св. Кирил и Методий“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Никола Бонев“№30.\r\nВъв връзка с подмяна на сградно водопроводно отклонение на ул. „Васил Левски“ с. Мрамор, се налага спиране на водоподаването от 09:30 до 15:30 часа на клиентите на „Софийска вода”, живеещи в района на:\r\nпо ул. „Васил Левски“ от ул. „Захари Стоянов“ до ул. „Църна бара“ и ул. „Църна бара“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Васил Левски“ ъгъла с ул. „Република“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2018.06.24", "title": "„Софийска вода” временно ще прекъсне водоснабдяването в  някои части на столицата на 25 юни 2018 г."}
{"url": "http://www.focus-news.net/news/2018/06/24/2537543/korneliya-ninova-bsp-boyko-borisov-e-izklyuchitelno-pritesnen-che-beshe-razkrit-tayniyat-smisal-na-razgovorite-za-migrantite-v-bryuksel.html", "text": "Бойко Борисов е изключително притеснен, че беше разкрит тайният смисъл на разговорите за мигрантите, които ще се проведат днес в Брюксел. Това каза лидерът на БСП Корнелия Нинова в предаването „Тази събота и неделя“ по бТВ  във връзка със срещата на лидерите на страните от Европейския съюз в Брюксел в опит да разрешат дълбоките си различия по въпроса за миграцията. „Информацията дойде отвън, а както обикновено българското правителство мълчи. Например от Франция, че по време на срещата на върха в София, от която ние видяхме само разходката по моста на влюбените до НДК, че по време на тази среща са водили разговори за подписване на двустранни споразумения например между Германия и България, Германия и Гърция да се върнат тук мигрантите, които са минали оттук през България“, каза Нинова. \r\nВъв връзка с казаното от вицепремиера Красимир Каракачанов, че няма такива споразумения, Нинова заяви: „Такива споразумения няма и аз не казвам, че има, а че е имало разговори, което се потвърждава от изказвания на европейски лидери“. \r\nЛидерът на БСП заяви, че ще признае, че премиерът Бойко Борисов е откровен, че няма да приема мигранти, ако като се върне заяви, че отменя изречението „ България гледа на мигрантите като на работна сила, която ще оправи икономиката“ от Националната стратегия в областта на миграцията, убежището и миграцията. \r\n„Г-н Борисов се държи странно последните дни и седмици. Поведението му в петък беше много изненадващо. Министър-председателят дотича изненадващо за всички в парламента. И направи едно изказване, че винаги ще идва, ако го викаме спокойно, а не истерично. Как една година не се ядоса и не дойде в парламента? Обърнете внимание, че в петък нито веднъж в речта ми нямаше искане да дойде Бойко Борисов“, каза тя. Попитана кога за последно е имала неформален разговор с премиера Бойко Борисов, Нинова заяви: „В края на 2017 г. след като три пъти по негово нареждане парламентът отхвърли онези иновативни лекарства за онкоболните, при мен на „Позитано“ дойдоха майки с деца. Тежък разговор и  тежка среща. Преглътнах си всички емоции и му звъннах и му казах: „Това просто трябва да го промениш“, каза Нинова и поясни, че това не е добър пример за парламентарна република и парламентарна демокрация. „Разговорът беше извън политиката. Обясних му човешки, че не може да остави онкоболните в това състояние. Той просто нареди на групата си да гласуват обратно, което е унизително за българския парламент, но поне решихме въпроса“, допълни тя.", "date": "2018.06.24", "title": "Корнелия Нинова, БСП: Бойко Борисов е изключително притеснен, че беше разкрит тайният смисъл на разговорите за мигрантите в Брюксел"}
{"url": "http://www.focus-news.net/news/2018/06/24/2537541/blagoevgrad-prodalzhava-traditsionniyat-leten-festival-enyovdenski-taynstva.html", "text": "Живописното село Делчево за поредна година е бъде домакин на традиционния летен фестивал „Еньовденски тайнства”. Това съобщиха от пресцентъра на Община Гоце Делчев. Организатор на фестивала е Общината.\r\nНеделният ден, когато отбелязваме Еньовден, програмата започна в 05.00 часа с посрещане на слънцето и бране на билки в местността „Вълчова тумба”. От Общината очакват желаещите в ателие „Изработване на еньовски венци”. И тази година Еньовата буля ще отправи своята благословия, а всички, които желаят ще могат да се проврат през Еньовския венец за здраве и късмет. На мегдана в Делчево ще има и още едно ателие – по грънчарство. Освен това, хората ще могат да научат някои магически еньовски тайни за билките, ще се запознаят с интересни рецепти на вкусни ястия, приготвени от учениците от ПГ по МСС „Пейо Яворов“.\r\nСпециален гост на фестивала тази година ще бъде шеф Елена Петрелийска – финалист в „Мастър Шеф“ сезон 1, която ще приготви модерна кухня с традиционни билки и подправки.\r\nИ тази година на площада в китното село ще има благотворителен базар „Билки за лек и вкус“, където всеки ще може да си закупи билка, а със събраните средства ще се подпомогнат жени с онкологични заболявания от Гоце Делчев и региона.\r\nВ традиционната Еньовска фолклорна палитра, която ще започне на мегдана по обед, ще участват: мъжка фолклорна група „Войводите“, женска фолклорна група и танцова формация „Кръшно хорце“ към ансамбъл „Топлика“ при НЧ „Никола Йонков Вапцаров – 1927“ с. Мосомище; фолклорна група „Голешовски фантове“, а специалният участник тази година ще бъде фолклорният изпълнител Николай Славеев.\r\n„Нека се потопим заедно в магията на приказното село Делчево и открием летните тайнства на Еньовден!“, призовават от Община Гоце Делчев.", "date": "2018.06.24", "title": "Благоевград: Продължава традиционният летен фестивал „Еньовденски тайнства”"}
{"url": "http://www.focus-news.net/news/2018/06/24/2537557/kanal-5-makedoniya-bivshiyat-direktor-na-srabskoto-razuznavane-e-noviyat-poslanik-na-sarbiya-v-makedoniyai.html", "text": "Сръбските медии пишат, че сръбският външен министър Ивица Дачич ще назначи бившия директор на държавната Агенция за сигурност и информация (БИА) (сръбската разузнавателна служба – бел.ред.), наследница на УДБА (Управление за държавна сигурност на Югославия), Раде Булатович за посланик в Македония, предава скопският телевизионен „Канал 5“.\r\nКак ще възприеме страната това послание, ако се знае, че за посланик отново се изпраща човек, който е с по-висок ранг и позиция по отношение на Горан Живалиевич, агентът на БИА, заловен по време на инцидента в македонския парламент през април миналата година, когато официален Белград трябваше да го изтегли от тамошното посолство, пише сръбският журналист Лакичевич за „Пешчаник“.\r\nВ неговия текст се коментира и мълчанието на сръбското правителство, но и на сръбската опозиция по отношение на подписването на историческия договор между Скопие и Атина, с който се предлага решение за новото име на бившата югорепублика.\r\nТой засяга дилемата дали Белград съжалява за така наречената Южна Сърбия, и дали зад спънките по пътя на Сърбия към ЕС се крият лични причини от ръководството в Белград, защото сега някой друг става любим балкански политик в Брюксел, Берлин и Вашингтон, който решава проблемите.\r\nВ момента бившият ръководител на БИА е посланик в Украйна, след като преди това Турция отказва да го приеме за дипломатически представител на Сърбия в Анкара.\r\nСпоред сръбските медии, Булатович започва своята дипломатическа кариера през 1988 година... От 2000 до 2003 е съветник по национална сигурност на сръбския премиер Кощуница.\r\nСлед убийството на сръбския премиер Зоран Джинджич, Булатович е арестуван в хода на полицейската акция „Сабя“ по подозрения в „сдружаване, с цел извършване на враждебно действие“, но след три месеца е оправдан.\r\nОт 2004 до 2008 година, по време на правителството на Кощуница, е директор на държавната Агенция за сигурност и информация. Неговото име се свързва с мрежата помагачи в укриването на Ратко Младич, но истината е, че докато е шеф на БИА са изпратени най-много сръбски обвиняеми в Хага.\r\nВ отсъствието на официални реакции по предложението Бултович да бъде посланик на Сърбия в Македония, единственото изказване дойде от „Алианса за албанците“, който изрази позицията, че това е тежка провокация спрямо Македония и поиска да се предприемат всички необходими мерки, за да се предотврати приемането на подобна провокация, без преди това да е изяснена ролята на поверения в делата на сръбското посолство, който е бил част от тълпата, влязла насилствено в парламента на 27 април м.г., където покрай другите пострадаха председателят на „Алианса“ Зиядин Села и настоящият премиер Зоран Заев.\r\nПревод и редакция:", "date": "2018.06.24", "title": "„Канал 5“ (Македония): Бившият директор на сръбското разузнаване е новият посланик на Сърбия в Македония?"}
{"url": "http://www.focus-news.net/news/2018/06/24/2537554/veliko-tarnovo-desetki-zhiteli-i-gosti-na-grada-se-sabraha-na-samovodskata-charshiya-za-da-otbelezhat-enyovden.html", "text": "Десетки жители и гости на града се събраха на Самоводската чаршия, за да отбележат Еньовден, предаде репортер на Радио „Фокус“ – Велико Търново. Празникът започна с ритуала „опушване на билки“, който се прави за здраве и плодородие. С жарава от лечебни треви бе „опушен“ венецът, под който преминаха десетки граждани. В него са вплетени маточина за успокоение на душата, ирод за пиршество, босилек – за прогонване на злите духове и още 74 билки и половина. Според народните вярвания в Еньовденския венец трябва да има 77 билки и половина – за всички 77 болести и половинката, като лек за незнайната болест. Празникът във Велико Търново продължи с фолклорна програма, много песни и танци. През целия ден на емблематичната за града улица ще се предлагат различни билкови и лечебни храни и отвари. Освен това специалисти ще разказват на всеки желаещ за свойствата им.\r\nЕньовден се прави за петнадесета поредна година на Самоводската чаршия. Организатор на  събитието е Общинската туристическа агенция „Царевград Търнов“, а техни партньори са членовете на групата за упражнения и здраве TarnovoRuns.\r\nЛуиза ТРАНЧЕВА", "date": "2018.06.24", "title": "Велико Търново: Десетки жители и гости на града се събраха на Самоводската чаршия, за да отбележат Еньовден"}
{"url": "http://www.focus-news.net/news/2018/06/24/2537551/gabrovo-golyam-venets-ot-bilki-e-postaven-na-vhoda-v-etnografski-muzey-na-otkrito-etar-po-povod-enyovden.html", "text": "С голям Еньовденски венец на входа в Етъра посрещат всички посетители днес. В културната институция ще има богата програма, съставена от много компоненти, подходящи за малки и големи. Това каза за Радио „Фокус“ – Велико Търново Елена Минковска, екскурзовод в Етнографски музей на открито „Етър“. Събитията започнаха още в петък и ще продължат през целия ден. В специални работилници за венци и китки, които работят и днес, още вчера бе изплетен големият венец, под  който минава всеки, влязъл в музея. „Предлагаме занимания и игри за големи, малки, средни деца и цели семейства, които са свързани с опознаване на билките. Ще изградим триизмерна билкова градина, ще има и  още много изненади“, допълни още Елена Минковска. Тя припомни, че от вчера в Етъра работят два базара – за билкови продукти и за традиционни храни, които остават и днес. През настоящата година няма да има конкурс за най-красив венец и най-красива китка, тъй като целта на организаторите е не да се оценяват посетителите, а колкото може повече хора да участват в заниманията. „Уредниците, а и посетителите ще разказват за билките. Ще има демонстратори и всички участници ще имат възможност да покажат и кажат всичко, което знаят – поверия , традиции и така нататък“, посочи още екскурзоводът.\r\nЛуиза ТРАНЧЕВА", "date": "2018.06.24", "title": "Габрово: Голям венец от билки е поставен на входа в Етнографски музей на открито „Етър“ по повод Еньовден"}
{"url": "http://www.focus-news.net/news/2018/06/24/2537549/telma-makedoniya-datata-za-referenduma-za-promyana-na-imeto-na-makedoniya-shte-bade-obyavena-do-20-yuli.html", "text": "Ако македонското правителство вземе решение да проведе референдума за промяна на името на страната до края на септември, то трябва да внесе инициатива в парламента и да формулира въпроса до гражданите през Министерството на правосъдието. Техническите приготовления ще започнат веднага, щом народното събрание отреди провеждането на допитване, а според очакванията на председателя на парламента Талат Джафери, това трябва да се случи някъде около средата на месец юли, предава скопският телевизионен канал „Телма“.\r\nБившият председател на парламента Тито Петковски смята, че инициативата може да бъде внесена от една парламентарна група и че това трябва да се случи през следващта седмица.\r\nБившият председател на Централната (Държавната) избирателна комисия Александър Новаковски смята, че Законът за референдумите трябва да претърпи изменения понеже не е съгласуван с изборното законодателство.\r\nСпоред думите на Джафери, ако се наложи парламента ще промени регулациите за допитването.\r\nПревод и редакция:", "date": "2018.06.24", "title": "„Телма“ (Македония): Датата за референдума за промяна на името на Македония ще бъде обявена до 20 юли"}
{"url": "http://www.focus-news.net/news/2018/06/24/2537553/dots-petya-bankova-nay-drevnite-plastove-vyarvaniya-i-praktiki-na-enyovden-sa-svarzani-s-universalniya-kult-kam-slantseto.html", "text": "Най-древните пластове вярвания и практики на Еньовден са свързани с универсалния култ към Слънцето. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ за Еньовден. Тя поясни, че според изследванията на проф. Александър Фол слънчево-хтоничното начало, присъщо на тракийската религиозна доктрина, е отразено върху много паметници. По думите й това показва, че слънчевият култ е бил широко разпространен в българските земи и е засвидетелстван в археологическите разкопки още от каменната епоха. „Така например според преданието някога Слънцето било най-красивата девойка, на която се възхищавали всички хора. На Слънцето най-накрая й омръзнало да гледа около себе си тълпите от ухажори и като се разсърдилa, започналa да ослепява очите на всички с ярките си лъчи. Така мюсюлманите обясняват невъзможността да се погледне към слънцето. А в една арменска приказка, се разказва, че Арев Арекаг – слънцето, е лъчезарен юноша, който живее в блестящ дворец далеч на изток, на края на света. По цял ден той крачи по небето и вечер уморен и поруменял се прибира в двореца при майка си. Затова залезът по арменски се нарича майрамуд – „влизане при майка”. Слънчевият бог у народите на Евразия често е свързан с коня. Така например древногръцкият бог на слънцето — Хелиос, в златна колесница препуска по небето. Подобен образ намираме в езическите митове, изобразяващи скачащи по небето коне, впрегнати в колесницата на слънцето“, разказа етнологът. \r\nДеница КИТАНОВА", "date": "2018.06.24", "title": "Доц. Петя Банкова: Най-древните пластове вярвания и практики на Еньовден са свързани с универсалния култ към Слънцето"}
{"url": "http://www.focus-news.net/news/2018/06/24/2537559/burgas-s-golyam-venets-ot-bilki-i-traditsionno-horo-v-selo-stoilovo-se-praznuva-enyovden.html", "text": "В село Стоилово се празнува Еньовден от едно време. Това каза за Радио „Фокус“ – Бургас Златка Стаматова, бивш кметски наместник на странджанското село Стоилово. По думите ѝ днес по стар обичай всички участници в ритуалите за празника са станали рано и още преди изгрева на слънцето, облечени с носии са отишли пак при бакъра, където са оставили китките и там са направили наричането.\r\n„2 - 3 жени наричат и казват: \"да му е честита китката, на когото е да бъде преди всичко жив и здрав. Ако е мома да вземе най-хубавото момче, ако е момче да вземе най-хубавата мома\". Докато се свършат цветята се изреждат всички. Става много весело“, каза още Стаматова. Тя добави, че след това палят огън и варят чай от стари билки. Според нея най-предпочитаните билки в района са лайката, жълтият и белият равнец и липата. „После връзват кръста си с жъладика, за да не ги боли кръста. След това се търкалят по поляната за здраве, берекет и всичко добро“, каза още тя. По думите ѝ на този ден играят боси хоро. „Обикаляме и има един голям венец, който ни сме си го направили от билки и всеки се промушва от този венец и се прекръства за здраве“, каза още Стаматова. Според нея много хора се събират всяка година на всякаква възраст, посещават ги и гости от други места.", "date": "2018.06.24", "title": "Бургас: С голям венец от билки и традиционно хоро в село Стоилово се празнува Еньовден"}
{"url": "http://www.focus-news.net/news/2018/06/24/2537552/burgas-regionalniyat-istoricheski-muzey-organizira-tarzhestven-ritual-po-povod-enyovden.html", "text": "Регионалният исторически музей организира тържествен ритуал по повод Еньовден. Събитието ще се проведе в двора на Етнографската експозиция (ул. \"Славянска\" 69) днес в 11.00 часа. Ще бъде пресъздадена малката Еньова буля, която ще мине през Еньовския венец за здраве и сполука. Това съобщиха от Регионален исторически музей - Бургас.\r\nНа Еньовден звездите слизат на земята и баят на билките, слънцето също им дава лечебна сила. Берат ги рано, преди изгрева. Сплитат венец от 101 билки, през който се провират за здраве и за предпазване от всяко зло. Еньовден е народен празник, честван на 24 юни – деня на лятното слънцестоене, който съвпада с християнския празник на св. Йоан Кръстител. Това е най-дългият ден от година, затова е свързан и с култа към слънцето. На Еньовден стари и млади се търкалят в росата, къпят се в реки и извори, вярвайки, че преди тях там се е окъпало слънцето.", "date": "2018.06.24", "title": "Бургас: Регионалният исторически музей организира тържествен ритуал по повод Еньовден"}
{"url": "http://www.focus-news.net/news/2018/06/24/2537565/plovdiv-s-kontsert-pred-chitalishte-rodolyubie-zavarshva-festivalat-na-svatbarskata-narodna-muzika-v-asenovgrad.html", "text": "С концерт пред Читалище „Родолюбие“ завършва Фестивалът на сватбарската народна музика „Еньовденски фолклорен венец“ в Асеновград. Това каза за Радио „Фокус“ – Пловдив Даниела Костова, главен експерт в отдел „Култура“ на Община Асеновград. Последният концерт от тридневната програма на събитието ще започне в 19.00 часа пред читалището, като на сцената ще се изявят оркестър „Орфей” с ръководител Георги Янев, като ще участват музикантите Стефан Янев, Любомир Петов, Трифон Трифонов, Желязко Стефанов, Стоян Григоров, Димитър Димитров, също Клуб за танцово изкуство „Везеница” и Клуб по балкански танци „Асеница”.\r\nФестивалът на сватбарската народна музика се провежда в Асеновград за втора поредна година. Събитието бе официално открито на 22 юни на площада в село Конуш с концерт на Конушенския народен оркестър, а на 23 юни музикалната сцена се пренесе пред читалище „Родолюбие“ с концерт на оркестър „Плам“.\r\nТони МИХАЙЛОВ", "date": "2018.06.24", "title": "Пловдив: С концерт пред Читалище „Родолюбие“ завършва Фестивалът на сватбарската народна музика в Асеновград"}
{"url": "http://www.focus-news.net/news/2018/06/24/2537558/varna-praznik-na-slantseto-vodata-i-bilkite-se-provezhda-v-muzeya-po-istoriya-na-meditsinata-po-povod-enyovden.html", "text": "Празникът на слънцето, водата и билките Еньовден започна в Музея по история на медицината.  Събитието е организирано от Медицински университет – Варна с подкрепата на фонд „Култура“ на Община Варна. Това съобщиха от пресцентъра на Музея по история на медицината. Входът за мероприятието е свободен.\r\nЕньовден е един от най-значимите празници в българския календар. Това е най-дългият ден през годината и е празник на билките – лековити и магически. 24 юни е денят на лятното слънцестоене и е денят на Св. Йоан Предтеча, който е познавал лечебните възможности на растенията и оцелява в пустинята сред вълшебните природни треви. Вярва се, че всяка трева, набрана на Еньовден, е лековита.\r\nРазнообразна програмата обещават организаторите на празника, която ще продължи през целия ден до 16.00 часа и ще включва демонстрации, които ще разкрият тайнството на билките и приложението на лечебните растения, фолклорни танци, филми и лекции за българските традиции на Еньовден. Жителите и гостите на града ще могат да разберат от дипломирания ботаник от Факултета по фармация в МУ - Варна ас. Джени Чернева как да се берат, сушат и съхраняват билките, как да се използват в бита, козметиката и домашната аптека и какви лечебни продукти могат да се приготвят в домашни условия.\r\nВ няколко работилници ще се проведат демонстрации и беседи на различни методи за приготвяне на лечебни билкови продукти – билкови чайове, настойки, отвари, сиропи, тинктури, маслени разтвори, лапи. Ще бъдат демонстрирани стъпките за хербаризиране на билки и различните начини на сушене на растенията, създаване на билкови торбички против насекоми и др.\r\nТайнството на българските обичаи и традиции за празника във Варненския край ще бъдат разкрити от доц. д-р Лидия Петрова – етнолог, а MU-Vi.tv ще представи филма „Горската аптека“. За доброто настроение ще се погрижат студентите от танцовия ансамбъл на Медицински университет – Варна.", "date": "2018.06.24", "title": "Варна: Празник на слънцето, водата и билките се провежда в Музея по история на медицината по повод Еньовден"}
{"url": "http://www.focus-news.net/news/2018/06/24/2537561/mina-hristemova-istoricheski-muzey-asenovgrad-obichayat-kalinitsa-predstavlyava-savkupnost-ot-tsarkovni-gratski-mitologichni-i-mnogo-drugi-plastove.html", "text": "Обичаят „Калиница“ в Асеновград представлява съвкупност от църковни, гръцки, митологични и много други пластове. Това каза за Радио „Фокус“ – Пловдив Мина Христемова, уредник в Историческия музей в Асеновград. По думите ѝ докато в българското краище обичаят, който се прави на Еньовден, се нарича и се прилага под наименованието „Еньова буля“, то в Асеновград обичаят носи името „Калиница“. „Наистина също става дума за малко момиче, което трябва да се „ожени“ за слънцето за да има здраве и берекет, но в асеновградския вариант това момиче се облича като булка. То е придружавано от свита от други момичета, с които обикаля махалата. Всички те са пищно облечени и пеят различни песни. След това се събират в двора на църквата. Междувременно, още в предишния ден са били заложени нишани в \"мълчана\" вода под звездите на момичетата, които искат да видят какъв е техния късмет. На 24 юни момичето - калиничка се превръща в гадателка. Тя тегли нишаните от менчето и нарича късмети за всички присъстващи девойки“, каза Христемова. Тя посочи, че асеновградският обичай „Калиница“ е един вариант на „Еньова буля“, но с доста силно изразен гръцки пласт. „Не по-малък тук е пластът, който е заложила църквата. Според местната легенда образът на Калиница е свързан с този на малката Богородица от храмовата икона в параклиса „Св. Въведение Богородично“ в Асеновград. Той се намира под старата църква от 12-ти век „Св. Йоан Предтеча“. Параклисът се отключва за 24 юни, защото там е иконата на малката Богородица, която е изобразена като пристъпваща в храма. По този начин, още преди столетия, асеновградчани са слели образа на Светата Майка с езическия обичай „Калиница“, каза уредникът в Историческия музей в Асеновград.\r\nМина Христемова обобщи, че в народната култура идването на лятото, най-дългия ден, се посвещава на св. Йоан Кръстител и на обичая „Еньова буля“. „Това е времето, в което небето се отваря, в което хората могат да видят своето бъдеще, в което могат да измолят от слънцето, от земята и природата берекет и плодородие“, посочи тя.\r\nТони МИХАЙЛОВ", "date": "2018.06.24", "title": "Мина Христемова, Исторически музей - Асеновград: Обичаят „Калиница“ представлява съвкупност от църковни, гръцки, митологични и много други пластове"}
{"url": "http://www.focus-news.net/news/2018/06/24/2537568/sofiya-politseyski-patruli-sa-razpolozheni-na-8-i-10-km-na-am-trakiya-v-posoka-plovdiv.html", "text": "Полицейски патрул с номер 3600, снабден с радар, е разположен на 8 км на АМ „Тракия в посока Пловдив, предаде репортер на Агенция „Фокус“.  Друг патрул с регистрационен номер 9865 се намира на 10 км от автомагистралата отново в посока Пловдив.", "date": "2018.06.24", "title": "София: Полицейски патрули са разположени на 8 и 10 км на АМ „Тракия в посока Пловдив"}
{"url": "http://www.focus-news.net/news/2018/06/24/2537560/dots-petya-bankova-spored-legendata-na-enyovden-se-sabirat-77-bilki.html", "text": "Според легендата на Еньовден се събират 77 билки. Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ за Еньовден. „На първо място е еньовчето (Galium), което цъфти точно по това време. Девойките използвали тази билка и като средство за почистване на кожата и за разкрасяване. При липса на други средства тя помагала за сваляне на температурата, при болки в гърлото и в ставите. Дивият пелин (Artemisia vulgaris) е една от билките, които всеки задължително трябвало да носи в пазвата си през Мръсните дн. Младите невести и бременните жени можели да перат през този опасен период, само ако са пуснали стрък пелин във водата“, каза доц. Банкова. Тя поясни, че до 40-ия ден след раждането родилката носела в пояса си пелин срещу злите сили и завързвала китка от пелин върху люлката на детето срещу магия или проклятие. „Българите берат кукуряк (Helleborus), защото според тях той прогонва съня и умората. Щом изпращали някого на дълъг път, поставяли кукуряк в калпака му, за да е бодър по пътя“, допълни доц. Банкова. По думите й Еньовден е последният ден, в който трябва да се събират билки, тъй като  тогава тяхната лечебна сила достига кулминация. Доц. Банкова обърна внимание, че все пак трябва да се внимава с билките.  \r\nДеница КИТАНОВА", "date": "2018.06.24", "title": "Доц. Петя Банкова: Според легендата на Еньовден се събират 77 билки"}
{"url": "http://www.focus-news.net/news/2018/06/24/2537569/dimitar-margaritov-kzp-podkrepyame-vsyaka-initsiativa-na-targovtsite-za-podobryavane-udovletvorenostta-na-tehnite-klienti.html", "text": "Комисията за защита на потребителите винаги е поощрявала усилията на търговците да бъдат коректни и лоялни към своите клиенти, включително чрез самоконтрол и подобряване на комуникацията с тях. Считаме, че именно по такъв начин в най-голяма степен биха били гарантирани правата на потребителите и тяхната удовлетвореност от дадена сделка. Това коментира председателят Димитър Маргаритов за новините на телевизия „Европа” по повод забелязана в платформите за работа вълна от обяви за „агенти под прикритие”, които фирми изпращат в своите обекти, за да контролират… себе си, съобщиха от пресцентъра на КЗП. \r\n„Става дума за инициатива на самия бизнес, с която се цели хора, които ще изпълняват тази функция, да се установи какво е нивото на обслужване, което дадени търговци предоставят на своите клиенти. И оттам – да се предприемат евентуално необходимите мерки по оптимизиране на това обслужване, ако се установи, че нещо не е наред или не съответства на фирмената политика и добрите търговски практики”, обясни Маргаритов. Според него е похвално, че такава кампания се инициира от самите търговци и това показва, че те са осъзнали потребността от пряко установяване на нивата на обслужване в отделните техни обекти и клонове в страната. \r\n„Ние разбираме, че има няколко форми на т.нар. „фигура на тайния клиент”. В нашата Комисия също използваме понякога този способ, но по повод осъществяването на контролната дейност. Обикновено е свързано с жалби и сигнали на потребители”, добави Маргаритов. „Когато инспекторите са „под прикритие” целта е установяване и забрана на нелоялни търговски практики в нарушение на закона. По думите на председателя на КЗП като инструмент на мениджмънта за подобряване на обслужването „тази фигура също работи добре, тъй като дава възможност за непосредствен контакт, в резултат на който се извлича обективна информация за начина, по който определени търговци предоставят услуги на своите клиенти”, добави той. \r\nТози способ е добре познат в развитите пазари. Макар у нас да не е толкова широко разпространен, ние също имаме примери за прилагането му. През миналата година туроператорска асоциация извърши 60 проверки в 10 агенции посредством лични посещения в офиси и обаждания по телефона, припомни Маргаритов. „Резултатите показаха, че има смисъл от това, защото – без да са констатирани фрапиращи нарушения, беше установено, че може би има какво да се желае по линия на самото отношение на търговците и техните представители към клиентите”, посочи той. \r\nМаргаритов не скри, че в Комисията постъпват оплаквания и по повод лошо отношение на даден търговец. „Ние си даваме сметка, че извън нормативните изисквания, които в повечето случаи се спазват, има и морални аспекти в общуването между потребители и търговци”, каза още той. По думите му подобни инициативи на търговците за вътрешен самоконтрол недвусмислено показват, че те осъзнават потребността от повишаване качеството на общуване. Според него то е доста важно в съвременната действителност и през призмата на все по-интензивната онлайн търговия шансът на конвенционалната е в качественото общуване между клиента и търговеца. \r\n„Именно посредством общуването се изграждат коректните и трайни отношения между продавача и купувача. Когато целта е клиентът да бъде удовлетворен и да се върне отново, очевидно коректността, лоялността, добрите практики са сърцевината на тези отношения”, заключи Маргаритов.", "date": "2018.06.24", "title": "Димитър Маргаритов, КЗП: Подкрепяме всяка инициатива на търговците за подобряване удовлетвореността на техните клиенти"}
{"url": "http://www.focus-news.net/news/2018/06/24/2537563/d-r-vladimir-yotov-bilokolechitel-u-nas-sa-poznati-obshto-770-vida-bilki-chiito-lechebni-svoystva-sa-pokazni-za-mnogo-zabolyavaniya.html", "text": "Лечението с билки е много ефикасен и ползотворен за организма процес, затова техните лечебни свойства не бива да се подценяват. Това каза за Радио „Фокус“ – Пазарджик д-р Владимир Йотов, билколечител от Пазарджик. По думите му събирането на билките е най-важния процес, като най-подходящият период за тяхното събиране е около Еньовден. Той каза още, че събраните билки е добре да бъдат изсушени на бял чаршаф, който е поставен на сенчесто място. „Съхранението им след това трябва да става непременно в хартиени пликове. У нас са познати общо 770 вида билки, чиито лечебни свойства са показни за много заболявания. В наши дни голяма част от лекарствените продукти се правят от билки. Важното за билките е, че те нямат никакви противопоказания. За хората над 55-годишна възраст е добре да бъдат приемани билкови отвари профилактично против инфаркт и други сериозни заболявания\", уточни д-р Йотов. „Освен за лечение, билките могат да се използват и за различни козметични процедури, като за това имат доказан ефект още от древността\", каза още специалистът.\r\nРадослава МУРДЖЕВА", "date": "2018.06.24", "title": "Д-р Владимир Йотов, билоколечител: У нас са познати общо 770 вида билки, чиито лечебни свойства са показни за много заболявания"}
{"url": "http://www.focus-news.net/news/2018/06/24/2537562/kathimerini-frantsiya-i-niderlandiya-sa-skeptichni-otnosno-zapochvaneto-na-pregovori-za-prisaedinyavane-s-makedoniya-i-albaniya.html", "text": "Франция и Нидерландия вероятно ще се противопоставят на започването на преговори за присъединяване към Европейския съюз с Бившата югославска република Македония (БЮРМ) и направо ще отхвърлят кандидатурата на Албания по време на Съвета по външните работи в Брюксел, който ще се състои в понеделник и вторник и срещата на върха на Европейския съвет в четвъртък и петък, пише електронното издание на гръцкия вестник Kathimerini.\r\nМинистърът на външните работи на Гърция Никос Коцияс заяви по време на пресконференция в петък, че двете страни са „имали възражения“ по въпроса.\r\nСпоред неговите думи, Германия, Дания и Люксембург са изпратили писмо, в което са изразили скептицизъм относно това, дали БЮРМ и Албания са направили достатъчен прогрес, за да отговорят на условията за започване на присъединителни преговори, но по-късно са оттеглили своите опасения.\r\nПарламентът в Холандия вече гласува срещу евентуална кандидатура на Албания късно в четвъртък, но случаят на Македония се разглежда отделно, туй като германските власти подкрепят БЮРМ, но при строги условия.\r\nФранция отхвърли напълно кандидатурата на Албания и вярва, че приемането на Скопие в НАТО е адекватна награда засега, пише „Катимерини“.\r\nПревод и редакция:", "date": "2018.06.24", "title": "Kathimerini: Франция и Нидерландия са скептични относно започването на преговори за присъединяване с Македония и Албания"}
{"url": "http://www.focus-news.net/news/2018/06/24/2537574/veliko-tarnovo-sedmitsata-na-kitayskata-kultura-v-grada-prodalzhava-s-mnogo-tvorcheski-rabotilnitsi-do-27-yuni.html", "text": "До сряда продължава Седмицата на китайската култура във Велико Търново. Предстоят още прожекции на филми, работилници за калиграфия и изрязване на хартия и лекции. Това каза за Радио „Фокус“ – Велико Търново Анелия Калинова, организатор на инициативата. Събитието е под надслов „Магията на Поднебесното царство” и започна във вторник. То се провежда в Художествената галерия „Борис Денев” и се организира от културната институция, Институт „Конфуций“ при ВТУ и Община Велико Търново. В Галерията може да бъде разгледана изложба от 30 снимки, които показват различни страни от живота, природата и културата на Китай. Сутрин и следобед  има прожекции на филми, а между тях – образователни лекции. „Темите са многообразни, лекторите са от цяла България – от Пловдивския, от Великотърновския университети. В първите дни, в рамките на работилниците, представихме китайски възел. Той датира от праисторията. В миналото е служел като средство за предаване на съобщения, днес се използва за декорация и украса. Символизира дълголетие, здраве и щастие. Китайците предпочитат да го правят в червено – цвета на живота и императорския цвят. Определения брой на възлите е означавал различно събитие – за комуникацията“, каза още Анелия Калинова. Предстоят работилници за изрязване на хартия и калиграфия. Дните на китайската култура продължават до 27 юни. Входът за всички събития е свободен.\r\nЛуиза ТРАНЧЕВА", "date": "2018.06.24", "title": "Велико Търново: Седмицата на китайската култура в града продължава с много творчески работилници до 27 юни"}
{"url": "http://www.focus-news.net/news/2018/06/24/2537564/makfaks-makedoniya-nikos-kotsiyas-podgotvi-pismata-do-nato-i-es.html", "text": "Министърът на външните работи на Гърция Никос Коцияс ще подпише в неделя и ще изпрати в понеделник писмата до Европейския съюз и НАТО, че Атина оттегля възраженията си срещу присъединяване на Македония към евроатлантическите организации, предава македонската агенция „Макфакс“.\r\n„Писмата са подготвени в моята дипломатическа канцелария от завчера. Трябва да ги подпиша в неделя и те да бъдат доставени в НАТО и ЕС в понеделник. В писмата се казва, че съм информиран от другата страна за ратификацията на договора в парламента и че съгласно поетите ангажименти и предпоставки, можем да продължим напред“, заяви Коцияс. С това гръцката страна изпълнява първия си ангажимент от договора за името.\r\nПревод и редакция:", "date": "2018.06.24", "title": "“Макфакс“ (Македония): Никос Коцияс подготви писмата до НАТО и ЕС"}
{"url": "http://www.focus-news.net/news/2018/06/24/2537575/stanimir-stanimirov-instruktor-po-rafting-po-vreme-na-letnite-otpuski-znachitelno-se-uvelichava-broyat-na-horata-koito-iskat-da-karat-raft-po-reka-struma.html", "text": "По време на летните отпуски значително се увеличава броят на хората, които искат да карат рафт по река Струма край Симитли. Това каза за Радио „Фокус“ – Пирин Станимир Станимиров – Чачи, инструктор по рафтинг, каяк и алпинизъм. По думите му в община Симитли рафтинг сезонът е бил открит още в последната седмица на месец март, а от тогава почти всеки ден имат хора, които искат да се спускат, като през почивните дни броят им е най-голям. „Рафтингът представлява спускане с гумена лодка по бързи води, като повечето хора търсят адреналин, но имаме и по-леки маршрут, който е подходящ за деца. При този маршрут няма такива бързей, каквито има в Кресненското дефиле. Имаме два маршрута. Единият се води екстремен, като той тръгва от нашата база и стига до Кресненското дефиле, а вторият маршрут е по-лек и по-подходящ за деца, като започва от село Железница до нашата база“, каза още Станимиров. Той добави, че маршрутите, които се предлагат за рафтинг край Симитли, са съобразени изцяло с хората и техните възможности, но и желания.\r\nЛивия НИНОВА", "date": "2018.06.24", "title": "Станимир Станимиров, инструктор по рафтинг: По време на летните отпуски значително се увеличава броят на хората, които искат да карат рафт по река Струма"}
{"url": "http://www.focus-news.net/news/2018/06/24/2537566/ministarat-na-pravosadieto-na-turtsiya-izborite-protichat-spokoyno.html", "text": "Министърът на правосъдието на Турция Абдулхамит Гюл заяви, че изборният ден протича мирно и спокойно в цялата страна, предава Anadolu Agency.\r\nВ изказване пред журналистите, след като упражни правото си на глас, Гюл изрази надежда, че резултатите от вота ще допринесат за мира и стабилността в Турция.\r\n„До сега не сме получавали информация за нарушения. Всички пускат бюлетините си мирно“, обясни министърът.\r\nПревод и редакция:", "date": "2018.06.24", "title": "Министърът на правосъдието на Турция: Изборите протичат спокойно"}
{"url": "http://www.focus-news.net/news/2018/06/24/2537572/burgas-desetki-grazhdani-minaha-prez-enyovskiya-venets-v-dvora-na-etnografskata-ekspozitsiya-za-zdrave.html", "text": "Десетки граждани се събраха в двора на Етнографската експозиция, за да минат през Еньовския венец за здраве, предаде репортер на Радио „Фокус“ – Бургас. Първа мина пресъздадената малка Еньова буля. „Венецът, който правим е от 77 билки, за да има лек за всяка болест“, каза Росица Топалова, уредник в Етнографския музей. По думите ѝ той както и самото слънце са кръг, а народът вярва, че кръгът е защитено пространство и който мине през него ще бъде здрав, щастлив и всичко което си пожелае, ще му се сбъдне. Под венеца се минава три пъти. Според нея днес билките са най лековити, а росата е най-благодатна. По думите ѝ билките се берат рано сутрин още преди изгрев слънце. „Всяка мома прави букетче от билки и го отбелязва с някакъв знак. Слагат се в менче. Това се случва в нощта срещу Еньовден“, добави Топалова. Тя каза още, че на самия ден малката Еньова буля вади букетчетата едно по едно. През това време се пеят песни. Всяка една припевка гадае за бъдещето на момата. „Билките са най-различни. Тази година в нашия венец има много Еньовче, билката, която се свързва със самото си название със празника. Подготвили сме още Еньовче, които иска да си вземе. Билките от венеца се пазят през цялата година и ако човек е болен си прави отвара от тях“, допълни Топалова. По думите ѝ днес слънцето е най-високо. Смята се, че днес е неговият ден, защото народа вярва, че то е млад момък, който върви, върви и стига до най-високата точка и това е днешният ден – Еньовден.\r\nДеница ДИМИТРОВА", "date": "2018.06.24", "title": "Бургас: Десетки граждани минаха през Еньовския венец в двора на Етнографската експозиция за здраве"}
{"url": "http://www.focus-news.net/news/2018/06/24/2537578/plovdiv-sas-sastezaniya-po-darpane-na-vazhe-i-chetene-na-srednovekovna-poeziya-prodalzhava-dvudnevniyat-festival-zhivotat-v-plovdiv-prez-srednovekovieto.html", "text": "Със състезания по дърпане на въже и четене на средновековна европейска поезия в превод и в оригинал продължава двудневният фестивал „Животът в Пловдив през Средновековието“, предаде репортер на Радио „Фокус“ – Пловдив. Програмата във втория и последен ден на събитието започна в 10.00 часа със средновековно куклено представление. В 10.30 часа посетителите имаха възможност да се запознаят с българското изобразително изкуство през Средновековието, а в 11.00 часа – със средновековните танци. В 11.30 се състоя лекция „Средновековни боздугани от България“ на доц. Стоян Попов от ПУ „Паисий Хилендарски“, а в 12.00 часа стартира турнир със средновековно снаряжение и въоръжение. В 12.30 часа започва лекция „Култове на български светци през Средновековието“ на доц. Димо Чешмеджиев от ПУ „Паисий Хилендарски“, а в 13.00 часа – състезания по средновековно дърпане на въже. В 13.30 ще се състои представяне на средновековна европейска поезия в оригинал и в превод. В 14.00 отново ще има прожекции на документални филми, а в 16.00 посетителите ще се запознаят с „Медовината пред Средновековието – извори и технология на производство“.  Програмата в неделя ще продължи със смешки на средновековен шут, средновековен робски пазар, състезание по средновековно хвърляне на копие и по средновековна борба. В 19.00 часа отново ще се състоят концерти на гостуващи групи, както и огнено шоу на кокили, с което ще приключи програмата на двудневния фестивал.\r\nТони МИХАЙЛОВ", "date": "2018.06.24", "title": "Пловдив: Със състезания по дърпане на въже и четене на средновековна поезия продължава двудневният фестивал „Животът в Пловдив през Средновековието“"}
{"url": "http://www.focus-news.net/news/2018/06/24/2537570/sebastiyan-kurts-avstriya-shte-varne-kontrola-po-granitsite-ako-germaniya-reshi-da-vrashta-migranti-i-bezhantsi.html", "text": "Австрия ще върне граничния контрол в прохода Бренер, ако Германия реши да реализира плана си за връщане на бежанците обратно на южната си граница, заяви австрийскят канцлер Себастиян Курц в интервю пред немското издание „Билд“, пише електронното издание Politico.eu.\r\n„Ще бъдем готови да направим всичко необходимо за защитата на границите си“, заяви Курц. „Това означава връщането на контрола при Бренер и на други места.\r\nАвстрийският канцлер направи тези коментари преди спешната извънредна неформална среща на върха на европейските лидери в неделя във връзка с новата миграционна криза.\r\nПроходът Бренер, намиращ се на границата между Австрия и Италия е най-оживеният търговски път в Европа, който минава от юг на север. Миналата година през алпийския проход, свързващ Северен и Южен Тирол, са минали 2,25 милиона камиона.\r\nВъзобновяването на граничния контрол може да има значителни последици върху търговията в региона. След влизането в сила на свободното придвижване в Шенген през 1999 година, компаниите от северния индустриален район на Италия стават все по-интегрирани към потребителите в Австрия и Бавария, коментира изданието.\r\nКурц все пак подчерта, че все още се надява подобно развитие да бъде избегнато. „Искам да помогна, за да може да не стигнем толкова далеч“, заяви той.\r\nПревод и редакция:", "date": "2018.06.24", "title": "Себастиян Курц: Австрия ще върне контрола по границите, ако Германия реши да връща мигранти и бежанци"}
{"url": "http://www.focus-news.net/news/2018/06/24/2537567/dots-petya-bankova-osven-sabiraneto-na-bilki-vieneto-i-proviraneto-prez-enyovski-ventsi-v-minaloto-se-e-pravel-i-obichayat-enyova-bulya.html", "text": "Освен събирането на билки, виенето и провирането през еньовски венци в миналото се е правел и обичаят Еньова буля.  Това каза етнологът доц. д-р Петя Банкова от Института за етнология и фолклористика с Етнографски музей към Българската академия на науката (БАН) в интервю за Агенция „Фокус“ за Еньовден. По думите й този обичай е част от моминските обичаи и е свързан с гадаенето на скорошна женитба. Тя поясни, че освен това в далечното минало в Тракия са палени на Еньовден и големи огньове.  Доц. Банкова покани всички на 26 юни 2018 г. от 18.00 ч, в Националния етнографски музей на откриването на представителна експозиция „Времена и хора – живите традиции на България“. „Там проследяваме връзката между природа и култура, адаптирането на човека и усвояването на пространството. Освен експозицията, посетителите ще видят и реставрираните зали на Княжеския дворец на ул. „Московска 6 А“. Нашият замисъл е да покажем на широката публика част от духовното ни и културно наследство, чиято съвременна интерпретация ни дава познание за нашата идентичност и ценностна система“, допълни доц. Банкова. \r\nДеница КИТАНОВА", "date": "2018.06.24", "title": "Доц. Петя Банкова: Освен събирането на билки, виенето и провирането през еньовски венци в миналото се е правел и обичаят Еньова буля"}
{"url": "http://www.focus-news.net/news/2018/06/24/2537573/danail-kirilov-gerb-podoziram-che-opozitsiyata-zavizhda-i-revnuva-zashtoto-se-spravyame-dobre-s-problema-s-migrantite.html", "text": "Подозирам завист и ревност от страна на опозицията, защото се справяме добре с проблема с мигрантите. Това каза председателят на Правна комисия и депутат от ГЕРБ Данаил Кирилов по време на извънреден брифинг в централата на партията, предаде репортер на Агенция „Фокус“. „Бежанските лагери в България са празни и това е в резултат на политиката, която води правителството на ГЕРБ“, каза Кирилов. Той благодари на премиера Бойко Борисов, че в петък е реагирал на провокацията в пленарна зала и на скандалното поведение, което е афиширала опозицията. „Ясно е, че срещата в днешния ден е координационна, че няма да се поемат правни ангажименти, а ще се консултират и консолидират позиции, т.е. че ще се преговаря по ключови проблеми в този въпрос“, каза Кирилов, визирайки днешната среща на европейските лидери в Брюксел, посветена на темата с миграцията. \r\nДеница КИТАНОВА", "date": "2018.06.24", "title": "Данаил Кирилов, ГЕРБ: Подозирам, че опозицията завижда и ревнува, защото се справяме добре с проблема с мигрантите"}
{"url": "http://www.focus-news.net/news/2018/06/24/2537571/ministar-valentin-radev-ne-sme-govorili-che-shte-naznachim-6000-politsai-v-upravlenskata-ni-programa-sme-zapisali-pone-1000-uniformeni-i-dosega-imame-1700.html", "text": "За никакви 6000 полицаи не сме говорили, в управленската ни програма сме записали поне 1000 униформени и досега сме назначили 1700. Това каза министърът на вътрешните работи Валентин Радев по време на извънреден брифинг в централата на ГЕРБ, предаде репортер на Агенция „Фокус“.  Той посочи, че извънредният брифинг цели да опровергае някои внушения, които са се чули тази сутрин от лидера на БСП Корнелия Нинова по една от телевизиите. „В началото започна с  битовата престъпност и говори, че трябвало да назначим 6000 полицаи. Няма никакви 6000 полицаи“, каза министърът. Той прочете част от управленската програма е написано „Полицейско присъствие във всяко населено място. Териториално преразпределение на кадровия ресурс с цел увеличаване на униформения полицейски състав в малки и средно голями населени места чрез назначаване на поне 1000 униформени служители и жандармерия\". \"Това е текстът, така беше и в предизборната програма, почти същото сме пренесли в програмата за управление на правителството. Г-жо Нинова, както и всички, които се интересуват от темата - става дума за 1000. Ние сме назначили 1700 досега“, подчерта Радев. „Не знам кой я съветва“, каза по адрес на БСП Валентин Радев. Според него е абсурдно и твърдението на Нинова, че ГЕРБ се оттегля от сигурността. \"Как може да го каже човек, който е присъствал в политиката и би трябвало да знае, че ГЕРБ идвайки на власт създава правила\", посочи министърът и обърна внимание, че ГЕРБ е променила законодателството. \r\nДеница КИТАНОВА", "date": "2018.06.24", "title": "Министър Валентин  Радев: Не сме говорили, че ще назначим 6000 полицаи, в управленската ни програма сме записали поне 1000 униформени и досега имаме 1700"}
{"url": "http://www.focus-news.net/news/2018/06/24/2537581/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от екипа на предаването „Беновска пита“ по „Канал 3”. Нейни събеседници в днешното издание на предаването ще бъдат: експертът Филип Гунев, Ивайло Крачунов от БЛИЦ, Янаки Стоилов от БСП, председателят на УС на АПИ Дончо Атанасов, депутатът Емил Димитров - Ревизоро (Комисия за борба със сивата икономика и контрабандата) и министърът на културата Боил Банов.\r\nПовторението се излъчва по Канал 3 и по К2 в неделя вечер от 22.30 часа. Адресът на предаването е benovskapita@gmail.com", "date": "2018.06.24", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/06/24/2537576/danail-kirilov-gerb-postanovlenie-208-e-svarzano-sas-spetsialnite-grupi-bezhantsi-a-ne-s-ikonomicheskite-migranti.html", "text": "Постановление 208 е свързано със специалните групи бежанци, а не с икономическите мигранти. Това каза  председателят на Правна комисия и депутат от ГЕРБ Данаил Кирилов по време на извънреден брифинг в централата на партията, предаде репортер на Агенция „Фокус“. „В днешните изявления на председателя на БСП няма нищо истинно. Това не ни изненадва. Бих искал да поставя акцент на вашето внимание върху развитието и съдбата на постановление 208 от 2018 г., което се цитира включително и в парламента в петък от г-жа Нинова. Спомнете си как това постановление беше отменено от служебния кабинет по заповед на този, който го назначава – президентът. В това постановление тогава се казваше, че се отменя това, но спешно се прие ново такова. В нарушение на всички процедурни правила беше прието същото такова“, каза Кирилов. Той обърна внимание още на заглавието на това постановление и поясни, че става въпрос за двете специални групи бежанци – тези, на които им е предоставено убежище и тези, които са получили статут на международна закрила. \"Това са случаите на защита, която се получава по силата на международните договори, по които България е страна. Това не са икономическите мигранти. Това не са онези тълпи“, каза Кирилов. По думите му не може да има спор по това, че България и като член на ЕС, и като държава, присъединила се към основните международни актове дължи закрила на тези две групи лица. „Друг е въпросът, че една минимална група от бежанците получават такава закрила“, каза председателят на Правна комисия. Той обясни, че по онова време на служебния кабинет се е вземало решение къде да бъдат настанени бежанците. Кирилов попита знаели ли са кметовете какви са вижданията на служебния кабинет за разположение на бежанците. \r\nДеница КИТАНОВА", "date": "2018.06.24", "title": "Данаил Кирилов, ГЕРБ: Постановление 208 е свързано със специалните групи бежанци, а не с икономическите мигранти"}
{"url": "http://www.focus-news.net/news/2018/06/24/2537583/kanal-5-makedoniya-aleksis-tsipras-i-edi-rama-tryabva-da-podpishat-dogovor-za-razreshavane-na-spornite-vaprosi-v-chetvartak-v-bryuksel.html", "text": "След завършването на преговорите с Македония, Гърция предприе дипломатическа офанзива за затваряне на отворените въпроси и с Албания. Официална Тирана и Атина финализираха текстът на спогодбата между Албания и Гърция за разрешаване на двустранните проблеми. Текстът на споразумението е съгласуван между външните министри на двете страни Никос Коцияс и Дитмир Бушати на остров Родос в кулоарите на конференцията за регионална сигурност и стабилност, предава скопският телевизионен „Канал 5“.\r\nПодписването на този документ от премиерите на Гърция и Албания Алексис Ципрас и Еди Рама трябва да се състои на срещата на върха на Европейския съвет на 28 и 29 юни в Брюксел. В текста на документа, както предават гръцките медии, се регулира въпросът за морската граница между двете държави, обхванато е и отменянето на състояние на война и правата на гръцкото малцинство в Албания, но според част от албанските медии, там не фигурира нищо, което се отнася до изгонените шиптари от северната част на Гърция, за които гръцките представители казват, че за тях няма такъв въпрос. Премиерът на Албания Еди Рама оцени преговорите като тежки и много напрегнати, но неговото правителство е искало да разреши въпросите, които са създавали напрежение между двете страни след падането на комунистическия режим в Албания.\r\n„Инвестирахме, за да се създадат дългосрочни стратегически отношения с Гърция. Това не беше толкова лесно, тъй като в течение на преговорите имаше голямо напрежение, но не, защото сме искали да развалим отношенията с Гърция, а напротив, защото искахме да изгладим всички проблеми, които бяха създадени след промяната на системата, за да може накрая да се излезе на добър път“, заяви Рама.\r\nСъгласно детайлите, обявени от гръцките медии, Албания ще отстъпи на Гърция 12 мили от своите териториални води в Йонийско море, на чието дъно се смята, че има големи запаси от петрол и газ, а Гърция ще отмени закона за състояние на война с Албания, приет преди около 70 години.\r\nБившият албански президент Сали Бериша предвижда драматични последици за региона, ако премиера на страната Еди Рама подпише спогодбата с Гърция за новите граници. В интервю пред тиранската телевизия „Клан“ първият албански президент след промените прогнозира, че подписването на този договор може да доведе до нова Балканска война.\r\nАко договорът бъде ратифициран от парламента в Тирана, той ще трябва да бъде подписан от настоящия албански президент Илир Мета, който пък поиска подробна информация около преговорите и увери, че ще се отнася към договора, както предполагат конституционните му задължения.\r\nПревод и редакция:", "date": "2018.06.24", "title": "„Канал 5“ (Македония): Алексис Ципрас и Еди Рама трябва да подпишат договор за разрешаване на спорните въпроси в четвъртък в Брюксел"}
{"url": "http://www.focus-news.net/news/2018/06/24/2537580/danail-kirilov-gerb-bsp-pravyat-otchayan-opit-da-se-izvede-istinata-za-migrantite-izvan-konteksta-i-da-se-oporochi.html", "text": "БСП правят отчаян опит да се изведе истината за мигрантите извън контекста и да се опорочи. Това каза  председателят на Правна комисия и депутат от ГЕРБ Данаил Кирилов по време на извънреден брифинг в централата на партията, предаде репортер на Агенция „Фокус“. „В политиката и манипулацията на БСП винаги съществува противопоставянето. Да противопоставим чужденците на българската работна ръка. Никой не е проявявал такива идеи“, каза Кирилов. По думите му бруталността на тезата на Корнелия Нинова в петък e провокирала дори представителите на коалиционните партньори от \"Обединени патриоти\" да реагират мигновено, докато премиерът е пътувал до Народното събрание. „Няма никаква връзка нито с демографията, нито с политиката по заетостта на лицата с решението на казусите по миграцията. Ние стриктно разграничаваме и премиерът дебело и многократно в петък разграничаваше двете категории - на пострадалите от война и икономическите мигранти“, посочи Кирилов. \r\nДеница КИТАНОВА", "date": "2018.06.24", "title": "Данаил Кирилов, ГЕРБ: БСП правят отчаян опит да се изведе истината за мигрантите извън контекста и да се опорочи"}
{"url": "http://www.focus-news.net/news/2018/06/24/2537582/sofiya-naprezhenie-mezhdu-tsigani-i-politsai-v-botevgrad-izdirvat-se-6-dushi.html", "text": "Напрежение между цигани и полицаи в Ботевград, издирват се 6 души. Това съобщиха от за Агенция „Фокус“  от пресцентъра на МВР. Към 23.00 часа в събота е получен сигнал за силна музика в бл. 15 в Ботевград. Когато полицаите отишли на място, се оказало, че се е събрала тълпа пред блока, която е започнала да хвърля камъни и дървета по служебните автомобили. Изпочупени са част от стъклата на полицейските коли. Хулиганските действия са били преодолени. Установени са 6-ма души, които са били по-активни в създалата се ситуация. Те са обявени за издирване. Няма пострадали полицейски служители. Образувано е досъдебно производство. \r\nОт МВР уточниха, че не е имало стрелба по време на инцидента.", "date": "2018.06.24", "title": "София: Напрежение между цигани и полицаи в Ботевград, издирват се 6 души"}
{"url": "http://www.focus-news.net/news/2018/06/24/2537579/ali-ahmeti-predsedatel-na-dsi-albantsite-shte-glasuvat-pozitivno-na-referenduma-za-imeto-zashtoto-s-nego-se-obezpechava-badeshteto-im-v-makedoniya.html", "text": "Председателят на „Демократическия съюз за интеграция“ (ДСИ) Али Ахмети е убеден, че албанците ще гласуват позитивно на референдума за новото име на Македония, който трябва да се състои през есента. Според неговите думи, решението на спора за наименованието на бившата югорепублика е от голяма важност, защото с това се обезпечава бъдещето на албанците в Македония, предава излъчващият на албански език скопски телевизионен канал „Алсат – М“.\r\n„Мисля, че албанците са отговорни и знаят важността на този голям въпрос за бъдещето на албанците в Македония, а и на цялата страна и ще гласуват позитивно на референдума. Те ще участват в допитването, което ще сложи печат на един много важен процес за бъдещето, а заедно с това ще допринесе за мира, стабилността, сигурността и бъдещето на тази страна“, заяви Ахмети.\r\nПревод и редакция:", "date": "2018.06.24", "title": "Али Ахмети, председател на ДСИ: Албанците ще гласуват позитивно на референдума за името, защото с него се обезпечава бъдещето им в Македония"}
{"url": "http://www.focus-news.net/news/2018/06/24/2537587/pregled-na-mezhdunarodnite-novini-do-13-chasa-agentsiya-fokus.html", "text": "След завършването на преговорите с Македония, Гърция предприе дипломатическа офанзива за затваряне на отворените въпроси и с Албания. Официална Тирана и Атина финализираха текстът на спогодбата между Албания и Гърция за разрешаване на двустранните проблеми. Текстът на споразумението е съгласуван между външните министри на двете страни Никос Коцияс и Дитмир Бушати на остров Родос в кулоарите на конференцията за регионална сигурност и стабилност, предава скопският телевизионен „Канал 5“.\r\nПодписването на този документ от премиерите на Гърция и Албания Алексис Ципрас и Еди Рама трябва да се състои на срещата на върха на Европейския съвет на 28 и 29 юни в Брюксел. В текста на документа, както предават гръцките медии, се регулира въпросът за морската граница между двете държави, обхванато е и отменянето на състояние на война и правата на гръцкото малцинство в Албания, но според част от албанските медии, там не фигурира нищо, което се отнася до изгонените шиптари от северната част на Гърция, за които гръцките представители казват, че за тях няма такъв въпрос. Премиерът на Албания Еди Рама оцени преговорите като тежки и много напрегнати, но неговото правителство е искало да разреши въпросите, които са създавали напрежение между двете страни след падането на комунистическия режим в Албания.\r\n„Инвестирахме, за да се създадат дългосрочни стратегически отношения с Гърция. Това не беше толкова лесно, тъй като в течение на преговорите имаше голямо напрежение, но не, защото сме искали да развалим отношенията с Гърция, а напротив, защото искахме да изгладим всички проблеми, които бяха създадени след промяната на системата, за да може накрая да се излезе на добър път“, заяви Рама.\r\nСъгласно детайлите, обявени от гръцките медии, Албания ще отстъпи на Гърция 12 мили от своите териториални води в Йонийско море, на чието дъно се смята, че има големи запаси от петрол и газ, а Гърция ще отмени закона за състояние на война с Албания, приет преди около 70 години.\r\nБившият албански президент Сали Бериша предвижда драматични последици за региона, ако премиера на страната Еди Рама подпише спогодбата с Гърция за новите граници. В интервю пред тиранската телевизия „Клан“ първият албански президент след промените прогнозира, че подписването на този договор може да доведе до нова Балканска война.\r\nАко договорът бъде ратифициран от парламента в Тирана, той ще трябва да бъде подписан от настоящия албански президент Илир Мета, който пък поиска подробна информация около преговорите и увери, че ще се отнася към договора, както предполагат конституционните му задължения.\r\n*** Председателят на „Демократическия съюз за интеграция“ (ДСИ) Али Ахмети е убеден, че албанците ще гласуват позитивно на референдума за новото име на Македония, който трябва да се състои през есента. Според неговите думи, решението на спора за наименованието на бившата югорепублика е от голяма важност, защото с това се обезпечава бъдещето на албанците в Македония, предава излъчващият на албански език скопски телевизионен канал „Алсат – М“.\r\n„Мисля, че албанците са отговорни и знаят важността на този голям въпрос за бъдещето на албанците в Македония, а и на цялата страна и ще гласуват позитивно на референдума. Те ще участват в допитването, което ще сложи печат на един много важен процес за бъдещето, а заедно с това ще допринесе за мира, стабилността, сигурността и бъдещето на тази страна“, заяви Ахмети.\r\n***Австрия ще върне граничния контрол в прохода Бренер, ако Германия реши да реализира плана си за връщане на бежанците обратно на южната си граница, заяви австрийскят канцлер Себастиян Курц в интервю пред немското издание „Билд“, пише електронното издание Politico.eu.\r\n„Ще бъдем готови да направим всичко необходимо за защитата на границите си“, заяви Курц. „Това означава връщането на контрола при Бренер и на други места.\r\nАвстрийският канцлер направи тези коментари преди спешната извънредна неформална среща на върха на европейските лидери в неделя във връзка с новата миграционна криза.\r\nПроходът Бренер, намиращ се на границата между Австрия и Италия е най-оживеният търговски път в Европа, който минава от юг на север. Миналата година през алпийския проход, свързващ Северен и Южен Тирол, са минали 2,25 милиона камиона.\r\nВъзобновяването на граничния контрол може да има значителни последици върху търговията в региона. След влизането в сила на свободното придвижване в Шенген през 1999 година, компаниите от северния индустриален район на Италия стават все по-интегрирани към потребителите в Австрия и Бавария, коментира изданието.\r\nКурц все пак подчерта, че все още се надява подобно развитие да бъде избегнато. „Искам да помогна, за да може да не стигнем толкова далеч“, заяви той.\r\n*** Министърът на външните работи на Гърция Никос Коцияс ще подпише в неделя и ще изпрати в понеделник писмата до Европейския съюз и НАТО, че Атина оттегля възраженията си срещу присъединяване на Македония към евроатлантическите организации, предава македонската агенция „Макфакс“.\r\n„Писмата са подготвени в моята дипломатическа канцелария от завчера. Трябва да ги подпиша в неделя и те да бъдат доставени в НАТО и ЕС в понеделник. В писмата се казва, че съм информиран от другата страна за ратификацията на договора в парламента и че съгласно поетите ангажименти и предпоставки, можем да продължим напред“, заяви Коцияс. С това гръцката страна изпълнява първия си ангажимент от договора за името.\r\n***Франция и Нидерландия вероятно ще се противопоставят на започването на преговори за присъединяване към Европейския съюз с Бившата югославска република Македония (БЮРМ) и направо ще отхвърлят кандидатурата на Албания по време на Съвета по външните работи в Брюксел, който ще се състои в понеделник и вторник и срещата на върха на Европейския съвет в четвъртък и петък, пише електронното издание на гръцкия вестник Kathimerini.\r\nМинистърът на външните работи на Гърция Никос Коцияс заяви по време на пресконференция в петък, че двете страни са „имали възражения“ по въпроса.\r\nСпоред неговите думи, Германия, Дания и Люксембург са изпратили писмо, в което са изразили скептицизъм относно това, дали БЮРМ и Албания са направили достатъчен прогрес, за да отговорят на условията за започване на присъединителни преговори, но по-късно са оттеглили своите опасения.\r\nПарламентът в Холандия вече гласува срещу евентуална кандидатура на Албания късно в четвъртък, но случаят на Македония се разглежда отделно, туй като германските власти подкрепят БЮРМ, но при строги условия.\r\nФранция отхвърли напълно кандидатурата на Албания и вярва, че приемането на Скопие в НАТО е адекватна награда засега, пише „Катимерини“.\r\n*** Ако македонското правителство вземе решение да проведе референдума за промяна на името на страната до края на септември, то трябва да внесе инициатива в парламента и да формулира въпроса до гражданите през Министерството на правосъдието. Техническите приготовления ще започнат веднага, щом народното събрание отреди провеждането на допитване, а според очакванията на председателя на парламента Талат Джафери, това трябва да се случи някъде около средата на месец юли, предава скопският телевизионен канал „Телма“.\r\nБившият председател на парламента Тито Петковски смята, че инициативата може да бъде внесена от една парламентарна група и че това трябва да се случи през следващта седмица.\r\nБившият председател на Централната (Държавната) избирателна комисия Александър Новаковски смята, че Законът за референдумите трябва да претърпи изменения понеже не е съгласуван с изборното законодателство.\r\nСпоред думите на Джафери, ако се наложи парламента ще промени регулациите за допитването.\r\n***Държавният секретар на САЩ Майк Помпео призова Франция да не блокира започването на преговори с Македония за присъединяване към Европейския съюз и НАТО, предава излъчващият на албански език скопски телевизионен канал „Алсат – М“.\r\nВ хода на телефонен разговор с френския си колега Жан Ив льо Дриан, Помпео е поискал Франция да подкрепи започването на присъединителни преговори с Македония.\r\n***\r\nПоставени под сериозен натиск от населенията си, европейските лидери водят горчива битка по въпроса за разпределението на мигрантите в страните от Съюза.\r\nСлед като в течение на години членките не успяха да се разберат, повечето от тях започнаха да прилагат много по-строги правила за предоставяне на убежище и засилиха контрола по границите си, в опит да предотвратят влизането на нежелани молители за социални помощи и подслон. Друга мярка, която се опитват да приложат европейските столици е предоставянето на средства за страните от Северна Африка и Близкия Изток, с идеята това да ги накара да предотвратят движението на хора към Съюза.\r\nСъгласно данните на ООН, тази година в Европа са пристигнали само 41 хиляди мигранти и бежанци, но мнозина се съмняват в достоверността на това число.\r\nМеждувременно, избирателите в страни като Италия, Унгария, Австрия и други предпочетоха партии, които заемат твърда позиция по въпроса за миграцията.\r\nВ събота френският президент Еманюел Макрон заяви, че Париж иска финансови санкции за страните-членки, които отказват да приемат мигранти с доказана нужда от предоставяне на убежище.\r\nВ другата водеща страна в Съюза – Германия, канцлера Меркел в последно време бе поставена под сериозно напрежение от дългогодишния си съюзник – баварския Християнсоциален съюз (ХСС), който, през устата на вътрешния министър Хорст Зеехофер, заплаши да започне да отпраща имигрантите, които вече са регистрирани в друга страна от ЕС, още на границата, освен ако в Съюза не се стигне до решение за по-справедливото им разпределение.\r\nТова обаче ще прехвърли тежестта върху Италия и Гърция, където основно пристигат бежанците и мигрантите и съответно, където получават статут на получили убежище и откъдето тръгват, за да получават социални помощи и по-удобен подслон от благосклонните правителства на страни като Германия и Швеция.\r\nОт своя страна бившите комунистически държави в ЕС, под водачеството на Унгария и Полша, отказват да приемат каквито и да е бежанци или мигранти, които, според тях, представляват заплаха за националната сигурност на страните, както е станало видно от поредицата ислямистки атаки в Европа и ежедневните изнасилвания и битова престъпност.\r\nРазличията в Съюза се засилват и от споровете по други теми, като например, преговорите за новия бюджет на ЕС след 2021 година. Германия, която е най-големия вносител в хазната на Брюксел, предлага да се отделят повече пари за южните европейски страни, които страдат най-много от миграцията, които ще бъдат взети от фондовете за развитие на Източноевропейските страни.Набързо организираната Среща\r\nСега Меркел настоява европейските страни, включително Италия, да се съгласят за конкретни мерки, които да намалят притока на мигранти към Германия, така че тя да може да убеди ХСС да не реализират плановете си.\r\nТя се противопоставя на идеята на ХСС, която пък е пред избори в Бавария, където ще се сблъска с анти-имигрантската „Алтернатива за Германия“, чиито лозунги намират все по-сериозен резонанс сред избирателите, защото това ще означава въвеждане на строг граничен контрол, което може да предизвика ефект на доминото в Съюза и край на политиката на отворени граници.\r\nЗа да предотврати реализацията на идеите на ХСС, Меркел трябва да изтръгне нещо от неделната среща, организирана набързо от дузина европейски столици преди срещата на върха на Съвета на Европейския съюз на 28-29 юни, където трябва да се съберат всички 28 лидери на страните-членки.\r\nОсновната надежда е да бъдат убедени някои страни от Европейския съюз да получават средства срещу изграждането на лагери, където да бъдат държани мигрантите и бежанците, които нямат право на убежище в ЕС. Друга идея на Берлин е мигрантите и бежанците да бъдат изпратени в страните, където са приети за първи път и където им е гарантирано правото на убежище.\r\nНо това едва ли ще се случи, имайки предвид, че Рим вече отхвърли подобни предложения, а напоследък дори спря да приема корабите на неправителствените организации, които чакат мигрантите да отплават от бреговете на Африка, за да ги натоварят на борда си и стоварят на европейския бряг, обикновено италианския. От Рим и по-конкретно, от устата на вътрешния министър Матео Салвини, чухме, че страната повече „няма да приеме нито един мигрант“.\r\nОт организациите, борещи се за човешки права, вече се оплакаха, че неизбежното средносрочно втвърдяване на Европа по отношение на подслоняването на нови мигранти и бежанци, ще превърне континента в „крепост“, която ще остане извън обсега на нуждаещите се.\r\nОт Службата за бежанците на ООН пък припомниха на Брюксел, че най-страшното вече е минало през 2015 година и сега страните-членки нямат причини да се оплакват.\r\n„Независимо от малкото пристигания в момента, ударната вълна от това събитие продължава да върви на политическо ниво и се проявява чрез тенденцията към ограничителни, едностранни действия, които предприемат европейските страни“, заяви ръководителят на службата за бежанците на ООН Филипо Гранди.\r\n„Европейските политики за предоставяне на убежище могат и трябва да дават пример за справяне със ситуация на бежанска вълна със състрадание и солидарност“, добави той, като призова Съюза да превъзмогне различията си и да се фокусира върху приемането на нови мигранти и бежанци, а партии, които осъществяват тази политика – към печеленето на следващите избори.\r\n*** Гласуването за парламентарните и президентските избори в Турция започна в неделя и правото си на глас могат да използват 56 322 632 избиратели в 180 065 избирателни секции в цялата страна, предава Anadolu Agency.\r\nВотът ще продължи от 08:00 до 17:00 часа българско и местно време.\r\nИзбирателите ще пускат по две бюлетини в един плик за различните избори и ще могат да гласуват като представят лични карти или друг официален документ за идентификация.\r\nЗабранено е в изборните секции да се внасят фотоапарати, видеокамери и мобилни телефони.\r\nСлед изборите първо ще бъдат преброени гласовете за президентски вот.Гласуването в чужбина\r\nОколо 1,49 милиона турци, живеещи в чужбина, гласуваха в 13-дневния период между 7 и 19 юни в 123 посолства на страната. Бюлетините им са пренесени в Турция и ще бъдат преброени заедно с тези от днешния вот.\r\nГласуването на граничните пунктове също започна на 7 юни и ще продължи до края на изборния ден.Партиите\r\nВ изборите участват осем политически партии: Управляващата „Партия на справедливостта и развитието (ПСР), основната опозиционна „Републиканската народна партия“ (РНП), про-кюрдската „Народно-демократична партия“ (НДП)„Партия на свободната кауза“ (ПСК), новосформираната „Добра (IYI) партия”, „Партията на националистическото движение“ (ПНД), „Партия на щастието“ (ПЩ) и „Патриотичната партия“ (ПП).\r\nЗа първи път в историята на Турция, политическите фракции образуваха изборни коалиции:\r\nПСР и ПНД формираха „Народния съюз“, докато РНП, IYI и ПЩ влязоха в „Националния съюз“.\r\nСпоред нов предизборен закон, приет с гласовете на ПСР и ПНД през февруари, политическа партия може да подкрепи друга по време на избори.\r\nЗа вкарване на депутати в парламента, партиите и коалициите трябва да преминат бариерата от 10%.Кандидати за държавен глава\r\nВ изборите за президент участват шестима кандидати: Реджеп Таийп Ердоган от „Народния съюз“, Мухарем Инче от РНП, Селахатин Демирташ от НДП, Мерал Аксенер от IYI, Темел Карамолаоглу от ПЩ и Догу Перинчек от ПП.В изборния ден се забранява\r\nНа медиите не се позволява да излъчват политическа агитация, предварителни резултати или коментари за изборите до 18:00 българско време.\r\nМежду 18:00 и 21:00 средствата за масова информация могат да публикуват само официални съобщения за изборите от Върховния изборен съвет (Централната избирателна комисия).\r\nЗабранена е продажбата на алкохол от 06:00 до 00:00, а употребата му е забранена на публични места през целия ден.\r\n*** Победителят от неделните президентски избори в Турция ще е първият държавен глава на страната с разширени правомощия след промяната на Конституцията, одобрена на референдума през април 2017 година, коментира AFP.\r\nНовият 18-членен Устав влиза в сила от 25 юни, след провеждането на президентските и парламентарните избори днес и с него парламентарната система се заменя от президентска.\r\nСпоред новата Конституция, изпълнителната власт преминава под шапката на държавния глава и той ще има правото да назначава хора на високите постове, включително министрите.\r\nПрезидентът може да назначи един или повече вицепрезиденти. Позицията премиер, която в момента се заема от Бинали Йълдъръм, се закрива.\r\nПрезидентът и парламентът заедно ще избират четири члена във Висшия съдебен съвет, който има правомощия да назначава и отстранява персонал в правосъдната система.\r\nС новата Конституция се забраняват военните съдилища, които са позволени след военния преврат през 1960 година и дори чрез тях се издава присъда на бившия премиер Аднан Мендерес.\r\nМандатът на държавния глава е 5-годишен и един и същ човек може да заема поста не повече от два пъти. Но сегашният мандат на Ердоган няма да се зачита, защото се смята, че се създава нова позиция с различни пълномощия и той евентуално ще може да управлява като президент до 2028 година.\r\n***САЩ са казали на сирийските терористични групировки да не очакват военна помощ срещу силите на сирийското правителство, които са подкрепяни от руските Военно-космически сили и които в момента провеждат мащабна офанзива в провинция Дераа, в близост до границата на страната с Йордания и Израел, предава Reuters.\r\nВ копие от писмо, изпратено от Вашингтон до главатарите на няколко групировки от „Свободната сирийска армия“ в Югозападна Сирия, видяно от журналисти на американската агенция, се казва, че американското правителство иска „да не базирате решенията си на предположението или очакването за наша военна интервенция“.\r\nПо-рано САЩ предупредиха сирийския президент Башар Асад и неговия съюзник Русия, че нарушения на режима на примирие в зоната за деескалация, договорена от Кремъл и Белия Дом миналата година, ще има „сериозни последствия“ и обещаха „твърди и съответни мерки“, припомня „Ройтерс“.\r\nТова възбуди надеждите на подкрепяните от Запада групировки за възможна американска военна намеса, обяснява американската агенция, в случай, че неколкодневните въздушни бомбардировки на сирийската армия се развият в пълномащабна офанзива в югозапада.\r\nВ посланието от САЩ, продължава „Ройтерс“, се казва, че бунтовниците трябва да вземат сами решението за това какво ще правят в лицето на настъплението на сирийската армия на базата на това, което смятат, че е най-добро за тях и за техните хора.\r\n„Ние, в САЩ, разбираме трудната ситуация, в която сте изпаднали и продължаваме да съветваме Русия и сирийския режим да не предприемат военни действия, които нарушават примирието“, пише още в американското послание.\r\n„Ройтерс“ обяснява, че САЩ подкрепяха „умерените“ групировки в „Свободната сирийска армия“ със стотици милиони долари под формата на оръжия и месечни заплати в хода на седемгодишната война, в рамките на военна програма под шапката на Централното разузнавателно управление (ЦРУ). Анализаторите вярват, че субсидиите са спрени, след като американския президент Доналд Тръмп миналата година реши да спре действието на „проекта“.\r\n***И двамата вицепремиери на Италия разкритикуваха президента на Франция след неговите заявления по въпроса за мигрантския проблем на Апенините, предава РИА Новости.\r\nВ хода на съвместна пресконференция след срещата си с новия испански премиер Педро Санчес, Макрон заяви, че „Италия не преживява такава миграционна криза, каквато е имало до миналата година, а който твърди подобни неща, лъже“. Според неговите думи, в Европа е възникнала криза, започната от „спекулиращи със страха екстремисти“.\r\n„Шестстотин и петдесет хиляди пристигнали за четири години, 430 хиляди молби за предоставяне на убежище и 170 хиляди предполагаеми бежанци, които в момента са настанени в хотели, казарми и домове и за които се харчат повече от 5 милиарда евро. Ако за наглия президент Макрон това не е проблем, ние го призоваваме да прекрати оскърбленията и да покаже великодушието си на дело, като отвари много френски пристанища и спре да отказва да приема жените, мъжете и децата във Вентимил (крайграничен град, през който във Франция влизат мигрантите – бел. РИА)“, се казва в заявление на вицепремиера и вътрешен министър на Италия Матео Салвини, разпространено сред журналистите.\r\nСпоред неговите думи, ако Франция „има намерение да превърне Италия в бежански лагер за цяла Европа, давайки й няколко евро за чай, то тя се заблуждава дълбоко“.\r\nКъм Салвини се присъедини и втория вицепремиер на страната Луиджи ди Майо, който традиционно заема по-внимателна позиция по отношение на приемането на мигранти.\r\n„Всъщност, в Италия има извънредна ситуация с миграцията и тя се подпомага от Франция, която продължава да отказва да приема бежанци на границата. Макрон се опитва да направи своята страна враг номер едно на Италия в тази извънредна ситуация“, написа ди Майо в своя „Фейсбук“.\r\nКакто съобщи Макрон, Франция и Испания предлагат на територията на Европа да се създадат „закрити центрове“ за прием на мигранти, което би облекчило приоцеса на предоставяне на убежище за всички, което имат право на него.\r\nМадрид и Париж имат намерението да внесат това предложение на неформалната среща на върха на Европейския съюз в Брюксел, която ще се проведе в неделя. На срещата ще бъде повдигната темата за нелегалната миграция в Европа. Този въпрос започна да се обсъжда активно в Съюза, след като в началото на юни властите на Италия и Малта затвориха своите пристанища за кораба „Водолей“ с над 600 мигранти на борда му, което предизвика дипломатически скандал между Рим и Париж, който се отнася благосклонно към приема на мигранти, коментира РИА.\r\nВ четвъртък, във връзка с миграционната криза, Салвини заяви, че бъдещето на ЕС е поставено на карта и ще се определи в течение на близката година. Той отбеляза, че Италия повече не може да приема бежанци.", "date": "2018.06.24", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/06/24/2537584/ministar-valentin-radev-na-sreshtata-na-evropeyskite-lideri-v-bryuksel-po-migratsionnite-problemi-nyama-da-ima-podpisvane-na-dokumenti.html", "text": "На срещата на европейските лидери в Брюксел по миграционните проблеми няма да има подписване на документи. Това каза министърът на вътрешните работи Валентин Радев по време на извънреден брифинг в централата на ГЕРБ, предаде репортер на Агенция „Фокус“. Радев заяви, че се чуди откъде знае Корнелия Нинова за тайни преговори. „Нищо тайно няма, пазим държавата си\", каза Радев. По думите му не БСП я пазят, а ГЕРБ. Министър Радев посочи, че ако опозицията е на власт, тогава тя ще трябва да я пази, но в момента на власт са ГЕРБ. Той коментира, че няма да има никакво подписване на документи на срещата, която ще се състои днес в Брюксел. Министърът уточни, че премиерът много добре е обяснил принципите, върху които страната ни залага по темата с мигрантите. „Ние стотинка няма да вземем срещу мигранти в България, защо се опитват да внушават неща, които правеха по време на служебното правителство“, каза Радев по адрес на БСП и призова за толерантност поне за бягащите от война. „Ние не сме зверове тук“, посочи Радев. Той попита дали лидерът на БСП няма милост към тях. \"Ще ги ползваме за работна сила? На кой му дойде в главата това?\", попита вътрешният министър.\r\nРадев поясни, че е присъствал на вечерята на премиера Бойко Борисов с унгарския му колега Виктор Орбан и увери, че по отношение на границите двамата не са имали различия. „Ние казваме: „Затваряне на границите“, те се подиграват. Естествено, че затваряне не става буквално“, поясни министър Радев и уточни, че става въпрос за условно затваряне на границата. „Да, няма сепариране, а да затворим външните граници на ЕС“, призова Радев. \r\nМинистърът на вътрешните работи разкритикува изказването на Корнелия Нинова по време на телевизионно участие, където тя разказа, че се е чула с премиера Бойко Борисов в края на миналата година за иновативните лекарства за онкоболните и той е наредил на групата на ГЕРБ да отмени решението си. „Аз съм го слушал премиера с каква болка говореше за онкоболните лично. Спомням си какво разпореди на г-н Цветанов да си направят председателски съвет“, посочи Радев и обърна внимание, че лидерът на БСП спекулативно обвинява премиера по телевизията.\r\nДеница КИТАНОВА", "date": "2018.06.24", "title": "Министър Валентин Радев: На срещата на европейските лидери в Брюксел по миграционните проблеми няма да има подписване на документи"}
{"url": "http://www.focus-news.net/news/2018/06/24/2537585/iliana-benovska-g-zho-ninova-na-borisov-ako-mu-izleze-kolata-ot-patya-bsp-zapregnala-li-e-pobednata-si-karutsa.html", "text": "Г-жо Нинова, на Борисов, ако „му излезе колата от пътя“, БСП запрегнала ли е победната си каруца? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от екипа на предаването. На Еньовден, денят на „мълчаната вода“, Вие, г-жо Нинова, отново се разприказвахте и надухте Йерихонската тръба да разрушите управлението на ГЕРБ. Запитахте: „Защо Борисов не звънна на Меркел, а звънна на Орбан? Борисов взима много остър завой и ще му излезе колата от пътя.\"\r\nДа, със сигурност трябва да чуем отговора на Борисов защо до вчера ходеше при Меркел, а днес търси Орбан и се надяваме министър-председателят да успее хем да не приемаме в България нови бежанци, хем да усвоим увеличените от ЕС пари за държавата ни. \r\nНо! Ще отидем и пред централата на БСП на „Позитано“ 20, за  да проверим Нинова вързала ли е отпред черната си кобила и запрегнала ли е победната каруца на БСП, и кого е натоварила в тази социалистическа каруца, като се е пригласила да печели предсрочни избори и да управлява България. \r\nЗащото двамата депутати от ЗС „Александър Стамболийски“ Спас Панчев и Георгиев напускат коалицията „БСП за България“,тъй като нямат вяра, че БСП ще бие ГЕРБ на местните избори. И каруцата на Нинова олеква. И в парламента БСП остава със 78 народни представители. \r\nВ тази каруца не виждаме и знакови лица на БСП като Георги Гергов, Янаки Стоилов, Михайл Миков, Илияна Йотова, Атанас Мерджанов, Георги Божинов, Красимир Янков, Ангел Найденов, Мая Манолова, Костадин Паскалев и др., с чиято помощ Корнелия се закичи с „розата“ председател на БСП. \r\nНе е ясно и кой ще държи юздите на черната кобила, за да спечели каквито и да е избори Нинова, защото, май, Гергов и Паскалев са отказали да са председатели на предизборния щаб на БСП, а сигурно и Калоян Паргов няма да поеме този риск, защото София не е имала червен кмет от 1990 г. – 28 години, а БСП не е печелила парламентарни избори от 2007 година - 11 години. \r\nИ не се знае дали този път Бате Серго – Стефан Данаилов, ще има сили и вдъхновение да изтегли от калта на изборните загуби каруца на БСП. Не е и, вече, сигурно, че Румен Радев, гордостта на Нинова, президентът - летец, който „вдигна самолета“ в подкрепа на външната политика на Борисов, ще се приземи и ще тича пред каруцата на БСП, като глашатай на изборна победа на Нинова.\r\nИ накрая, но не на последно, а на първо място, уважаемата председателка Нинова да си сложи в рамка думите на почетния председател на ДПС д-р Ахмед Доган за вота на недоверие на БСП в началото на председателството на ЕС: „Доколкото разбирам този вот на недоверие няма за цел да свали правителството, а само да го коригира и насърчи към позитивни дела. Но ако вотът на недоверие мине, какво правим? Има ли партия, която е готова да управлява страната след евентуални предсрочни избори?  Моята преценка е, че няма такава политическа сила от опозицията, която може да поеме отговорността за управление на страната към днешна дата. Тогава какво правим? Ако целта е „стани да седна“, не си заслужава усилието да подложим на изпитание общия ни дом. Защото първо че тотално ще се изпортим, може някак да се преглътне. По-важното е друго: това правителство няма да има по-дълъг живот от няколко месеца. И отново влизаме в опасната спирала на предсрочни избори само и само да си намерим място в централната властова система на държавата. Затова дълг на гражданското общество и на всички политически сили е да гарантират сигурността и стабилността на държавата. Границата между подчертаването на особената важност на даден проблем и неволното му преекспониране виси на косъм над главите на политици и анализатори“. \r\nГ-жо Нинова, на Борисов, ако „му излезе колата от пътя“, БСП запрегнала ли е победната си каруца?\r\nАз съм Беновска. И питам.", "date": "2018.06.24", "title": "Илиана Беновска: Г-жо Нинова, на Борисов, ако „му излезе колата от пътя“, БСП запрегнала ли е победната си каруца"}
{"url": "http://www.focus-news.net/news/2018/06/24/2537577/ministar-valentin-radev-zatvornikat-boris-ivanov-e-zdrav-v-aktsiyata-po-zalavyaneto-mu-ne-e-strelyano-po-nego.html", "text": "Затворникът Борис Иванов е здрав, в акцията по залавянето му не е стреляно по него. Това каза министърът на вътрешните работи Валентин Радев по време на извънреден брифинг в централата на ГЕРБ, предаде репортер на Агенция „Фокус“л \"Стреляно е във въздуха с бойни партньори, не по него\", каза той. По думите му служителите, ангажирани със залавянето му са подходили професионално. Министър Радев подчерта, че МВР пази живота и здравето на всички. \r\nДеница КИТАНОВА", "date": "2018.06.24", "title": "Министър Валентин Радев: Затворникът Борис Иванов е здрав, в акцията по залавянето му не е стреляно по него"}
{"url": "http://www.focus-news.net/news/2018/06/24/2537592/gd-granichna-politsiya-intenziven-e-trafikat-na-gkpp-kapitan-andreevo-gkpp-lesovo-i-gkpp-kalotina.html", "text": "На българо-сръбската граница трафикът е интензивен на ГКПП „Калотина“ за леки автомобили на вход. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.30 часа. На българо-турската граница трафикът е интензивен на ГКПП „Капитан Андреево“ за товарни автомобили на изход и на ГКПП „Лесово“ за леки и товарни автомобили на изход. На българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2018.06.24", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Лесово“ и ГКПП „Калотина“"}
{"url": "http://www.focus-news.net/news/2018/06/24/2537586/ministar-valentin-radev-moyata-zadacha-i-ochakvane-za-vota-na-nedoverie-e-che-shte-mozhem-da-kazhem-istinata.html", "text": "Моята задача и очакване за вота на недоверие е, че ние ще можем да кажем истината. Това каза министърът на вътрешните работи Валентин Радев по време на извънреден брифинг в централата на ГЕРБ във връзка с предстоящия вот на недоверие на тема \"Сигурност\", предаде репортер на Агенция „Фокус“.  Министър Радев уточни, че сам си посочва слабостите. \"Естествено, че в най-голямата система в държавата със сигурност има много слабости. Опитваме се да изправим всичко онова, което не е добре според нас и го правим. Аз съм с тази задача там. Всичко това ще го чуете на вота\", каза Радев. По отношение на исканата му оставката, Радев заяви, че по този въпрос може да се произнесе само премиерът. \"Моята задача и очакване е, че на вота ще можем да кажем истината\", допълни Радев и заяви, че ще разкаже своите забележки срещу мотивите на БСП. \"Ние като разкажем нашата приказка по всички тези забележки, хората ще кажат дали се справяме\". \r\nДеница КИТАНОВА", "date": "2018.06.24", "title": "Министър Валентин Радев: Моята задача и очакване за вота на недоверие е, че ще можем да кажем истината"}
{"url": "http://www.focus-news.net/news/2018/06/24/2537593/yens-stoltenberg-nato-e-gotova-da-pomaga-na-libiya-za-ukrepvaneto-na-sigurnostta-y.html", "text": "НАТО е готова да окаже помощ на либийското правителство в укрепването на институтите на националната сигурност, включително с цел разрешаване на миграционните проблеми. Това заяви генералният секретар на Алианса Йенс Столтенберг.\r\n„НАТО е готово да окаже помощ на Либия в създаването на собствени институти за сигурност при осъществяването на строг контрол от страна на нейното правителство, в координация с ЕС и съгласно резолюциите на Съвета за сигурност на ООН, както и на основата на двустранното сътрудничество. Експерти от Алианса поддържат постоянен контакт с либийските власти. Ние бихме приветствали приноса на Италия в тази работа, но решението за това трябва да бъде взето от италианското правителство“, заяви Столтенберг.\r\nПри това той подчерта, че „не може да има военен подход към разрешаването на миграционния проблем“,. „Но НАТО може да помогне за това, проблемът да стане по-малко остър“, заяви генералният секретар, като напомни мисията на Алианса в Егейско море, проведена съвместно с Гърция, Турция и европейската агенция Frontex, която трябва да предотврати незаконното пренасяне на хора.\r\nСпоред думите на Столтенберг, на срещата на върха на страните от Северноатлантическия алианс ще бъде взето решение за стартиране на нова мисия за подготовка на сътрудници на службите за сигурност на Ирак. „Тя ще помогне в борбата с тероризма и за предотвратяване на завръщането на терористическата организация „Ислямска държава““, добави той. Генералният секретар съобщи също, че НАТО се готви да открие два нови командни центъра „за подобряване на способностите за бързо реагиране“, както и да подпише съвместно заявление за укрепването на сътрудничеството с Европейския съюз.\r\nГоляма част от мигрантите, преимуществено от африканските страни, се стичат на територията на либийските фракции, отктъдето се опитват да пресекат Сицилийския пролив и да се доберат до Европа. Незаконния превоз на хора стана многомилионен бизнес за престъпни картели и различни други организации.\r\nПревод и редакция:", "date": "2018.06.24", "title": "Йенс Столтенберг: НАТО е готова да помага на Либия за укрепването на сигурността й"}
{"url": "http://www.focus-news.net/news/2018/06/24/2537589/rumyana-hadzhieva-etnograf-prez-enyovdenski-venets-detsa-i-mladezhi-se-provirat-za-zdrave-a-kitka-se-okacha-na-vhodnata-vrata.html", "text": "На Еньовден моми и момци посрещат с песни и игри изгрева на слънцето по поляни и могили край селата, търкаляйки се в Еньовденска роса, къпейки се и миейки се в реки и извори за здраве и изцеление. Това каза за Радио „Фокус“ – Пирин Румяна Хаджиева, етнограф в Регионален исторически музей – Благоевград. „В ранните часове на деня се берат билки и цветя, които се вият на венци, а малките китки се наричат на всеки член от семейството. Те биват окачвани на високо и по свежестта им се гадае за здравето хората“, каза още Хаджиева. По думите ѝ с някои треви като лепка и желавика се опасва като зелен пояс кръста при болка и бездетство или по време на жътва. „През Еньовденски венец деца и младежи се провират за здраве, Еньовденска китка се окача на входната врата, но най-разгърнат по смисъл е женитбенския ритуал, наречен „Надпяване на китки“, добави Хаджиева. Тя обясни, че девойки на женитбена възраст, вечерта преди Еньовден носят мълчана вода в менче и отбелязват с пръстен или друга своя вещ всяка китка, след което оставят котлето да пренощува под звездите. „На сутринта се събират за надпяването, пеят песни около котлето, играят, а малко момиченце изважда китките една след друга. В това време всички изпълняват припевки, чието съдържание предсказва социалното положение и/или имотността на бъдещия жених“, отбеляза Хаджиева.\r\nЛивия НИНОВА", "date": "2018.06.24", "title": "Румяна Хаджиева, етнограф: През Еньовденски венец деца и младежи се провират за здраве, а китка се окача на входната врата"}
{"url": "http://www.focus-news.net/news/2018/06/24/2537594/kancho-grigorov-muzey-za-istoriya-na-varna-v-parvite-moderni-morski-bani-sa-bili-investirani-20-000-leva.html", "text": "В първите модерни, солидни морски бани са били инвестирани 20 000 лева от местната власт. Това каза за Радио „Фокус“ – Варна Кънчо Григоров, директор на Музея за история на Варна. „Трайно увеличаване на интереса на чужди граждани към морските бани във Варна се наблюдава през 1890 г., когато кмет на града е Кръстьо Мирски. Тогава е обявен търг от местната власт и са построени първите солидни, модерни бани“, добави Кънчо Григоров. По думите му в началото баните са били две – мъжка и женска, като са били на прилично разстояние, тъй като тогавашният морал не позволявал мъже и жени да се къпят заедно. Разстоянието помежду им е било около 300 - 400 метра. Представлявали са кабинки, които са поставени на железни релси, излизащи в морето. Били са ситуирани между днешния Аквариум и вълнолома. Имало е възможност да се демонтират и да се прибират през зимния сезон. „Предприемчивата местна власт ги е отдавала под наем и още през първия летен сезон, след построяването им, получава от частни лица сумата от 2 050 лева. По този начин инвестицията на властта започнала да се възвръща“, добави Кънчо Григоров.\r\nМилена СТОЕВА", "date": "2018.06.24", "title": "Кънчо Григоров, Музей за история на Варна: В първите модерни морски бани са били инвестирани 20 000 лева"}
{"url": "http://www.focus-news.net/news/2018/06/24/2537597/blagoevgrad-intenziven-e-trafikat-po-osnovnite-patni-napravleniya-v-oblastta-bez-problemi-se-izvarshva-preminavaneto-prez-granichnite-punktove-kulata-i-ilinden.html", "text": "Без проблеми се извършва преминаването през граничните пунктове „Кулата“ и „Илинден“. Това съобщиха за Радио „Фокус“ – Пирин от Гранична полиция. Трафикът и на останалите пунктове по българо-гръцката граница е нормално натоварен за почивен ден. Сравнително спокойно се извършва и движението на пунктове по българо-македонската граница. Интензивен към този час е трафикът по основните пътни направления в област Благоевград – автомагистрала „Струма“ и главен път Е-79. Трафикът по второкласен път-19 Симитли – Гоце Делчев от и за Банско също е натоварен.\r\nЛивия НИНОВА", "date": "2018.06.24", "title": "Благоевград: Интензивен е трафикът по основните пътни направления в областта, без проблеми се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2018/06/24/2537591/elena-minkovska-etnografski-muzey-na-otkrito-etar-enyovdenskata-kitka-koyato-vsichki-momi-pravyat-dnes-pazi-doma-im-ot-zli-sili-i-bolesti-prez-tsyalata-godina.html", "text": "Целта на Еньовденската  китка, която се прави от момите днес, е да пази домовете им от болести, зли сили и всякакви негативни неща. Тя се поставя на видно място в къщата и стои една година до следващия празник. Това каза за Радио „Фокус“ – Велико Търново Елена Минковска, екскурзовод в Етнографски музей на открито „Етър“. Тя припомни, че според народните вярвания в днешния ден почитаме слънцето, билките и водата. „Днес се плетат  момини венци и се правят момини китки. Сутринта момите ходят в гората, търкалят се в росата за здраве, берат билки, които оставят в къщата си. Вярва се, че е хубаво във венеца или букета да има 77 билки и половина, за да могат те да лекува 77 познати болести, а половинката е за незнайната болест“, допълни екскурзоводът и покани всички, които искат да узнаят повече, да се включат в Еньовденския празник, който организират в Етъра днес.\r\nЛуиза ТРАНЧЕВА", "date": "2018.06.24", "title": "Елена Минковска, Етнографски музей на открито „Етър“: Еньовденската китка, която всички моми правят днес, пази дома им от зли сили и болести през цялата година"}
{"url": "http://www.focus-news.net/news/2018/06/24/2537598/komisar-nedelcho-rachev-odmvr-burgas-broyat-na-politsaite-ohranyavashti-zemedelskata-produktsiya-e-v-zavisimost-ot-neobhodimostta-na-vsyaka-obshtina.html", "text": "Броят на полицаите, охраняващи земеделската продукция, е в зависимост от необходимостта на всяка община. Това каза за Радио „Фокус“ – Бургас комисар Неделчо Рачев, началник на „Охранителна полиция“ към ОДМВР – Бургас. „Ние работим там съвместно с Зонално жандармерийско управление - Бургас. Имаме изключително голямо взаимодействие и точност“, каза още комисарят. По думите му в зависимост от сезона и охраняваните площи, типа продукция и рискове от изминали периоди планират и изпращат полицейски сили съвместно с жандармерията. Рачев добави, че във всички периоди на различните видове земеделска продукция, успяват да се справят с евентуалните злоупотреби, кражби, умишлени действия и цялата палитра от криминални престъпления, които могат да се извършат по линия на селскостопанската продукция. „Анализираме от предната година, планираме сили и средства и подпомагаме общините и земеделските производители за опазването на тяхната продукция“, добави началникът на „Охранителна полиция“.\r\nДеница ДИМИТРОВА", "date": "2018.06.24", "title": "Комисар Неделчо Рачев, ОДМВР – Бургас: Броят на полицаите, охраняващи земеделската продукция, е в зависимост от необходимостта на всяка община"}
{"url": "http://www.focus-news.net/news/2018/06/24/2537590/ria-novosti-pkk-preustanovi-voennite-deystviya-protiv-turskite-vlasti-zaradi-izborite.html", "text": "Забранената в Турция „Работническа партия на Кюрдистан“ преустанови политическата и военната дейност против властите в деня на парламентарните и президентските избори, съобщи телевизионния канал Rudaw, позовавайки се на заявление от групировката, предава РИА Новости.\r\nАнтиправителствените действия ще бъдат прекратени за 24 часа, а съответстващото решение в влязло в сила в събота вечерта. Ръководството на ПКК е предприело тези ходове, за да „създаде спокойни условия и да разшири възможностите за кюрдските избиратели“, които имат намерение да участват в гласуването, се казва в заявлението на партията.\r\nВ неделя в Турция се провеждат предсрочни президентски и парламентарни избори. Фаворитът за поста държавен глава е Реджеп Таийп Ердоган. Съгласно данните от изследванията на общественото мнение, той ще получи около 47-48% от гласовете на избирателите и е сигурен участник във втория тур. Там негов съперник би трябвало да бъде Мухарем Индже от опозиционната „Народна републиканска партия“.\r\nНа предизборните мероприятия Ердоган нееднократно се обръщаше към темата за борбата с тероризма, като споменаваше военните операции против кюрдските формирования в Северен Ирак и Северна Сирия.\r\nОт момента на възобновяването на въоръжения конфликт с ПКК през юли 2015 година са загинали повече от 900 военни и около 500 граждански лица. Съгласно данните на турското военно министерство, за това време правителствените сили са успели да „неутрализират“ повече от 10 хиляди члена на въоръжените отряди.\r\nВ момента в Северен Ирак, където се намират кюрдските бази, се провежда активна военна кампания против ПКК.\r\nПревод и редакция:", "date": "2018.06.24", "title": "РИА Новости: ПКК преустанови военните действия против турските власти заради изборите"}
{"url": "http://www.focus-news.net/news/2018/06/24/2537588/rumyana-hadzhieva-etnograf-na-enyovden-nebeto-se-otvarya-i-slantseto-se-kape-v-reki-i-izvori-a-zvezdite-slizat-za-da-omayat-i-daryat-trevi-i-tsvetya-s-chudodeyna-sila.html", "text": "Празникът на слънцето и рождението на св. Иван Кръстител народът нарича Еньовден, Яновден, Иванбилкобер, Свети Иван летни и Свети лете. Това каза за Радио „Фокус“ – Пирин Румяна Хаджиева, етнограф в Регионален исторически музей – Благоевград. Тя обясни, че днешния празник е ден на повратно календарно време. „Това е денят на лятното слънцестоене, когато при изгрев голямото слънце потрепва, играе и започва бавно да обръща поглед назад“, каза още Хаджиева. Тя добави, че от Еньовден денят започва да намалява, а лятото да си отива. „Народът казва, че от днес Еньо намята кожуха и отива на сняг. Като всяко гранично време и по Еньовден се случват необичайни и магични неща. На този ден небето се отваря и слънцето се къпе в реки и извори, а звездите слизат, за да омаят и дарят треви и цветя с онази чудодейна сила, която те в другото време на годината нямат“, добави Хаджиева. Тя обясни, че всички тези митологични вярвания, свързани с космоса и календарното време, бележат човешкия живот и здраве, както и стопанското благополучие. „Те определят и осмислят народните обредни практики на Еньовден“, подчерта Хаджиева.\r\nЛивия НИНОВА", "date": "2018.06.24", "title": "Румяна Хаджиева, етнограф: На Еньовден небето се отваря и слънцето се къпе в реки и извори, а звездите слизат, за да омаят и дарят треви и цветя с чудодейна сила"}
{"url": "http://www.focus-news.net/news/2018/06/24/2537599/pazardzhik-dvama-mazhe-sa-zadarzhani-za-pritezhanie-i-razprostranenie-na-narkotitsi.html", "text": "Криминалисти на ОДМВР - Пазарджик задържаха двама мъже за притежание и разпространение на наркотици. Това съобщиха от пресцентъра на МВР. Операцията по противодействие на наркорзапространението е реализирана вчера на територията на областта под наблюдението на Прокуратурата. Тя е проведена след продължително разследване и усърдна работа на служители от сектор „Противодействие на криминалната престъпност“ в Областната дирекция на МВР. В резултат на проведените действия е задържан 28-годишен наркодилър, жител на село Огняново. При извършените претърсвания в жилища, обитавани от него, както и в дома на баща му са открити общо 91 грама марихуана, един грам амфетамин и три електронни везни. \r\nВ рамките на полицейските действия е задържан и негов приятел на 20 години от същото село. При обиск у него криминалистите намерили и иззели близо 26 грама марихуана. \r\nСлед 24-часовото задържане на двамата мъже, с прокурорско разпореждане на 28-годишния срокът на ареста е удължен до 72 часа. Работата по случая продължава в рамките на образуваните полицейски производства.", "date": "2018.06.24", "title": "Пазарджик: Двама мъже са задържани за притежание и разпространение на наркотици"}
{"url": "http://www.focus-news.net/news/2018/06/24/2537602/alsat-m-albaniya-biha-i-izhvarliha-v-moreto-uchastnitsi-v-solunskiya-gey-parad.html", "text": "Гръцката полиция е арестувала четири лица, заподозрени, че са нападнали двойка участници в солунския гей-парад, предава излъчващата на албански език скопска телевизия „Алсат – М“.\r\nЗаподозрените са били гейовете, а след това са ги хвърлили в морето, пише скопската медия, като уточнява, че двойката се е отървала без сериозни наранявания.\r\nСъгласно данните на солунската полиция, в солунското гей-мероприятие са взели участие пет хиляди души, като това е седмият Парад на гордостта в северния гръцки град.\r\nПревод и редакция:", "date": "2018.06.24", "title": "„Алсат – М“ (Албания): Биха и изхвърлиха в морето участници в солунския гей-парад"}
{"url": "http://www.focus-news.net/news/2018/06/24/2537603/razgrad-katastrofa-mezhdu-lek-i-tovaren-avtomobil-e-stanala-na-glaven-pat-e-70-na-izhoda-na-grada.html", "text": "Катастрофа между лек и товарен автомобил е станала на главен път Е-70 на изхода на града. Това съобщиха от ОДМВР - Разград. Пътнотранспортното произшествие е станало около 15.20 часа на 23 юни на изхода от Разград за Шумен. Лек автомобил „Шкода Октавия“, управляван от румънски гражданин, не спира на знак „Стоп“ при завиване на ляво към град Русе и се удря в средната част на полуремаркето на товарен камион „Скания“, шофиран от 50-годишен мъж от гард Добрич, пътуващ в посока Варна. Пробите на водачите за употреба на алкохол са отрицателни. По случая е образувано досъдебно производство.", "date": "2018.06.24", "title": "Разград: Катастрофа между лек и товарен автомобил е станала на главен път Е-70 на изхода на града"}
{"url": "http://www.focus-news.net/news/2018/06/24/2537595/bsp-i-gerb-s-argumenti-i-obvineniya-predi-vota-na-nedoverie.html", "text": "Залавянето на избягалия затворник в Ловеч не олекотява темата за внесения от БСП вот на недоверие към правителството по темата \"Сигурност\". Това заяви в предаването „Неделя 150“ по БНР депутатът от БСП Елена Йончева. Тя посочи убийствата от последната година, телефонните измами и престъпността в малките населени места като основни проблеми, с които управляващите не могат да се правят:\r\n„Бягството от затвора – това е само видимата страна. Това е видимата страна на целия провал в системата на вътрешна сигурност. В България има над 1000 души, осъдени с влезли в сила присъди – те вместо да са в затворите, се намират сред нас. Никой не може да ни каже защо тези хора не са в затвора. Проблемите са хронични. Не става дума за двама или трима избягали от затворите и един, който вчера е върнат. Вижте какво се случва в България – агресия, побои, престъпни набези над цели села и убийства. Това се случва всекидневно пред очите на българските граждани. Това е проблем за всеки българин. Това са аргументи не на леви или десни сили“.\r\nЙончева посочи, че 75% от обирите по домовете не са разкрити, 85% от телефонните измами също. По думите й полицаите в България не намират никакъв стимул за работа.\r\nВ сектор \"Сигурност\" има проблеми, но има и системен подход за тяхното решаване, заяви от своя страна председателят на ПГ на ГЕРБ Цветан Цветанов. Той обясни какво е направила държавата през последната година за сигурността на хората:\r\n„От май 2017 г. до май 2018 г. са назначени по направление на дейност полиция 1765 служители. Понеже в техните мотиви се говори за прекратени служебни правоотношения на над 2000 човека, аз ще кажа, че по направление на дейност полиция те са само 613. Това, което се излага в мотивите за неизпълнение на обещания за полицай във всяко населено място – за една година можем да отчетем, че са изградени 630 мобилни екипа за опазване на обществения ред за всички областни дирекции“.\r\nЦветанов отчете, че ГДБОП е възстановила доверието с европейските и евроатлантическите ни партньори. Вече имаме една висока оценка от съвместната ни работа, добави той.\r\nЙончева отправи и обвинения във връзка със Закона за частната охранителна дейност. Цветанов отговори, че с този закон не е променено нищо, а е дадена възможност за координация и получаване на информация от охранителните фирми, където те имат обекти.\r\n„Светът е коренно променен. Не всичко се управлява от държавата, а много от дейностите вече са в частни ръце и това е по целия свят. Когато държавата трябва да изпълни своите задължения, тя трябва да бъде в диалог и да има възможност да разчита на всички структури“, коментира Цветан Цветанов.\r\nДепутатът от БСП Елена Йончева изрази съмнения, че премиерът Борисов ще защити достатъчно твърдо в Брюксел българскатка позиция за мигрантите:\r\n„За съжаление, г-н Борисов много често е казвал, че слуша своите началници от Брюксел. Големият проблем е успява ли г-н Борисов и ще успее ли да защити българският национален интерес, дали няма да се превърнем в буферна зона като външна граница на ЕС и Шенген, а такава тенденция се очертава“.", "date": "2018.06.24", "title": "БСП и ГЕРБ с аргументи и обвинения преди вота на недоверие"}
{"url": "http://www.focus-news.net/news/2018/06/24/2537596/kathimerini-i-pevetsa-sting-hvali-gartsiya-kato-mezhduvremenno-naricha-svetovnite-lideri-polu-chovetsi-i-strahlivtsi.html", "text": "Британският актьор, певец и активист Стинг нарече световните лидери „полу-човеци и страхливци“ за неспособността им да разрешат мигрантската криза, пише електронното издание на гръцкия вестник Kathimerini.\r\nГерманският канцлер вече даде ясни сигнали да не се очаква пробив на набързо огранизираната среща за мигрантите в Брюксел.\r\nВицеканцлерът на Австрия Хайнц-Кристиян Щрахе заяви в събота, че очаква верижна реакция в Европейския съюз ако Германия затвори границите си за нови бежанци. Миграционната политика на САЩ също напоследък е под светлините на прожекторите.\r\n„Да благодарим на Господ за Гърция, защото вие показахте пътя“, заяви Стинг, чието истинско име е Гордън Съмнър, по време на мероприятие на „Амнести интърнешънъл“ в Атина.\r\n„Вие показахте как трябва да се отнасяме към бежанците, докато други строят стени. Когато деца са откъсвани от техните майки и вкарвани в клетки, вие действате със състрадание, щедрост и разум“, продължи популярният певец.\r\n„Защото другите така наречени лидери, тъжна кръстоска между полу-човеци и страхливци, не могат да разрешат проблема... Отново Гърция ни показа как да сме цивилизовани“, категоричен е Стинг.\r\nБлизо половин милион бежанци са получили подкрепа в Гърция от 2015 година насам, докато страната се бори да преодолее огромните си финансови проблеми.\r\nПревод и редакция:", "date": "2018.06.24", "title": "Kathimerini: И певеца Стинг хвали Гърция, като междувременно нарича световните лидери \"полу-човеци и страхливци\""}
{"url": "http://www.focus-news.net/news/2018/06/24/2537609/dobrich-sas-saobrazena-skorost-da-se-dvizhat-vodachite-na-vlizane-v-grada-otkam-general-toshevo-zaradi-dupki-po-patnoto-platno.html", "text": "На влизане в град Добрич откъм Генерал Тошево кръговото кръстовище е осеяно с дупки и има предпоставки на ПТП. Това съобщи слушател на Радио „Фокус“. Шофьорите да се движат с повишено внимание в участъка.", "date": "2018.06.24", "title": "Добрич: Със съобразена скорост да се движат водачите на влизане в града откъм Генерал Тошево заради дупки по пътното платно"}
{"url": "http://www.focus-news.net/news/2018/06/24/2537600/vanshniyat-ministar-na-italiya-entso-moavero-milanezi-es-se-prevarna-v-arhipelag-s-mnogo-ostrovi-evropa-e-zaplashena-ot-razkol-po-migratsionniya-vapros.html", "text": "Разногласията в Европейския съюз по миграционния проблем заплашват да създадат разкол в Съюза и закриване на границите. Такова мнение изрази министърът на външните работи на Италия Енцо Моаевро-Миланези в публикувано в неделя интервю пред вестник il Messaggero, предава ТАСС.\r\n„ЕС се превърна в архипелаг с множество острови. Значително намаля способността за постигане на компромисни решения и истинско сътрудничество. Има висок риск от разкол. Сегашните разногласия и трудността да се стигне до решение да се работи заедно имат разединителен ефект и то много по-силен от този покрай финасовата криза в Съюза през 2012 година“, смята италианският дипломат.\r\nМоаверо-Миланези повтори позицията, изказвана и по-рано от италианските власти, за отмяна на Дълбинското споразумение, хвърлящо отговорността за пристигащите мигранти върху страната, която ги е приела и подслонила първоначално, Освен това Рим предлага създаване на центрове за мигранти в страните, от където те тръгват, както и в транзитните държави (в Африка), където да се прави оценка дали заслужават статут на бежанци в Европа. Министърът напомни, че 93% от пристигащите в Италия са икономически мигранти и не попадат под статута бежанци.\r\nИталианският дипломат коментира и предложението на френския държавен глава Еманюел Макрон за създаване на „закрити европейски центрове“. Според неговите думи, за „такива лагери“ може да се говори, ако те бъдат разпределени из всички държави от Съюза, а не те да бъдат концентрирани в Италия, която, благодарение на своето географско положение, е станала страната, където пристигат основната маса от мигрантите.\r\nПревод и редакция:", "date": "2018.06.24", "title": "Външният министър на Италия Енцо Моаверо-Миланези: ЕС се превърна в архипелаг с много острови, Европа е заплашена от разкол по миграционния въпрос"}
{"url": "http://www.focus-news.net/news/2018/06/24/2537607/dots-petar-nenkov-tsenata-koyato-plashta-balgariya-za-uchastieto-si-v-parvata-svetovna-voyna-e-uzhasyavashta-115-000-ubiti-i-150-000-raneni.html", "text": "Цената, която плаща България за участието си в Първата световна война, е ужасяваща – 115 000 убити и 150 000 ранени. Това каза за Радио „Фокус“ – Пловдив военният историк доц. д-р Петър Ненков. По думите му на 29 септември 1918 година в Солун е подписано споразумението между българската делегация и командващия войските на Антантата генерал Франше Депре, с което България излиза от Първата световна война. „На 27 ноември 1919 година Александър Стамболийски като министър-председател подписва унизителния Ньойски диктат, превърнал се във Втора национална катастрофа за България. Страната ни губи нови квадратни километри и към нейните предели се отправя вълна от 600 хиляди бежанци. Бунтуващ се с цялото си същество срещу гаврата със съдбата на България, Стамболийски ще строши от мъка своята златна писалка“, каза доц. д-р Петър Ненков. Военният историк посочи, че всичко започва на 15/28 юни 1914 година – Видовден, когато членове на „Млада Босна“, което е едно от подразделенията на сръбската тайна организация „Църна рука”, извършват атентат и убиват австро-унгарския престолонаследник ерцхерцог Франц Фердинанд и неговата съпруга Софи Хохенберг по време на посещението им в главния град на Босна-Сараево. „Австро-Унгария е поискала ултимативно от Сърбия в разследването на убийството на Франц Фердинанд да участва и австро-унгарски криминалисти. Сърбия смята, че това е недопустимо вмешателство във вътрешните ѝ работи и отказва. Вследствие на това на 28 юли 1914 година Австро-Унгарската империя ѝ обявява война. Така убийството на австро-унгарския престолонаследник се превръща в повод, който Австро-Унгарската империя, подкрепяна от Германия, използва, за да разпали война и да удовлетвори своите политически интереси. Причините за избухването на Първата световна война, се коренят в преразпределянето на колонии, пазари и източници на суровини между двата военно-политически блока на Великите сили: Антантата, в която влизат Русия, Франция и Великобритания и Централните сили, в които влизат Германия, Австро-Унгария и Италия. След като австро-унгарските войски нахлуват в сръбска територия, Русия започва мобилизация. В отговор Германия обявява война на Русия на 1 август, а на 3 август обявява война и на Франция. На 4 август Великобритания обявява война на Германия. Така войната бързо се разраства и обхваща цяла Европа“, коментира доц. д-р Петър Ненков. Той каза още, че след избухването на войната, България обявява въоръжен неутралитет. „През летните месеци на 1915 година започва така нареченото „българско лято“. Двете воюващи групировки, отчитайки стратегическото положение на българската държава на Балканския полуостров, всячески се опитват да я привлекат на своя страна, предлагайки ѝ примамливи оферти. По този повод Уинстън Чърчил пише: , цитира военният историк. Ненков каза още, че несигурните обещания на държавите от Съглашението карат правителството на д-р Васил Радославов, след известни колебания, да вземe решение на 24 август 1915 година и да присъедини България към Централните сили, които му обещават връщането на несправедливо заграбените след Междусъюзническата война 1913 година български територии.\r\n„След подписването на серия от договори и военни конвенции с Германия, Австро-Унгария и Османската империя, България, въпреки протеста на опозицията, се обвързва с този военно-политически блок и влиза във войната на негова страна. Тя получава 500 милионен заем от германска банка за превъоръжаване на своята армия. Българските въоръжени сили са групирани в три армии с обща численост 600 000 души, сведени в 13 дивизии с около 1 000 оръдия. Към края на войната общата численост на армията достига 877 000 души, с което България има най-висока степен на мобилизация сред всички държави участнички във военните действия. Българското главно командване има предварително разработени военни планове, които периодично се актуализират. Планът „Б” е предназначен за война срещу Сърбия, а планът „Б – Г” – срещу Сърбия, Гърция и Румъния“, посочи военният историк.\r\n„На 10/23 септември 1915 година българската армия извършва мобилизация. С манифест на цар Фердинанд България обявява война на Сърбия, като на 1/14 октомври Българската армия преминава сръбската граница. След тежки боеве тя разгромява сръбската войска, която до този момент успешно задържа настъплението на австро-унгарските и германските армии. Притиснати от две страни – от 11-та германска и 3-та австро-унгарска армия от северозапад и от 1-ва и 2-ра български армии от изток, остатъците от сръбските войски начело с крал Петър, министър-председателя Никола Пашич и началника на Генералния щаб - изтощеният войвода Радомир Путник, когото носят на носилка, се изтеглят с бой през Албанските планини към Адриатическото крайбрежие. Там с англо-френски параходи са превозени до егейския остров Корфу за попълване и реорганизация. Македония със сълзи на очи посреща победоносните български полкове. Тя отново е приобщена към Майка България. След поражението на съглашенските войски от турците при Дарданелите, по настояване на военния министър на Англия Уинстън Чърчил, те са прехвърлени срещу българите на Солунския фронт. С един ентусиазъм, достоен за възхищение, българските полкове, след разгрома на сърбите, разбиват англо-френците при Криволак, преследват ги по долината на река Вардар и ги отблъскват към Солун. И тук се получава един парадокс, който няма логично обяснение. Достигайки до гръцката граница, българите са спрени на 2 километра от нея по заповед на началника на германския генерален щаб, генерал Хинденбург, който се мотивира с факта, че Гърция е неутрална страна и не трябва да се нарушава нейния суверенитет. Спирането на българското настъпление дава възможност на съглашенския експедиционен корпус да укрепи своите позиции и получавайки подкрепления да премине през 1916 година в контранастъпление“, каза доц. д-р Петър Ненков. Той посочи, че в епични боеве на Южния фронт, българската армия показва чутовен героизъм и нечовешка издръжливост. „Имената на Каймакчалан, Червената стена, кота 1050, Завоя на река Черна и Дойранското езеро се превръщат в символи на българския боен дух и героизъм, каквито рядко се срещат в световната военна история. След влизането в края на август 1916 година на Румъния във войната се открива втори форнт – Северния. През септември 1916 година Трета българска армия с решителни бойни действия изтласква румънците от Южна Добруджа и превзема силната дунавска крепост – Тутракан. При вестта за атаката на крепостта, шокиран от българската дързост, германският фелдмаршал Макензен, на който е подчинена 3-та българска армия, се обажда по телефона на нейния командващ – генерал Стефан Тошев, и крещи истерично в слушалката: „Какво правите? Вие луди ли сте? Може ли такава първокласна крепост да атакувате с открити гърди, без подкрепата тежка артилерия? Знаете ли, че там има 50 хиляди румънски войници с 60 батареи? Знаете ли, че това е Вердюн на Близкия изток? Заповядвам ви да спрете незабавно това самоубийствено настъпление!“. Генерал Стефан Тошев отговаря спокойно на лавината гневни въпроси на тевтонеца: „Късно е вече, г-н фелдмаршал. Частите ми влязоха в контакт с противника. Освен това, за българският войник непревземаеми крепости няма!”. С възгласа „Напред братя! За свободата на Добруджа!”, българските воини помитат съпротивата на слисания румънски гарнизон и много скоро комендантът на крепостта, генерал Тудуреску вдига бяло знаме и се предава в плен“, каза още доц. д-р Петър Ненков.\r\nТони МИХАЙЛОВ", "date": "2018.06.24", "title": "Доц. Петър Ненков: Цената, която плаща България за участието си в Първата световна война, е ужасяваща – 115 000 убити и 150 000 ранени"}
{"url": "http://www.focus-news.net/news/2018/06/24/2537601/adelina-stefanova-hram-vavedenie-bogorodichno-blagoevgrad-nay-golyama-e-lechebnata-sila-na-bilkite-nabrani-rano-sutrinta-na-enyovden.html", "text": "Най-голяма е лечебната сила на билките, набрани рано сутринта на Еньовден. Това каза за Радио „Фокус“ – Пирин Аделина Стефанова, уредник в храм „Въведение Богородично“ - Благоевград. По думите ѝ тази сила изчезва с изгрева, затова стари и млади, болни и здрави, тръгват по поляните да събират цветя и билки, да ги вият на Еньовски венец, да се мият за здраве на извора, защото след Еньовден водата не е тъй лековита. „Подобно на гергьовденското обредно къпане традиционното къпане на Еньовден е свързано с вярата, че водата на този ден има най-голяма лечебна сила и става за къпане, понеже слънцето се е окъпало в нея“, посочи тя. Стефанова отбеляза, че много хора пълнят стомни и шишета с вода и през годината пият от нея за здраве и дълголетие. По думите ѝ на този ден знахари, билкари и врачки берат 77 билки, колкото са болестите, правят ги на венец, с който лекуват болестите през годината. Според народното предание болестите обаче не са 77, а 77 и половина, а билките са 77. Тя уточни, че за половинката болест няма спасение, което означава пази се преди да се разболееш, защото тъкмо тази половинка може да ти потрябва.\r\nЛивия НИНОВА", "date": "2018.06.24", "title": "Аделина Стефанова, храм „Въведение Богородично“ - Благоевград: Най-голяма е лечебната сила на билките, набрани рано сутринта на Еньовден"}
{"url": "http://www.focus-news.net/news/2018/06/24/2537611/veliko-tarnovo-selskostopanska-postroyka-e-izgoryala-pri-pozhar-v-selo-radanovo-oganyat-e-predizvikan-ot-choveshka-nebrezhnost.html", "text": "Селскостопанска постройка е изгоряла при пожар в село Раданово, община Полски Тръмбеш. Сигналът за инцидента е подаден в 17.26 часа вчера. Това съобщиха за Радио „Фокус“ – Велико Търново от Регионална дирекция „Пожарна безопасност и защита на населението“. Огънят е предизвикан от човешка небрежност. Той е унищожил цялата постройка, както и няколко бали фураж. Намиращата се в същия двор къща е спасена. Данни за пострадали няма. Пожарът е потушен от екип огнеборци от Районната служба в Полски Тръмбеш.\r\nЛуиза ТРАНЧЕВА", "date": "2018.06.24", "title": "Велико Търново: Селскостопанска постройка е изгоряла при пожар в село Раданово, огънят е предизвикан от човешка небрежност"}
{"url": "http://www.focus-news.net/news/2018/06/24/2537614/dots-petar-nenkov-vapreki-geroizma-i-hrabrostta-na-balgarskite-voini-v-parvata-svetovna-voyna-balgariya-e-prinudena-da-izpie-do-dano-gorchivata-chasha-na-porazhenieto.html", "text": "Въпреки героизма и храбростта на българските воини в Първата световна война, след три години неравна борба на два фронта, България е принудена да изпие до дъно горчивата чаша на поражението. Това каза за Радио „Фокус“ – Пловдив военният историк доц. д-р Петър Ненков. По думите му през септември 1918 година, концентрирайки големи сили и средства на Южния фронт, Съглашенското командване предприема мощно настъпление срещу българските позиции в 2 направления – Добро поле и Дойранското езеро. „При Дойран се разгръщат ожесточени и кръвопролитни боеве, останали в нашата военна история под името „Дойранската епопея”. Въпреки хилядите снаряди, въпреки пуснатите в действие огнехвъргачки и боен отровен газ, въпреки бесните атаки, англо-френците не само не съумяват да сломят коравата съпротива на Девета пехотна плевенска дивизия, командвана от генерал майор Владимир Вазов, но и дават тежки жертви. По същото време съглашенските войски в състав от 6 сръбски и 2 френски дивизии успяват да извършат пробив на Добро поле, в полосата на 2-ра Тракийска и 3-та Балканска дивизии. Върху позициите на българите се стоварва огнен ураган от оръдията на 40 тежки батареи. За артилерийската подготовка на атаката, френският историк Кордие казва: „Това беше истински ад. Гъстият барутен дим задушава. От окопите не е останала и следа. На места земята е така гъсто осеяна с парчета от снаряди, че пръста под тях не се вижда!”. На българските позиции мъртвите са повече от живите, а срещу тях настъпват над десет стрелкови вериги. Въпреки героичната съпротива врагът извършва пробив и вкарва в него свежи резерви, които го разширяват“, посочи доц. д-р Петър Ненков.\r\n„Френският майор Казей пише за битката на Добро поле: „След ужасяващата артилерийска подготовка на съглашенските войски на Добро поле, преди атаката им, частите от първата линия изпратиха патрули, за да видят и узнаят размерите на разрушенията Техните донесения са пълни с отчаяние. Въпреки ужасните изпитания, на които бяха подложени от сутринта, българите не изглеждат ни най-малко деморализирани и нашите патрули навсякъде са били отблъснати с пушечен огън. Навсякъде българите са по местата си”. Капитан Дейга го допълва: „Сражавалите се на Изток се прекланят пред храбростта на българските войници. На Добро поле на 15 септември на атакуващите дивизии бяха нужни 15 часа, за да овладеят след жестока борба и тежки загуби един фронт от два километра. Българските контраатаки бяха толкова стремителни, че за даден момент неуспехът не бе изключен”. Противникът се прекланя пред подвига на картечната група на поручик Стратия Мазгалов, състояща се от 13 бойци, която продължава неравния бой и след пълното си обкръжение и въпреки, че е подложена на адски обстрел, се държи до последния патрон. За да спасят живота на поручик Мазгалов, френските офицери му предлагат да се предаде в плен, но той отказва да напусне своите момчета и изгаря заедно с тях под мощните струи на френските огнехвъргачки. Потресен от тази величествена клада на саможертва, френският капитан Раниери пише: „Групата картечари на Добро поле устоя на всички атаки и предпочете да бъде изгорена с огнехвъргачки, вместо да се предаде!“, каза още военният историк.\r\nДоц. д-р Петър Ненков посочи, че отчаяни от поражението, българските войници започват масово отстъпление, което прераства в открит бунт. „Много от тях тръгват към София, за да търсят справедливо възмездие от корумпираните тилови герои и дворцовата камарила. Уплашен за съдбата на трона си, цар Фердинанд освобождава от затвора земеделския лидер Александър Стамболийски и го изпраща на фронта при разбунтувалите се войници, за да ги вразуми. Вместо да изпълни царската повеля, земеделският вожд заедно със своя съратник Райко Даскалов обявяват България за република в Радомир и застават начело на войнишкия бунт. Във Владайското дефиле с помощта на 217-та германска дивизия, спешно прехвърлена от Варна в София, и юнкерите от Военното училище е спряно настъплението на въстаническите колони към столицата. След тридневни боеве те са разгромени и въстанието е удавено в огън и кръв. По този повод един стар политик казва: „Вместо да бъдат посрещнати с хляб и сол и молба за прошка, героите от фронта бяха разстрелвани като бесни кучета!“, добави военният историк доц. д-р Петър Ненков.\r\nТони МИХАЙЛОВ", "date": "2018.06.24", "title": "Доц. Петър Ненков: Въпреки героизма и храбростта на българските воини в Първата световна война, България е принудена да изпие до дъно горчивата чаша на поражението"}
{"url": "http://www.focus-news.net/news/2018/06/24/2537606/a1-on-makedoniya-tehnicheskite-pregovori-mezhdu-belgrad-i-prishtina-prodalzhavat-sas-sreshta-mezhdu-aleksandar-vuchich-i-hashim-tachi.html", "text": "След тримесечна пауза, в неделя, в Брюксел, ще се срещнат президентите на Сърбия и Косово Александър Вучич и Хашим Тачи, за да продължат техническия диалог Белград – Прищина, но имайки предвид изявленията от двете страни преди преговорите, няма поводи за оптимизъм за постигане на напредък в разговорите, провеждани при посредничеството на Европейския съюз, предава македонската електронна медия “A1 On”.\r\nНа срещата, посветена на „отворените въпроси като формирането на Общност на сръбските общини, енергетиката и отварянето на моста в Косовска Митровица“ ще присъства Върховният представител на Европейския съюз за външните работи и политиката на сигурност Федерика Могерини.\r\nОт последните технически преговори в средата на март не е постигнат никакъв напредък, отбелязва медията, а в същото време търканията между двете страни и взаимните обвинения за липса на желание за компромис се увеличават.\r\nВ навечерието на срещата Вучич заяви, че Прищина, под влияние на западните си ментори, не иска компромисно решение, докато Косово иска преговорите да завършат с правно обвързващо споразумение, което би означавало Белград да признае независимостта на Прищина в сегашните й граници без никакви отстъпки за сръбската страна.\r\nКосовските представители настояват първо да се преговаря за енергетиката, а чак след това за формиране на Общност на сръбските общини, което бе договорено през април 2013 година.\r\nФедерика Могерини ще има отделни срещи с двамата президенти.\r\nПревод и редакция:", "date": "2018.06.24", "title": "“A1 On” (Македония):  Техническите преговори между Белград и Прищина продължават със среща между Александър Вучич и Хашим Тачи"}
{"url": "http://www.focus-news.net/news/2018/06/24/2537605/prof-kostadin-dinchev-folklorist-enyovden-e-narichan-oshte-letniya-sv-yoan-zashtoto-se-smyata-che-na-tazi-data-e-roden-yoan-krastitelya.html", "text": "Еньовден е наричан още летния св. Йоан или св. Иван, тъй като именно на днешната дата се смята, че е бил роден Йоан Кръстителя. Това каза за Радио „Фокус“ – Пирин проф. Костадин Динчев, фолклорист и почетен гражданин на Благоевград. По думите му според някои източници той бил наричан Йоан Копала. „Този ден всъщност се явява като антипод на Коледа, когато е зимното слънцестоене. Народното му название е бильобер, защото рано сутринта на Еньовден са берели билки и се виели венци от горски цветя. Някои хора се къпели в роса за здраве. Известно е, че росата предпазва от градоносни сили. По цветята и китките, които се берели, било предсказвано за предстоящи женитби, освен това се избирало едно момиче, което било наричано „Еньова буля“, каза още проф. Динчев. Той добави, че нея носели на рамо докато обходят целия синор. „Това е своеобразна жертва – медиатор между небето и земята и техния свещен брак. Това момиченце вади китките от котлето или глинения съд и нарича: „Пъстра птичка по терличка“ – значи девойката, на която е, ще се омъжи за овчар: „По дол бяга, цървул стяга“ – ще отиде за хайдутин и така нататък. Сходни наричания и гадания имаме още на Васильовден и на Гергьовден. Всъщност тук е важно да отбележим, че тези наричания не се срещат само при християните, но и при мохамеданите“, подчерта проф. Динчев.\r\nЛивия НИНОВА", "date": "2018.06.24", "title": "Проф. Костадин Динчев, фолклорист: Еньовден е наричан още летния св. Йоан, защото се смята, че на тази дата е роден Йоан Кръстителя"}
{"url": "http://www.focus-news.net/news/2018/06/24/2537616/veliko-tarnovo-ofitsialno-shte-badat-otkriti-novite-sportni-saorazheniya-v-mestnostta-ksilifor.html", "text": "Откриват официално новите люлки и спортни съоръжения в местността Ксилифор край Велико Търново. Те бяха изработени като част от съвместен проект на студенти от Факултет „Изобразителни изкуства“ при Великотърновския университет „Св. св. Кирил и Методий“ и Туристическо дружество „Трапезица 1902“. Това съобщи за Радио „Фокус“  – Велико Търново секретарят на Дружеството Георги Димитров. Инициативата е продължение на ежегодната Скулптурна колония, която се прави в региона. Участниците в проекта са деветима. Атракциите са направени изцяло от дърво. Идеята е те да бъдат разположени до творбите от миналата година. Тогава участниците от Скулптурната колония сътвориха приказни герои от дърво, сред които Храбрият оловен войни, Пинко Розовата пантера, Маша и други.\r\nОфициалното откриване ще започне в 18.00 часа. В него ще се включат ръководителят на проекта проф. Стефан Лютканов, студентите и представители на ТД „Трапезица 1902“.\r\nЛуиза ТРАНЧЕВА", "date": "2018.06.24", "title": "Велико Търново: Официално ще бъдат открити новите спортни съоръжения в местността Ксилифор"}
{"url": "http://www.focus-news.net/news/2018/06/24/2537613/reuters-razdelenite-lideri-na-es-se-sabirat-za-speshni-pregovori-posveteni-na-migratsiyata.html", "text": "Лидерите на ЕС се събират в Брюксел в опит да  разрешат различията помежду си за миграцията – въпрос който ги разделя от години и който представлява в момента нова заплаха за германския канцлер Ангела Меркел, предава  Reuters.\r\nМакар и новопристигналите през Средиземно море да са значително по-малко отколкото през 2015 г. според последните социологически проучвания те са най-големия повод за притеснение сред гражданите на ЕС.\r\nПод натиска на гласоподавателите у дома, лидерите на ЕС се борят за това как да разпределят търсещите убежище сред блока.\r\nВ събота френският президент Еманюел Макрон заяви, че Франция подкрепя финансови санкции срещу страните от ЕС, които отказват да приемат мигрантите с доказан статут на бежанци.\r\nМеркел е подложена на натиск, защото нейните дългогодишни съюзници – Християнсоциалният съюз в Бавария, заплашват  да започнат да  връщат на германската граница всички търсещи убежище, които вече са регистрирани другаде в ЕС, освен ако Съюзът не постигне съгласие за по-равномерното им разпределение.\r\nРедица източноевропейски държави, водени от Унгария и Полша, отказват да приемат  новопристигналите, позовавайки се на рискове за сигурността след серията от ислямистки атаки в Европа.\r\nТъй като Германия е основният участник изграждането на бюджета на ЕС, на южните страни, които са на челни позиции пред мигрантската криза са обещани повече пари за справяне с въпроса, докато източноевропейците са изправени пред съкращения в помощта за развитие.\r\nМеркел настоява другите държави от ЕС, включително Италия, да направят повече за миграцията, за да може до Германия да стигат по-малко хора и се надява да убеди ХСС да не изпълнява плана си.\r\nЗа да се усмири баварските си съюзници, Меркел трябва да получи нещо на организираната набързо днес среща, посветена на миграцията, както и по време на срещата на високо равнище на целия ЕС от 28 и 29 юни.\r\nВсички лидери на ЕС се съгласяват, че трябва допълнително да ограничат имиграцията, като работят с трети държави, макар че това често се оказва бавно.\r\nРъководителят на агенцията за бежанците на ООН, Филипо Гранди, напомни на блока, че пикът на миграционната криза бе през 2015 г.\r\n„Въпреки драстично по-ниските нива на пристигане, вълните от това събитие все още отекват - на политическо ниво и в тенденцията към ограничаващи едностранни подходи, които някои европейски страни са приели“, заяви той. „Политиката на ЕС в областта на убежището може и трябва да даде пример за това как да се управляват бежанските ситуации със състрадание и солидарност“, добави той, настоявайки ЕС да преодолее разделенията си, за да помогне на нуждаещите се, а не да се съсредоточава единствено върху спечелването на следващите избори  Виктор Турмаков", "date": "2018.06.24", "title": "Reuters: Разделените лидери на ЕС се събират за спешни преговори, посветени на миграцията"}
{"url": "http://www.focus-news.net/news/2018/06/24/2537617/momchil-stankov-filial-vidin-na-ru-angel-kanchev-tselta-na-otkrivaneto-na-vidinskiya-filial-na-rusenskiya-universitet-be-da-se-zadarzhat-mladite-hora-v-nashiya-region.html", "text": "Целта на откриването на Видинския филиал на Русенския университет бе да се задържат младите хора в нашия регион. Това каза в предаването „Чудесата на Северозапада“ на Радио „Фокус” Момчил Станков, административен директор на Филиал – Видин на РУ „Ангел Кънчев“. Той посочи, че тази тенденция вече е факт. „Видински деца, които са студенти на Софийски университет, на УНСС, на Благоевградски, Варненски, Бургаски университет, се прехвърлиха във Видинския филиал – като бройка става въпрос за над 15 видински деца, които се връщат във Видин“, каза Момчил Станков. Той посочи, че в сравнение с миналата година почти двойно се е увеличил броят на младежите, които успешно са положили своите матури тази година и вече са подали документи и кандидатстват във Видинския филиал на Русенския университет. „Ние изпълняваме своя прием за местата, за които имаме акредитация. Нашият филиал привлича интереса на младите хора от региона и те вече имат причина да останат тук. Целта е да се подготвят кадри, от които имат нужда местните предприемачи“, заяви Момчил Станков. \r\nАнна ЛОЗАНОВА", "date": "2018.06.24", "title": "Момчил Станков,  Филиал – Видин на РУ „Ангел Кънчев“: Целта на откриването на Видинския филиал на Русенския университет бе да се задържат младите хора в нашия регион"}
{"url": "http://www.focus-news.net/news/2018/06/24/2537612/nikoleta-petkova-kulturolog-spored-narodnite-predstavi-chovek-koyto-se-izkape-v-zhiva-voda-na-enyovden-shte-bade-zdrav-prez-tsyalata-godina.html", "text": "Според народните представи на Еньовден Слънцето е в апогея си и денят започва да намалява. Това каза за Радио „Фокус“ – Пазарджик културологът Николета Петкова. Тя обясни, че хората са вярвали също, че Слънцето се къпе, а водата става „жива“. „Смята се, че човек, който се изкъпе в тази вода, ще бъде здрав през цялата година. Празникът е свързан най-много с билките, защото се смята, че през нощта звездите слизат, за да им баят и за това те са особено лековити. За това те трябва да се берат преди изгрев. Според народните поверия съществуват 77 болести и половина. На този ден се берат 77 билки, а половинката е като се затворят очите и да се откъсне каквото и да е цвете, за да могат да се лекуват всички болести“, коментира Попова. Тя каза още, че на празника се прави и така наречената Еньова китка или Еньов венец, които се закичват на хора и животни, за да са здрави.\r\nРадослава МУРДЖЕВА", "date": "2018.06.24", "title": "Николета Петкова, културолог: Според народните представи човек, който се изкъпе в „жива“ вода на Еньовден, ще бъде здрав през цялата година"}
{"url": "http://www.focus-news.net/news/2018/06/24/2537619/hristela-aleksandrova-obshtina-kula-folkloren-praznik-kulsko-myashano-se-provede-v-istoricheskiya-park-kastra-martis.html", "text": "Фолклорен празник „Кулско мяшано“ се проведе в историческия парк „Кастра Мартис“. Това каза за Радио „Фокус“ – Видин Христела Александрова, експерт в Община Кула. Тя посочи, че празникът се провежда за втора година и има конкурсен характер. „Местният кулинарен специалитет е „Кулско мяшано“, което се приготвя от различни подправки. Журито беше в състав:  Маргарита Генова, Валя Декова и Иво Стоянов“, каза още Александрова. Журито класира на 1-во място- Наталия Маринова, на 2-ро място – Катюша Михайлова, а на 3-то място – Маргарита Йончева. С поощрение беше отличена  Ирина Илиева. Награда получи и най-младият участник - 16-годишната Мария-Надежда от град Видин. Журито връчи и награда за най-колоритен участник на Иван Иванов, кмет на с. Синаговци.\r\nАнна ЛОЗАНОВА", "date": "2018.06.24", "title": "Христела Александрова, Община Кула: Фолклорен празник „Кулско мяшано“ се проведе в историческия парк „Кастра Мартис“"}
{"url": "http://www.focus-news.net/news/2018/06/24/2537620/predsedatelyat-na-pg-na-gerb-tsvetan-tsvetanov-shte-uchastva-v-sreshta-na-varha-na-predsedatelite-na-parlamentarni-grupi-ot-enp-v-natsionalnite-parlamenti-i-v-evropeyskiya-parlament.html", "text": "Председателят на ПГ на ГЕРБ и заместник-председател на партията Цветан Цветанов заминава на 25 юни 2018 г. на работно посещение в Брюксел. Това съобщиха от пресцентъра на ПП ГЕРБ. Там той ще участва в 27-ата среща на върха на председателите на парламентарни групи от ЕНП в националните парламенти и в Европейския парламент.\r\nЦветан Цветанов, заедно със зам.-председателя на Групата на ЕНП, отговаряща за връзките с парламентарните групи в националните парламенти - Естер де Ланге, ще съпредседателстват форума. Конференцията в Брюксел ще бъде съставена от два панела, посветени на подготовката за Многогодишната финансова рамка след 2020 г., сигурността на границите, борбата с тероризма и киберсигурността. \r\nСред говорителите на форума са евродепутатът и координатор на Комисията по бюджет Хосе Мануел Фернандес, зам.-председателят на Европейската инвестиционна банка Александър Щуб, европейският комисар за Съюза за сигурност Сър Джулиян Кинг, зам.-изпълнителният директор на отдел „Операции“ в Европол Вил ван Гемерт, както и евродепутатът от ГЕРБ/ЕНП Андрей Новаков.\r\nМежду двата панела на конференцията участниците в нея имат насрочена среща и със зам.-председателя на ЕНП и директор на кампанията за европейските избори през 2019 г. Дара Мърфи. Те ще обсъдят приоритетите на ЕНП за европейските избори през 2019 г. \r\nПреди да открие срещата между председателите на парламентарни групи от ЕНП в националните парламенти и в Европейския парламент, Цветан Цветанов ще разговаря с генералния секретар на ЕНП Антонио Лопес.", "date": "2018.06.24", "title": "Председателят на ПГ на ГЕРБ Цветан Цветанов ще участва в среща на върха на председателите на парламентарни групи от ЕНП в националните парламенти и в Европейския парламент"}
{"url": "http://www.focus-news.net/news/2018/06/24/2537610/arhimandrit-antim-vidinska-sveta-mitropoliya-lopushanskiyat-manastir-sveti-yoan-krastitel-tarzhestveno-otbelyaza-svoya-hramov-praznik.html", "text": "Лопушанският манастир тържествено отбеляза своя храмов празник, каза в предаването „Чудесата на Северозапада“ на Радио „Фокус” архимандрит Антим, протосингел на Видинска света митрополия. Той посочи, че летният празник на Лопушанския манастир е на Еньовден, а зимният празник – на Ивановден. „Тържествена света литургия бе отслужена от Негово Високопреосвещенство Видинския владика Даниил. По традиция на този празник се събират много хора“, каза архимандрит Антим. Той добави, че с откриването преди години на зазиданата икона на Света Богородица хора от цялата страна идват, за да се помолят пред нея. „Друга голяма ценност е иконата на Иисус Христос, чийто поглед следва посетителите, където и да се намират в църквата“, обясни архимандрит Антим. Лопушанският манастир е бил сред любимите места на българския писател Иван Вазов, който е написал една от главите на романа „Под игото” именно тук. Манастирът „Св. Йоан Кръстител” е обявен за архитектурно-художествен паметник на културата от 1973 г. \r\nАнна ЛОЗАНОВА", "date": "2018.06.24", "title": "Архимандрит Антим, Видинска света митрополия: Лопушанският манастир „Свети Йоан Кръстител” тържествено отбеляза своя храмов празник"}
{"url": "http://www.focus-news.net/news/2018/06/24/2537604/blagoevgrad-20-000-hilyadi-dushi-posetiha-park-makedoniya-po-vreme-na-festivala-frankofoli.html", "text": "20 000 хиляди души посетиха парк „Македония“, за да чуят и видят любимите си изпълнители, гости на тазгодишното издание на фестивала „Francofolies. Благоевград“. Жители и гости на Благоевград станаха свидетели на единствения по рода си мащабен концерт на Балканите. Това съобщиха от пресцентъра на Община Благоевград.\r\nКметът на Благоевград д-р Атанас Камбитов се качи на сцената, за да поздрави всички, които посетиха фестивала. „За четвърта поредна година Благоевград става столица на френската музика на Балканите. Благодаря на всички, които помогнаха това да се случи, благодаря и на Вас, многобройната публика\" , каза в приветствието си кметът Камбитов. Той благодари на президента на \"Francofolies\" за указаното доверие, приятелството и партньорството.\r\nЗаедно с кмета д-р Камбитов на сцената беше и президентът на фестивала Жерар Пон, който беше и официален гост на събитието. „Благодарение на „Francofolies. Благоевград\" само днес 9 страни пожелаха да се присъединят към семейството на фестивала\", каза Жерар Пон.\r\nИ тази година дългоочакваното събитие донесе много изненади, топли емоции, шумно парти и забавление на всички присъстващи. Огромната публика пред голямата сцена, видя и чу световно известни звезди, които пристигнаха в България, специално за участието си във „Франкофоли“ 2018.\r\nСъс силно присъствие, на сцената на „Francofolies. Благоевград“ беше българското момче, което покори Франция през 2017 година. Във втората вечер на „Francofolies. Благоевград“ той покори и България, като поднесе незабравими моменти на своите почитатели. С брилянтно озвучаване, необикновен талант и страхотен глас младото момче влезе в сърцата на хиляди хора в парк „Македония“.\r\nФиналът на тазгодишното издание на фестивала беше запазен за известния, обичан изпълнител Метр Гимс. Той изненада многобройната публика с общото си изпълнение с емблемата на Югозапада ансамбъл „Пирин\" и накара публиката да се чувства фестивално. Пред събралите се хиляди зрители той показа, че владее перфектно езика на музиката и умее да общува чрез нея. Той представи своите парчета пред аудиторията и разчупи атмосферата с невероятен талант и стил.\r\nНачало на втората вечер поставиха Les aniumax sauvages. Ексцентричните таланти от групата успяха да стоплят зрителите със своите изпълнения. Веднага след тях, на сцената излезе нашумялата в последните години румънска дива Инна, която бе посрещната с бурни аплодисменти. Нежната изпълнителка докосна публиката, като изпълни едни от най- популярните си парчета. Хиляди души пяха и танцуваха с румънката. \r\nПрез изминалите две издания на „Francofolies“ в България Благоевград посрещна имена, познати на цял свят. Талантливи, знаменити личности посетиха изданията на фестивала, който бе възстановен след 25- годишно прекъсване. На сцената се качиха едни от най-разпознаваемите музиканти на съвременната музика. Имена като Патрисиа Каас, Заз, Джипси кингс, Нувел Ваг, Имани, Паров Стелар, рапарът Феф, Боб Синклер и много други са част от историята и името на Les Francofolies. От тази година в богатството на фестивала влизат и тазгодишните звезди-участници, а именно Dj Aslove и Dj Feder, ексцентричната Ройшин Мърфи, неповторимата Айо, Метр Гимс, момчето- чудо Венсант Винел, румънската изпълнителка Инна и бандата Les animaux sauvages. \r\nИ това издание на „Francofolies. Blagoevgrad” беше незабравимо изживяване за всички присъстващи. Изданието на „Francofolies“ в Благоевград е под лиценза на най-големия световен фестивал за съвременна франкофонска музика Les Francofolies.", "date": "2018.06.24", "title": "Благоевград: 20 000 хиляди души посетиха парк „Македония“ по време на фестивала „Франкофоли“"}
{"url": "http://www.focus-news.net/news/2018/06/24/2537624/varna-pozhar-e-goryal-v-apartament-na-ul-roza-nyama-postradali.html", "text": "Пожар е горял на ул. „Роза“ в ранния следобед във Варна. Това съобщиха за Радио „Фокус“ – Варна от пресцентъра на ОДМВР – Варна. Пожарът е възникнал към 14.00 часа. Установено е, че апартаментът към дадения момент не е бил обитаван. При пожара няма пострадали хора. Причините за възникването му се изясняват, както и какви са материалните щети. Пожарът е потушен оперативно от служителите на „Противопожарна безопасност“ – Варна.", "date": "2018.06.24", "title": "Варна: Пожар е горял в апартамент на ул. „Роза“, няма пострадали"}
{"url": "http://www.focus-news.net/news/2018/06/24/2537625/sofiya-dva-politseyski-patrula-sa-razpolozheni-na-tunel-trayanovi-vrata-na-am-trakiya.html", "text": "Два полицейски патрула, с регистрационни номера - 9865 и 2816   са разположени на тунел „Траянови врата“ на АМ „Тракия“, предаде репортер на Агенция „Фокус“. Трафикът по автомагистралата е натоварен в посока София, като в определени участъци движението се извършва в колони. Умерено интензивно е движението в посока Бургас, по пътя се движат освен автомобили, отправили се към Българското Черноморие и много гастербайтери, тръгнали към Турция.\r\nШофьорите трябва да се движат с повишено внимание между Ихтиман и Вакарал, където в аварийната лента на магистралата са спрели автомобили на пътното поддържане, тъй като служители косят треви и храсти. \r\nАгенция „Фокус“ припомня за позиционираните две стационарни камери на АМ „Тракия“ – едната при надлеза при Ихтиман, а другата на 80-и км преди Пазарджик. Камерите снимат участниците в движението и от двете страни.", "date": "2018.06.24", "title": "София: Два полицейски патрула са разположени на тунел „Траянови врата“ на АМ „Тракия“"}
{"url": "http://www.focus-news.net/news/2018/06/24/2537622/ekathimerini-gartsiya-shte-iska-spravedlivo-razpredelenie-na-migrantskata-tezhest-po-vreme-na-mini-sreshtata-na-visoko-ravnishte-na-es.html", "text": "Правителството на Гърция ще настоява на позицията си по миграцията по време на неформалната мини среща на високо равнище на ЕС в Брюксел в неделя, според която европейската политика за предоставяне на убежище трябва да се реформира и че трябва да има справедливо разпределение на тежестта от бежанската криза, пише  Ekathimerini.\r\nОчаква се по време на срещата гръцкият министър-председател да заяви, че миграцията е европейски въпрос и че трябва да се направлява с прилагане на европейски, а не на едностранни инициативи. Той също така ще призове за сътрудничество между страните на произход и на транзит.\r\nСрещата се води от председателя на Европейската комисия Жан-Клод Юнкер в опит да заличи разделенията между страните от ЕС. Тя се провежда преди важната среща на Европейския съвет на 28 и 29 юни, където миграцията ще е начело в дневния ред.\r\nПристигането на европейските лидери ще започне в 15:30 часа българско време. Тя трябва да започне в 16 часа и да приключи към 20 часа. Виктор Турмаков", "date": "2018.06.24", "title": "Ekathimerini: Гърция ще иска справедливо разпределение на мигрантската тежест по време на мини срещата на високо равнище на ЕС"}
{"url": "http://www.focus-news.net/news/2018/06/24/2537608/anadolu-agency-vodachite-na-turskata-opozitsiya-sa-pusnali-svoya-glas-na-izborite-v-stranata.html", "text": "Лидерите на опозицията в Турция са гласували на провежданите в страната президентски и парламентарни избори, предава  Anadolu Agency.\r\nПредседателят на основната опозиционна Републиканска народна партия Кемал Кълъчдароглу е гласувал в столицата Анкара, докато водачът на новосъздадената „Добра партия“ Мерал Акшенер е пуснала бюлетин в Истанбул.\r\n„Стига нашите приятели на урните да изпълняват задълженията си, няма защо да се притесняваме за демокрацията“, заяви Кълъчдароглу. Той допълни, че „няма сериозни проблеми“ по време на гласуването.\r\nГоворейки пред репортери Акшенер заяви, че би желала изборите да отразят свободната воля на гласоподавателите.\r\nПрезидентът на Републиканската народна партия за президент Мухарем Индже гласува в северозападната провинция Ялова. \r\nГласуването започна в 8 часа сутринта местно време и ще продължи до 17 часа следобеда (съвпадат с българското часово време). Виктор Турмаков", "date": "2018.06.24", "title": "Anadolu Agency: Водачите на турската опозиция са пуснали своя глас на изборите в страната"}
{"url": "http://www.focus-news.net/news/2018/06/24/2537615/mkd-makedoniya-postoyanniyat-predstavitel-na-rusiya-v-es-zayavi-che-prisaedinyavaneto-na-makedoniya-kam-nato-shte-bade-greshka-s-posledstviya.html", "text": "Постоянният представител на Русия в ЕС Владимир Чижов в интервю пред гръцки медии заяви, че се надява решението на спора за името между Атина и Скопие да допринесе за стабилността в региона, но допълни, че приемането на Македония в НАТО ще бъде „грешка с последствия“, предава македонската електронна медия  „МКД“.\r\nДипломатът заяви, че всяка страна има право да взема решения и да прави свои собствени грешки. „Но има грешки които имат последствия“, заяви Чижов, отговаряйки на въпрос какво е руското отношение към евентуалното присъединяване на Македония към НАТО. Същевременно той не пожела да коментира процеса за промяна на конституцията на Македония и допълни, че се надява спорът за името да се реши на двустранно равнище и без външна намеса.\r\n„Този договор, надяваме се, ще засили стабилността на Балканите и сътрудничеството между двете страни, но не трябва да се разглежда като оправдание за бърз достъп на  Македония във военния съюз“,  заяви руският дипломат. Според него Русия не се противопоставя на разширяването на ЕС, като има предвид, че всяка страна има право да взема свои собствени решения, но има малко по-различна позиция по отношение на Алианса.\r\n„Разширяването на НАТО е нещо различно. По същество това е опит за борба със заплахите и предизвикателствата в XXI-ви век със средства и механизми на ХХ век“, убеден е Чижов. Виктор Турмаков", "date": "2018.06.24", "title": "„МКД“ (Македония): Постоянният представител  на Русия в ЕС заяви, че присъединяването на Македония към НАТО ще бъде грешка с последствия"}
{"url": "http://www.focus-news.net/news/2018/06/24/2537621/adelina-stefanova-hram-vavedenie-bogorodichno-blagoevgrad-na-enyovden-i-do-dnes-nay-razprostranen-e-obichayat-enyova-bulya.html", "text": "На Еньовден и до днес най-разпространен е обичаят „Еньова буля“. Това каза за Радио „Фокус“ – Пирин Аделина Стефанова, уредник в храм „Въведение Богородично“ - Благоевград. По думите ѝ в деня срещу празника всяка мома приготвя китка с мълчана вода. „Съдът се покрива с престилка и се оставя да пренощува под звездите. Сутринта момите подготвят „Еньовата буля“. Това е 4 - 5-годишно момиченце, облечено като булка. Момите обикалят селото като носят булята и на всеки кладенец или чешма, спират и пеят песни за плодородие и любов“, уточни тя. Храмовият уредник посочи, че по време на шествието булята маха с ръце, имитирайки пеперуда, след това всички се връщат при медника и надпяването продължава, а по извадените китки се гадае за урожай и здраве. Тя допълни, че другият ритуал на Еньовден е обичайното \"зажънване\". По думите ѝ се ожънва малко снопче класове и с тях се играят хора. „Ожънва се от най-добрата и най-пъргавата жътварка. Мъжете се опасват с класовете и всички пеят и играят на мегдана“, каза още Аделина Стефанова.\r\nЛивия НИНОВА", "date": "2018.06.24", "title": "Аделина Стефанова, храм „Въведение Богородично“ - Благоевград: На Еньовден и до днес най-разпространен е обичаят „Еньова буля“"}
{"url": "http://www.focus-news.net/news/2018/06/24/2537623/premierat-boyko-borisov-zatvaryane-na-granitsite-vrashtane-obratno-na-migrantite-koito-sa-v-es-i-sporazumeniya-sas-stranite-v-blizost-do-zonite-na-konflikti-sa-merkite-za-reshavane-na-migrantskata-krizaa.html", "text": "Има три неща, които да се направят за решаване на мигрантската криза, за които ще настоявам на срещата на лидерите днес. Незабавно затваряне на границите и преминаване само през пунктовете. Мигрантите, които са вече са в ЕС, да бъдат върнати там, откъдето са избягали. Да се работи по споразуменията с трети страни в близост до зоните на конфликти, където да подпомагаме грижата за бягащи от войната в изнесени центрове. Това каза премиерът Бойко Борисов пред журналисти преди срещата на лидерите на ЕС по въпроса за миграцията, предаде репортер на Агенция \"Фокус\".\r\n\"Винаги съм заявявал, че паниката не е добър съветник. Повтаряме същото упражнение вече няколко години за нещо, което би могло да бъде решено по бърз начин от всички държави членки на ЕС, а и не само от тях, защото и страните от Западните Балкани, които не са членки, също трябва да бъдат защитени\", заяви Борисов.", "date": "2018.06.24", "title": "Премиерът Бойко Борисов: Затваряне на границите, връщане обратно на мигрантите, които са в ЕС, и споразумения със страните в близост до зоните на конфликти са мерките за решаване на мигрантската кризаа"}
{"url": "http://www.focus-news.net/news/2018/06/24/2537628/sofiya-katastrofa-mezhdu-dva-leki-avtomobila-e-stanala-na-24-km-na-am-trakiya-v-posoka-stolitsata.html", "text": "Катастрофа между два леки автомобила е станала на 24 км на АМ „Тракия“ в посока столицата, предаде репортер на Агенция „Фокус“. Няма пострадали, нанесени са само материални щети. На място все още не е пристигнал екип на полицията. Двата автомобила се намират в аварийната лента, преди отбивката за Вакарел.", "date": "2018.06.24", "title": "София: Катастрофа между два леки автомобила е станала на 24 км на АМ „Тракия“ в посока столицата"}
{"url": "http://www.focus-news.net/news/2018/06/24/2537635/yambol-pozhar-gori-v-park-bakadzhika.html", "text": "Отпадъци в сечище са се запалили в парк „Бакаджика“. Това съобщиха за Агенция „Фокус“ от ОДМВР-Ямбол. Сигналът за пожара е постъпил около 14.10 часа. На място има 3 екипа на пожарната, както и екипи на „Горско стопанство“, които са с техни автомобили, специализирани за пожарогасене. Екипите все още се борят с овладяването на пожара. \r\nЦветелин ДИМИТРОВ", "date": "2018.06.24", "title": "Ямбол: Пожар гори в парк „Бакаджика“"}
{"url": "http://www.focus-news.net/news/2018/06/24/2537629/burgas-prodalzhava-izkarpvaneto-na-dupki-po-patishtata-v-oblastta.html", "text": "Продължава изкърпването на дупки по пътищата в областта. Това каза за Радио „Фокус“ – Бургас дежурният в Областно пътно управление. Строителни дейности налагат кръстовището на бул. „Демокрация“ с ул. „Богориди“ да бъде затворено за движението на моторни превозни средства до 30 юни. По отсечката в този период ще преминава само автомобили на обществения транспорт. \r\nЗатворена за движение на автомобили е и улица „Поморие“ в отсечката между ул. „Велико Търново“ и ул. „Абоба“ поради извършването на строителни дейности по изграждане на захранващ топлопровод. Движението ще се извършва съгласно въведената временна организация, която ще продължи до 30 юни тази година.\r\nС нормална интензивност се осъществява движението в област Бургас. Нормално натоварен е и трафикът по централните бургаски улици и булеварди „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“.\r\nДеница ДИМИТРОВА", "date": "2018.06.24", "title": "Бургас: Продължава изкърпването на дупки по пътищата в областта"}
{"url": "http://www.focus-news.net/news/2018/06/24/2537618/anadolu-agency-redzhep-tayip-erdogan-e-glasuval-v-istanbul.html", "text": "Президентът на Турция Реджеп Тайип Ердоган гласува на провежданите днес парламентарни и президентски избори в страната в училище в истанбулския квартал „Ушкудар“, предава  Anadolu Agency.\r\nНа излизане от секцията Ердоган изрази задоволство за високата избирателна активност, заявявайки, че тя „показва напредъка на турската демокрация“. „Турция в момента превежда демократическа революция с тези избори“, допълни той. Президентът допълни, че с новата правителствена система, при която постът министър-председател ще бъде премахнат, страната ще може да постигне равнището на съвременните цивилизации.\r\nПрезидентът ще наблюдава изборите първоначално в Истанбул, а след това в Анкара.  Виктор Турмаков", "date": "2018.06.24", "title": "Anadolu Agency: Реджеп Тайип Ердоган е гласувал в Истанбул"}
{"url": "http://www.focus-news.net/news/2018/06/24/2537637/sofiya-koloni-ot-avtomobili-sa-se-obrazuvali-na-am-trakiya-na-vhoda-na-grada.html", "text": "Колони от автомобили са се образували в трите ленти на АМ „Тракия“  на входа на столицата., предаде репортер на Агенция „Фокус“. Колоните започват от караулката до Горубляне.", "date": "2018.06.24", "title": "София: Колони от автомобили са се образували на АМ „Тракия“  на входа на града"}
{"url": "http://www.focus-news.net/news/2018/06/24/2537640/veliko-tarnovo-v-obshtinata-shte-se-provede-preskonferentsiya-po-povod-predstoyashtiya-evropeyski-mladezhki-shampionat-po-sportno-orientirane.html", "text": "В Общината ще се проведе пресконференция по повод предстоящия Европейски младежки шампионат по спортно ориентиране. Това съобщиха от пресцентъра на Община Велико Търново. Пресконференцията ще се състои на 25 юни от 11.00 часа в Зала 302 на Общината. В Европейския младежки шампионат по спортно ориентиране ще се включат над 600 състезатели от 27 държави. Той ще се проведе от 28 юни до 1 юли.", "date": "2018.06.24", "title": "Велико Търново: В Общината ще се проведе пресконференция по повод предстоящия Европейски младежки шампионат по спортно ориентиране"}
{"url": "http://www.focus-news.net/news/2018/06/24/2537641/the-washington-post-frantsiya-i-belgiya-iskat-ot-yunesko-da-priznae-za-obekti-na-svetovnoto-nasledstvo-voynishkite-grobishta-na-zapadniya-front-ot-parvata-svetovna-voyna.html", "text": "Франция и Белгия призовават ЮНЕСКО да признае войнишките гробища от Първата световна война на тяхна територия за обекти  на световното наследство.  На Западния фронт, който между 1914 и 1918 г. се простира от Швейцарската граница до Белгийското крайбрежие са загинали повече от  три милиона души от повече от 80 днешни нации, като повечето от тях са погребани в региона, предава  The Washington Post.\r\n„Тези обекти ни карат да си взимаме уроци от миналото, за да изградим по-мирно бъдеще“, заяви първият министър на белгийския Фламандски регион Геерт Буржоа - регион който е особено засегнат по време на войната. Франция и Белгия искат признаването на 139 обекта.  Комисията на ЮНЕСКО за световното наследство ще проучи въпроса във включването им в съответния списък по време на среща на организацията, която започва днес в Бахрейн и ще продължи до 4 юли. В момента войнишките гробища привличат увеличен брой посетители заради мероприятията по случай стогодишнината от войната. \r\nСъщевременно правителствата на Белгия и на Франция не желаят да превръщат в обекти на световното наследство самите бойни полета, с цел „да не се прославя войната“.\r\nГробището „Менински порти“ в Западна Белгия е един от най-известните мемориали. Той е изписан с имената на близо 54 хил. войници, загинали по време на продължилите месеци битки около град Ипър, голяма част от чиито останки така и не са открити и не получават погребение. Виктор Турмаков", "date": "2018.06.24", "title": "The Washington Post: Франция и Белгия искат от ЮНЕСКО да признае за обекти на световното наследство войнишките гробища на Западния фронт от Първата световна война"}
{"url": "http://www.focus-news.net/news/2018/06/24/2537639/pazardzhik-zapalnen-e-kapatsitetat-na-hotelite-vilite-i-kashtite-za-gosti-v-kurorta-v-yundola-za-letniya-sezon.html", "text": "Запълнен е капацитетът на хотелите, вилите и къщите за гости в курорта в Юндола край Велинград за периода на летните отпуски. Това съобщи за Радио „Фокус“ – Пазарджик Мехмед Местан, кмет на населеното място. По думите му резервациите са направени още в началото на летния сезон. Хотелите в курорта най-често посрещат семейства с деца, а къщите за гости и вилите се наемат от млади хора, студенти или възрастни двойки. „Сега през лятото природата е много красива и много от туристите предпочитат да си организират походи до местностите Филибишка поляна, Черновец, Куртово, природната забележителност Пашови скали, както и резерватите „Рогачица“ и „Валявиците“ в Рила. Навсякъде ухае на борова гора. Някои от почиващите идват специално, за да събират билки. В курорта започна и активния сезон за беритба на диви ягоди и боровинки“, уточни Местан.\r\nРадослава МУРДЖЕВА", "date": "2018.06.24", "title": "Пазарджик: Запълнен е капацитетът на хотелите, вилите и къщите за гости в курорта в Юндола за летния сезон"}
{"url": "http://www.focus-news.net/news/2018/06/24/2537642/georgi-georgiev-kmet-na-obshtina-tundzha-zapalilo-se-e-bivshe-sechishte-v-park-bakadzhika-nyama-opasnost-za-naselenieto.html", "text": "Пожарът в парк „Бакаджика“ не е опасен за населението. Това каза за Агенция „Фокус“ кметът на Община Тунджа Георги Георгиев. „Пожарът гори в бивше сечище. В момента на място има два пожарни автомобила и сили за гасене на Държавното горско стопанство. Изпратили сме и наши специалисти там и чакам всеки момент да ми кажат какво е положението“, допълни той.", "date": "2018.06.24", "title": "Георги Георгиев, кмет на Община Тунджа: Запалило се е бивше сечище в парк „Бакаджика“, няма опасност за населението"}
{"url": "http://www.focus-news.net/news/2018/06/24/2537626/premierat-boyko-borisov-balgariya-dokaza-che-kato-strana-na-parva-liniya-mozhe-da-se-spravi-s-bezhanskiya-natisk.html", "text": "България доказа, че като страна на първа линия може да се справи с бежанския натиск. Това каза пред журналисти в Брюксел премиерът Бойко Борисов преди началото на работната среща по въпросите на миграцията и предоставяне на убежище, съобщиха от правителствената информационна служба. Министър-председателят посочи, че добрите резултати, които страната ни отчита с опазването на външната граница на ЕС се дължат както на добрата работа на гранична полиция и ФРОНТЕКС, така и на споразумението с Турция.\r\nБорисов подчерта, че както страните в ЕС, така и държавите от Западните Балкани трябва да бъдат защитени. Той припомни позицията на България, която ще изложи и на срещата – незабавно затваряне на външните граници на ЕС и задължителното преминаване през граничните пунктове, релокацията на вече влезли в територията на ЕС мигранти и активна работа на споразуменията с трети страни. \r\nБългарският премиер заяви, че страната ни показва как успешно може да бъде защитена външната ни граница и да се справи с миграционната вълна. Той ще настоява като председателстващ Съвета на ЕС да бъде намерено съгласие между всички държави-членки по темата с миграцията.\r\nМинистър-председателят посочи, че България, като страна на първа линия, заедно с Гърция, Италия, Испания не може да се съгласи с позицията за връщане на вече намиращите се в Европа мигранти в държавите на първа регистрация. Това би утежнило ситуацията в тези страни чрез прехвърлянето им на двойни отговорности - по опазване на граници и грижи за бежанците на тяхна територия.", "date": "2018.06.24", "title": "Премиерът Бойко Борисов: България доказа, че като страна на първа линия може да се справи с бежанския натиск"}
{"url": "http://www.focus-news.net/news/2018/06/24/2537645/skay-tv-nad-250-000-rezervatsii-sa-podadeni-po-gratskata-programa-za-sotsialen-otdih-i-turizam-za-tazi-godina.html", "text": "На 17 юни изтече срокът за настоящата година, предава гръцката телевизия „Скай“. Смята се, че са получени над 250 000 резервации  в рамките на субсидираната програма за социален отдих и туризъм. Според телевизията онлайн подаването на заявките е започнала преди 2 седмици като продължение само на едно денонощие са били получени 80 000 молби от желаещи да почиват и 150 000 заявления от курорти и хотели, вили и други представляващи места за почивка, предава Радио „Фокус“ в рубриката „Балкански туристически часовник“. Управляващият директор на програмата Димитрис Ботияклис е съобщил, че гръцката програма за социален отдих и туризъм се реализира за 6-та поредна година, като през настоящата 2018 от 11 юли до 10 юли 2019 одобрените бенефициенти могат да почиват на островите Митилини (Лесбос), Хиос, Самос, Лерос и Кос. Директорът е завил също, че процесът за избиране на бенефициентите е напълно автоматизиран и в него няма човешка намеса, а единствено строго съответствие на критериите – доход до 30 000 евро на година, брой на непълнолетни деца, осигурителен стаж за периода 2015-2018 г. и актуална регистрация за безработни.", "date": "2018.06.24", "title": "„Скай“ ТВ: Над 250 000 резервации са подадени по гръцката програма за социален отдих и туризъм за тази година"}
{"url": "http://www.focus-news.net/news/2018/06/24/2537644/kancho-grigorov-muzey-za-istoriya-na-varna-belgiysko-aktsionerno-druzhestvo-e-iskalo-da-investira-kray-varna-v-kraya-na-hih-vek.html", "text": "Почти в края на ХIХ век анонимно акционерно дружество от Брюксел изпраща писмо не само до Общината във Варна, но и до министър-председателя д-р Константин Стоилов с молба българското правителство да лобира, за да може дружеството да получи концесия за построяване и експлоатация на съоръжения, необходими за развитието на курортното дело край Варна. Това каза за Радио „Фокус“ – Варна Кънчо Григоров, директор на Музея за история на Варна. „Потенциалните белгийски инвеститори, но и доста европейци, са оценили плажната ивица със своето разположение, че е една от най-красивите и удобни в Европа. Тяхното предложение е било да се построи курортно градче по подобие на техните курорти“, добави Кънчо Григоров. По думите му потенциалните инвеститори са разполагали с повече опит от варненци и са били предвидили построяване на казино, хотели, паркове за разходка, като целта е била да се привлекат състоятелни летуващи. Били са предвидили построяването и на  места за театрални представления, концерти и балетни спектакли. „Това специално курортно градче е трябвало да бъде населено от хора с по-големи финансови възможности. Срокът на предлаганата от тях концесия е бил 60 години. Местната власт във Варна, след получаването вече на първите приходи от морските бани, решава да отхвърли и това предложение“, каза още директорът на Музея за история на Варна – Кънчо Григоров.\r\nМилена СТОЕВА", "date": "2018.06.24", "title": "Кънчо Григоров, Музей за история на Варна: Белгийско акционерно дружество е искало да инвестира край Варна в края на ХIХ век"}
{"url": "http://www.focus-news.net/news/2018/06/24/2537646/plovdiv-natovareno-e-dvizhenieto-po-avtomagistrala-trakiya-i-po-patishtata-plovdiv-karlovo-i-plovdiv-asenovgrad-smolyan.html", "text": "Натоварено е движението по автомагистрала „Тракия“ и по пътищата Пловдив - Карлово и Пловдив - Асеновград - Смолян. Това съобщиха за Радио „Фокус“ – Пловдив от Областното пътно управление. Засилен автомобилен трафик се наблюдава и по направлението Пловдив - Пещера. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. Пътните настилки на територията на областта са сухи, в планинските райони – на места мокри, но нормално проходими. Опасност от образуването на свлачища има по пътищата Асеновград - Смолян, Кричим - Девин и Югово - Лъки. До 15 юли движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно поради ремонтни дейности. Остава забранено движението за моторни превозни средства с височина на 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено е преминаването на тежкотоварни моторни превозни средства над 12 тона по пътя Поповица - Болярци, като причината е намален габарит на пътното платно на мост. Забранено е движението на камиони над 5 тона по пътя Плодовитово - Първомай - Асеновград, в района на моста над река Марица, поради намален габарит на пътното платно на мост. Обходният маршрут за водачите е по път ІІ-66 Стара Загора-Поповица и път І-8 София - Пловдив - Свиленград.\r\nТрафикът на територията на град Пловдив също е интензивен към този час на деня. По-засилено автомобилно движение се отчита в централната градска част, както и по входно-изходните артерии. Пътните настилки на територията на града са сухи и нормално проходими.\r\nТони МИХАЙЛОВ", "date": "2018.06.24", "title": "Пловдив: Натоварено е движението по автомагистрала „Тракия“ и по пътищата Пловдив - Карлово и Пловдив - Асеновград - Смолян"}
{"url": "http://www.focus-news.net/news/2018/06/24/2537636/ria-novosti-ministar-predsedatelyat-na-belgiya-zayavi-che-e-neobhodim-strog-kontrol-na-granitsata-na-es.html", "text": "Белгийският министър-председател Шарл Мишел заяви, че страните членки на ЕС трябва в името на спасяването на свободата на придвижване в Шенгенската зона да осигурят строг и реален контрол по външните граници, предава РИА Новости.\r\n„Имаме няколко приоритета. На първо място, ако желаем да запазим свободното придвижване в Шенгенската зона, то трябва да съблюдаваме строг и реален контрол над външните граници“, заяви Мишел пред журналисти преди началото на мини срещата на високо равнище на страните от ЕС, посветена на миграцията, която се провежда в Брюксел.\r\n„Вторият приоритет е да погледнем същността на въпроса за определянето на параметрите за ориентация или точките на приема, как да съответстват с правните норми“, допълни той и и изрази надежда, че преговорите на срещата ще бъдат „полезни“.  Виктор Турмаков", "date": "2018.06.24", "title": "РИА Новости: Министър-председателят на Белгия заяви, че е необходим строг контрол на границата на ЕС"}
{"url": "http://www.focus-news.net/news/2018/06/24/2537630/daily-sabah-v-turtsiya-po-podozrenie-za-falshifitsirane-na-glasove-na-izborite-sa-zadarzhani-chetirima-dushi.html", "text": "Силите за сигурност на Турция са задържали четирима души в югоизточната част на страната. Те са подозирани за фалшифициране на гласова на предсрочните президентски и парламентарни избори, пише  Daily Sabah.\r\nЗаподозрените са задържани на избирателен участък в град Суруч в провинция Шанлъурфа. В момента полицията разследва възможно фалшифициране на гласове от тяхна страна.\r\nПо-рано в неделя в страната са задържани 10 граждани на Франция, Германия и Италия, които може да са извършили намеса на гласуването. Те са се представяли като наблюдатели от ОССЕ. Не се съобщава какви цели са преследвали. Виктор Турмаков", "date": "2018.06.24", "title": "Daily Sabah: В Турция по подозрение за фалшифициране на гласове на изборите са задържани четирима души"}
{"url": "http://www.focus-news.net/news/2018/06/24/2537649/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-19-simitli-gotse-delchev.html", "text": "Интензивен е трафикът по автомагистрала „Струма“, главен път Е-79 и второкласен път-19 Симитли – Гоце Делчев. Това съобщиха за Радио „Фокус“ – Пирин от Областно пътно управление – Благоевград. През деня не са регистрирани тежки пътни инциденти в областта. Няма ремонтни дейности по първокласната, второкласната и третокласната пътна мрежа в областта, заради които да са въведени ограничения за движението. Повишена опасност от падащи камъни има в Кресненското дефиле и по второкласен път-19 Симитли – Гоце Делчев.\r\nЛивия НИНОВА", "date": "2018.06.24", "title": "Благоевград: Интензивен е трафикът по автомагистрала „Струма“, главен път Е-79 и второкласен път-19 Симитли – Гоце Делчев"}
{"url": "http://www.focus-news.net/news/2018/06/24/2537652/veliko-tarnovo-ogranicheno-e-dvizhenieto-na-avtomobili-nad-35-tona-na-pat-cheshma-kesarevo-poradi-losho-eksploatatsionno-sastoyanie-na-patya.html", "text": "Добри са условията за пътуване на територията на областта. Пътните настилки са сухи, а времето е предимно облачно, но без валежи. Движението към този час не е интензивно. Затворен за движение е пътят Велико Търново - село Шемшево през Западна промишлена зона заради влошено състояние на мостово съоръжение. Това съобщиха за Радио „Фокус” – Велико Търново от Агенция „Пътна инфраструктура“. Обходният маршрут за селата Шемшево, Буковец и Керека се извършва по гл. път I-4 през село Леденик. Полицейски патрули следят за правилното протичане на движението на входовете и изходите на Велико Търново. Ограничено е движението на автомобили над 3.5 тона на път Чешма - Кесарево поради лошо експлоатационно състояние на пътя. Срокът на организацията на движение е до 31 декември. От „Пъна полиция“ припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево - Велико Търново при км 116+650 м вляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м вдясно, до складовата база в землището на село Шереметя.\r\nЛуиза ТРАНЧЕВА", "date": "2018.06.24", "title": "Велико Търново: Ограничено е движението на автомобили над 3.5 тона на път Чешма - Кесарево поради лошо експлоатационно състояние на пътя"}
{"url": "http://www.focus-news.net/news/2018/06/24/2537643/reuters-liderite-na-es-obsazhdat-migratsiyata-po-vreme-na-mini-sreshta-na-visoko-ravnishte-v-bryuksel.html", "text": "Лидерите на 16 от страните членки на ЕС се е събрала в Брюксел, за да обсъдят общите действия по предоставянето на убежището и миграцията, предава  Reuters.\r\n„Днешните обсъждания ще са посветени на защитата на външните граници и как да намалим нелегалната миграция в Европа. Ще има обсъждане на вторичната миграция, как да открием баланс“, заяви германският канцлер Ангела Меркел по време на пристигането си. Тя уточни, че днешната мини среща на високо равнище е от съвещателен и работен характер. \r\nНа свой ред министър-председателят на Испания Педро Санчес заяви, че страната му иска ЕС да постигне обща реакция за глобалното предизвикателство на миграцията и да се открие по-добър начин за контролиране на мигрантските потоци през Западно Средиземно море. Виктор Турмаков", "date": "2018.06.24", "title": "Reuters: Лидерите на ЕС обсъждат миграцията по време на мини среща на високо равнище в Брюксел"}
{"url": "http://www.focus-news.net/news/2018/06/24/2537653/prof-plamen-pavlov-istorik-tsar-ivan-asen-ii-vodi-mnogo-vnimatelna-no-i-mnogo-smela-politika.html", "text": "Иван Асен II, поучен от своя драматичен живот и перипетите в младостта си води много внимателна политика, но и много смела. Това каза историкът проф. Пламен Павлов в интервю за Агенция „Фокус“ по повод годишнината от смъртта на цар Иван Асен II. „Има една погрешна представа в нашата традиция, че Иван Асен II е един миролюбив човек, че той разчита главно на дипломацията, че много рядко вдига оръжие. Това не е така, тъй като дипломацията е по-добрият начин да се постигат определени цели, но без силна армия и без решителна политика, дипломацията няма как да доведе до добри резултати“, каза още той. „Това прословуто миролюбие на Иван Асен II, за което често се говори в романите, е съчетано с много силна армия и много решителни действия. Той изгражда е една мощна държава, с засилваща се икономика, със силна армия, с подем в културата. Наследството на Иван Асен II гарантира оцеляването и съхраняването на българската държава като значим фактор на Балканите“, каза още историкът Пламен Павлов.\r\nЦветелин ДИМИТРОВ", "date": "2018.06.24", "title": "Проф. Пламен Павлов, историк: Цар Иван Асен II води много внимателна, но и много смела политика"}
{"url": "http://www.focus-news.net/news/2018/06/24/2537654/georgi-georgiev-kmet-na-obshtina-tundzha-ovladyan-e-pozharat-v-park-bakadzhika.html", "text": "Овладян е пожарът в парк „Бакаджика“. Това каза за Агенция „Фокус“ кметът на Община Тунджа Георги Георгиев. „Засегнатите площи от пожара на бившето сечище са около 30 дка. В момента на мястото има дежурен противопожарен автомобил, който охранява района. Причините за възникване на пожара предстоят да бъдат изяснени“, допълни той. \r\nЦветелин ДИМИТРОВ", "date": "2018.06.24", "title": "Георги Георгиев, кмет на Община Тунджа: Овладян е пожарът в парк „Бакаджика“"}
{"url": "http://www.focus-news.net/news/2018/06/24/2537657/holidey-chekkom-za-seks-na-plazh-v-harvatiya-poluchavate-globa-do-150-evro-i-30-dni-arest.html", "text": "Ако правите секс на плаж в Хърватия, ще получите глоба до 150 евро и 30 дни арест, съобщава авторитетния сайт за резервации Холидей чек.ком. Според портала, който оценява природните дадености и качествата на хотелите, голям риск заплашва тези, които искат да правят любов на плажа или да се пекат топлес. \r\nВ материала се казва, че ако мислите, че на Хърватия или Испания е позволено всичко – много се лъжете – и в двете страни сексът е строго забранен. В Хърватия може да получите до 30 дни глоба. Докато в Майорка глобите стигат до 1 000 евро. Не по-малко строги са правилата в Дубай, където сексът е оценен на затвор до 3 месеца, а след това „грешниците“ се изгонват от страната. Малко по-либерални са правилата при топлес припичането. Когато става въпрос за него, на някои гръцки плажове подобни действия се толерират, предава Радио „Фокус“ в рубриката „Балкански туристически часовник“. В Испания – топлесът се смята за съвсем нормална проява. В Хърватия не само е разрешен, но и нудизмът при това на много смесени плажове. Същото се отнася за Дания и Франция, за разлика от ред пуритански правила на строго охранявани плажове в Египет и Тунис.", "date": "2018.06.24", "title": "Холидей чек.ком: За секс на плаж в Хърватия получавате глоба до 150 евро и 30 дни арест"}
{"url": "http://www.focus-news.net/news/2018/06/24/2537656/pregled-na-mezhdunarodnite-novini-do-18-chasa-agentsiya-fokus.html", "text": "Белгийският министър-председател Шарл Мишел заяви, че страните членки на ЕС трябва в името на спасяването на свободата на придвижване в Шенгенската зона да осигурят строг и реален контрол по външните граници.\r\n„Имаме няколко приоритета. На първо място, ако желаем да запазим свободното придвижване в Шенгенската зона, то трябва да съблюдаваме строг и реален контрол над външните граници“, заяви Мишел пред журналисти преди началото на мини срещата на високо равнище на страните от ЕС, посветена на миграцията, която се провежда в Брюксел.\r\n„Вторият приоритет е да погледнем същността на въпроса за определянето на параметрите за ориентация или точките на приема, как да съответстват с правните норми“, допълни той и и изрази надежда, че преговорите на срещата ще бъдат „полезни“. \r\n***След тримесечна пауза, в неделя, в Брюксел, ще се срещнат президентите на Сърбия и Косово Александър Вучич и Хашим Тачи, за да продължат техническия диалог Белград – Прищина, но имайки предвид изявленията от двете страни преди преговорите, няма поводи за оптимизъм за постигане на напредък в разговорите, провеждани при посредничеството на Европейския съюз.\r\nНа срещата, посветена на „отворените въпроси като формирането на Общност на сръбските общини, енергетиката и отварянето на моста в Косовска Митровица“ ще присъства Върховният представител на Европейския съюз за външните работи и политиката на сигурност Федерика Могерини.\r\nОт последните технически преговори в средата на март не е постигнат никакъв напредък, отбелязва медията, а в същото време търканията между двете страни и взаимните обвинения за липса на желание за компромис се увеличават.\r\nВ навечерието на срещата Вучич заяви, че Прищина, под влияние на западните си ментори, не иска компромисно решение, докато Косово иска преговорите да завършат с правно обвързващо споразумение, което би означавало Белград да признае независимостта на Прищина в сегашните й граници без никакви отстъпки за сръбската страна.\r\nКосовските представители настояват първо да се преговаря за енергетиката, а чак след това за формиране на Общност на сръбските общини, което бе договорено през април 2013 година.\r\nФедерика Могерини ще има отделни срещи с двамата президенти.\r\n*** Постоянният представител на Русия в ЕС Владимир Чижов в интервю пред гръцки медии заяви, че се надява решението на спора за името между Атина и Скопие да допринесе за стабилността в региона, но допълни, че приемането на Македония в НАТО ще бъде „грешка с последствия“.\r\nДипломатът заяви, че всяка страна има право да взема решения и да прави свои собствени грешки. „Но има грешки които имат последствия“, заяви Чижов, отговаряйки на въпрос какво е руското отношение към евентуалното присъединяване на Македония към НАТО. Същевременно той не пожела да коментира процеса за промяна на конституцията на Македония и допълни, че се надява спорът за името да се реши на двустранно равнище и без външна намеса.\r\n„Този договор, надяваме се, ще засили стабилността на Балканите и сътрудничеството между двете страни, но не трябва да се разглежда като оправдание за бърз достъп на  Македония във военния съюз“,  заяви руският дипломат. Според него Русия не се противопоставя на разширяването на ЕС, като има предвид, че всяка страна има право да взема свои собствени решения, но има малко по-различна позиция по отношение на Алианса.\r\n„Разширяването на НАТО е нещо различно. По същество това е опит за борба със заплахите и предизвикателствата в XXI-ви век със средства и механизми на ХХ век“, убеден е Чижов.\r\n*** НАТО е готова да окаже помощ на либийското правителство в укрепването на институтите на националната сигурност, включително с цел разрешаване на миграционните проблеми. Това заяви генералният секретар на Алианса Йенс Столтенберг.\r\n„НАТО е готово да окаже помощ на Либия в създаването на собствени институти за сигурност при осъществяването на строг контрол от страна на нейното правителство, в координация с ЕС и съгласно резолюциите на Съвета за сигурност на ООН, както и на основата на двустранното сътрудничество. Експерти от Алианса поддържат постоянен контакт с либийските власти. Ние бихме приветствали приноса на Италия в тази работа, но решението за това трябва да бъде взето от италианското правителство“, заяви Столтенберг.\r\nПри това той подчерта, че „не може да има военен подход към разрешаването на миграционния проблем“,. „Но НАТО може да помогне за това, проблемът да стане по-малко остър“, заяви генералният секретар, като напомни мисията на Алианса в Егейско море, проведена съвместно с Гърция, Турция и европейската агенция Frontex, която трябва да предотврати незаконното пренасяне на хора.\r\nСпоред думите на Столтенберг, на срещата на върха на страните от Северноатлантическия алианс ще бъде взето решение за стартиране на нова мисия за подготовка на сътрудници на службите за сигурност на Ирак. „Тя ще помогне в борбата с тероризма и за предотвратяване на завръщането на терористическата организация „Ислямска държава““, добави той. Генералният секретар съобщи също, че НАТО се готви да открие два нови командни центъра „за подобряване на способностите за бързо реагиране“, както и да подпише съвместно заявление за укрепването на сътрудничеството с Европейския съюз.\r\nГоляма част от мигрантите, преимуществено от африканските страни, се стичат на територията на либийските фракции, отктъдето се опитват да пресекат Сицилийския пролив и да се доберат до Европа. Незаконния превоз на хора стана многомилионен бизнес за престъпни картели и различни други организации.\r\n*** Разногласията в Европейския съюз по миграционния проблем заплашват да създадат разкол в Съюза и закриване на границите. Такова мнение изрази министърът на външните работи на Италия Енцо Моаевро-Миланези.\r\n„ЕС се превърна в архипелаг с множество острови. Значително намаля способността за постигане на компромисни решения и истинско сътрудничество. Има висок риск от разкол. Сегашните разногласия и трудността да се стигне до решение да се работи заедно имат разединителен ефект и то много по-силен от този покрай финасовата криза в Съюза през 2012 година“, смята италианският дипломат.\r\nМоаверо-Миланези повтори позицията, изказвана и по-рано от италианските власти, за отмяна на Дълбинското споразумение, хвърлящо отговорността за пристигащите мигранти върху страната, която ги е приела и подслонила първоначално, Освен това Рим предлага създаване на центрове за мигранти в страните, от където те тръгват, както и в транзитните държави (в Африка), където да се прави оценка дали заслужават статут на бежанци в Европа. Министърът напомни, че 93% от пристигащите в Италия са икономически мигранти и не попадат под статута бежанци.\r\nИталианският дипломат коментира и предложението на френския държавен глава Еманюел Макрон за създаване на „закрити европейски центрове“. Според неговите думи, за „такива лагери“ може да се говори, ако те бъдат разпределени из всички държави от Съюза, а не те да бъдат концентрирани в Италия, която, благодарение на своето географско положение, е станала страната, където пристигат основната маса от мигрантите.\r\n***  Избирателните секции за парламентарните и президентските избори в Турция закриха врати в 17 часа местно време (съвпада с българското).\r\nВ момента избирателните комисии във всичките 81 провинции на страната са започнали да броят бюлетините, пуснати в над 180 хил. избирателни секции по цялата държава.\r\nГласуването в дипломатическите мисии на Турция в чужбина , започнали на 7 юни, също са приключили.", "date": "2018.06.24", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/06/24/2537650/rumyana-hadzhieva-etnograf-v-golyama-chast-ot-petrichkite-sela-na-enyovden-se-izpalnyava-obichayat-provirane-prez-dreno.html", "text": "В голяма част от петричните села на Еньовден се изпълнява обичаят „Провиране през дрено“. Това каза за Радио „Фокус“ – Пирин Румяна Хаджиева, етнограф в Регионален исторически музей – Благоевград. За този обичай е характерно, че с червен вълнен конец се връзват двата края на клонките на две съседни дренови дръвчета и през образувания проход жени, моми и деца се провират за здраве. „При нас не се прави и характерния за другите краища на България обичай „Еньова буля“, но това, което обединява празника в цялата страна, е почитта към Слънцето и децата на Слънцето – цветята и билките, които в този ден имат особено голяма и магическа сила“, каза още Хаджиева. Тя уточни, че обичаят „Еньова буля“ е по-популярен в Тракия, както и сред тракийските преселници в Добруджа, като на този всички моми се събират в една къща и там обличат като булка едно 5 - 6 годишно момиченце, което трябва да има живи родители. Забулват детето с червено було, поставят на главата му венец от еньовче и други цветя и с детето на рамо обикалят цялото село. „По време на ритуалната обиколка девойките пеят специални обредни песни, а детето-булка размахва дългите ръкави на ризата, в която е облечено. След обиколката отвеждат Еньовата буля в същата къща, където са я стъкмили. Там започва вторият основен обреден компонент – напяването на китките и пръстените на момите. На следващия ден Еньовата буля започва да изважда една по една китките, а момите припяват за всяка една от тях, като наричат за какъв момък ще се омъжи съответната девойка. В отделните припевки се описва физическият облик на ергена, неговото имотно състояние и професията му“, допълни Хаджиева. Накрая момите измиват Еньовата буля с водата от котлето, обличат я с нови дрешки и я връщат на майка ѝ.\r\nЛивия НИНОВА", "date": "2018.06.24", "title": "Румяна Хаджиева, етнограф: В голяма част от петричките села на Еньовден се изпълнява обичаят „Провиране през дрено“"}
{"url": "http://www.focus-news.net/news/2018/06/24/2537647/rumyana-hadzhieva-etnograf-enyovcheto-e-nay-vazhnata-bilka-v-enyovdenskiya-venets-zashtoto-narodat-vyarva-che-ot-neya-byagat-noshtnite-demonichni-sashtestva.html", "text": "Еньовчето е най-важната билка в Еньовденския венец, защото народът вярва, че от нея бягат нощните демонични същества. Това каза за Радио „Фокус“ – Пирин Румяна Хаджиева, етнограф в Регионален исторически музей – Благоевград. По думите ѝ еньовчето улеснява раждането. „Слагат го в коритото, в което къпят бебето, във водата, в която си мият косите, връзват го на кръст при жетва. В Еньовденския венец участват още и вратига, кумонига, синчец, звъника, гръмотрън, самодивска ягода, вълчи ябълки и много други. Промяната на слънчевия път бележи опасността от появата на стихии, затова на този ден е строго забранено да се работи, тъй като това е една предпазна мярка от гръм и градушки“, каза още Хаджиева. Тя добави, че култът към Слънцето прозира и в друга обредна практика на Еньовден – да се прескача огън за здраве и против бълхи, като се прави и на Сирница. „Еньовден е един прекрасен летен празник на Слънцето, на билките и на младостта. Празнуван е от всички славянки, прибалтийски, но и от някои скандинавски народи. Днес той се възприема и пресъздава като част от българското нематериално културно наследство“, коментира Хаджиева.\r\nЛивия НИНОВА", "date": "2018.06.24", "title": "Румяна Хаджиева, етнограф: Еньовчето е най-важната билка в Еньовденския венец, защото народът вярва, че от нея бягат нощните демонични същества"}
{"url": "http://www.focus-news.net/news/2018/06/24/2537661/svetla-baryakova-muzeen-kompleks-bansko-programata-za-kulturni-vecheri-traditsii-i-izkustvo-zapochva-na-6-yuli.html", "text": "Програмата за Културни вечери „Традиции и изкуство“ започва на 6 юли. Това каза за Радио „Фокус“-Пирин Светла Барякова, директор на Музеен комплекс-Банско. По думите й първото занимание ще бъде демонстрация на тъкане на разбой в музей „Велянова къща“. Тя допълни, че след това на 7 юли ще бъде демонстрирано пресукване, а на 13 юли – плетене на шушони и демонстрация на българска бродерия. Барякова уточни, че демонстрациите на бански занаяти ще продължат всеки петък и събота до 8 септември, като в заниманията са включени и предене, дърворезба, плетена на кука игла, бродиране на старинни бодове и изработка на бушлета. Директорът на Музеен комплекс-Банско допълни, че от понеделник до петък всяка седмица ще бъдат провеждани образователни интерактивни игри „Деца в музея“ от 09,00 до 13,00 часа; както и уроци по тамбура, гайда и пеене в Читалище „Никола Вапцаров“ от 10,00 до 18,00 часа. Тя добави, че всеки понеделник и всяка среда всички желаещи могат да посетят и урок по народни танци, отново в читалището от 17,00 до 18,00 часа, а всеки четвъртък от 18,00 часа ще се провежда Панорама на филми за Банско. Светла Барякова каза още, че през целия период в Посетителския информационен център ще има различни изложби, сред които: „Вик от миналото“ с българска бродерия и приложно плетиво от Мария Тодева; Изложба-гоблени от Райна Везелова; Изложба на икони, живопис и дърворезба от отец Костадин Калайджиев; Изложба абстрактно изкуство от Мариана Стефанова; Изложба дърворезба и пластика от Крум Даутев; Изложба на бански носии от Райна Барякова и други.\r\nНатали СТЕФАНОВА", "date": "2018.06.24", "title": "Светла Барякова, Музеен комплекс-Банско: Програмата за Културни вечери „Традиции и изкуство“ започва на 6 юли"}
{"url": "http://www.focus-news.net/news/2018/06/24/2537651/tass-balgarskiyat-ministar-predsedatel-prizova-es-da-zakrie-granitsite-i-da-priema-migranti-edinstveno-na-granichnite-kontrolno-propuskatelni-punktove.html", "text": "Българският министър-председател Бойко Борисов на пристигане на неформалната среща на високо равнище на 16 страни от ЕС, свикана от Европейската комисия в Брюксел за обсъждане на миграционната криза, заяви, че Съюзът трябва да закрие своите външни граници, да осигури преместването на мигрантите единствено през граничните КПП и да води активна работа с третите държави, които могат да приемат бежанци, предава  ТАСС.\r\n„В качеството си на председатели на Съвета на ЕС ще настояваме на търсене на съгласие между всички страни членки на ЕС по миграционната тема. България, като страна, намираща се на предна линия заедно с Гърция, Италия и Испания , не може да се съгласи с предложението да се връщат мигрантите, които вече се намират в Европа, в държавите, където са регистрирани за първи път. Това би усложнило ситуацията и би наложили над тези страни двойна отговорност – и да защитават външната граница на ЕС, и да се грижат за бежанците, намиращи се на тяхна територия“, заяви той.\r\nБорисов подчерта, че България показва добри резултати по защитата на външната граница на ЕС и това се способства от успешната работа на пограничната полиция и агенция Фронтекс, а също така и от споразумението с Турция, която задържа мигрантите на своя територия. Виктор Турмаков", "date": "2018.06.24", "title": "ТАСС: Българският министър-председател призова ЕС да закрие границите и да приема мигранти единствено на граничните контролно-пропускателни пунктове"}
{"url": "http://www.focus-news.net/news/2018/06/24/2537659/aktsenti-v-sutreshniya-blok-dobro-utro-balgariya-po-radio-fokus-na-25-yuni.html", "text": "Юлското утро наближава, а с него нараства желанието за посрещането на изгрева на 1 юли. Джулай Морнинг - израз на свободния дух или просто мода? Защо българите очакват и празнуват този ден? Гости в ефира на „Добро утро, България“ на Радио „Фокус“ ще бъдат кметът на Каварна Нина Ставрева и кметът на Тутракан д-р Димитър Стефанов, които ще ни разкажат повече за подготвените програми.\r\nЛидерите на ЕС обсъдиха миграцията по време на мини среща на високо равнище в Брюксел. Как Европейският съюз би могъл да се справи с този проблем? Защо темата срещна разминаване в отношенията между страните и „раздели“ Европа? Темата ще коментираме с политическия анализатор проф. Михаил Константинов.\r\nИсторически избори се проведоха в Турция. Какво следва в политически и икономически аспект? Как ситуацията ще повлияе на България? Отговорите на тези и още въпроси ще потърсим от Георги Димов, бивш генерален консул на България в Одрин.\r\nБлагоевград е домакин на VI поредно издание на детски театрален фестивал „Талантино“. Подробности ще научим от интервюто на Лора Калчева от Радио „Фокус“ – Пирин с Бранимир Митов, директор на Драматичен театър „Проф. Енчо Халачев“ – Благоевград.\r\nЗапочнете деня информирани! Тези и още теми в „Добро утро, България“ от 6.00 до 10.00 часа с водещ Йоланда Пелова.", "date": "2018.06.24", "title": "Акценти в сутрешния блок „Добро утро, България“ по Радио „Фокус\" на 25 юни"}
{"url": "http://www.focus-news.net/news/2018/06/24/2537662/predstoyashti-sabitiya-v-stranata-za-25-yuni-agentsiya-fokus.html", "text": "***\r\nОт 14.00 часа на „Дондуков“ 2 президентът Румен Радев ще удостои с държавни отличия дейци на културата и изкуството.\r\n***\r\nОт 14.00 часа в Националния дворец на културата министър-председателят Бойко Борисов и българският комисар по цифрова икономика и общество Мария Габриел ще открият Цифрова асамблея 2018 #DA.18eu. От 15.10 часа е предвидена пресконференция на министър-председателя Бойко Борисов и комисаря Мария Габриел.  \r\n***\r\nНа 25 и 26 юни София ще бъде домакин на Годишната среща на Европейската съдебна мрежа по граждански и търговски дела.\r\n***\r\nНа 25 и 26 юни в хотел „Рамада“ ще заседава Дирекционният и Изпълнителен комитет на Европейската конфедерация на профсъюзите /ЕКП/.\r\n***\r\nОт 09.00 часа в хотел „Хилтън“ ще се проведе конференция на тема „По-добро сътрудничество, по-добри данни“. Организатори на събитието са Националният статистически институт (НСИ) и Евростат.\r\n***\r\nОт 10.00 часа в Националния пресклуб  на БТА  ще бъде представено изследването „Народът срещу социалните помощи“ на Сдружение „Колектив за обществени интервенции“ и сдружение „Солидарна България“ с автор икономистът Ваня Григорова. \r\n***\r\nОт 10.00 до 12.00 часа в зала „Проф. Марин Дринов“ на Българската академия на науките (Голям салон, ул. „15-ти ноември“ 1), учените от Института по електрохимия и енергийни системи „Акад. Евгени Будевски“ (ИЕЕС) ще представят пред българската общественост научната си дейност, която развиват под мотото „Чиста енергия!”. \r\nОт 14.00 до 16.30 часа вратите на ИЕЕС (ул. „Акад. Георги Бончев“, блок 10) ще бъдат отворени за посещение и запознаване с апаратурата в института и настоящите иновативни разработки.\r\n***\r\nОт 10.00 до 13.00 часа ще се проведе протест на автобусни и товарни превозвачи срещу внесения законопроект за Българска автомобилна камара. Протестът е под надслов „Обединени срещу приватизацията на бранша“. На площада пред храм-паметник „Св. Александър Невски“ и по продължението на бул. „Цариградско шосе“ от страната на хотел „Плиска“ до разклона за ж.к. „Дружба“ – ще бъдат разположени автобуси. Преди разклона за ж.к. „Дружба“ покрай двореца „Врана“ и по автомагистрала Тракия до комплекс „Черната котка“ ще бъдат разположени пътни камиони. В 11.00 часа шествието ще потегли от площада пред храм-паметника „Александър Невски“ и ще премине през бул. „Цар Освободител“ и бул. „Мария Луиза“ до Централна автогара София. Автобусите ситуирани по бул. „Цариградско шосе“ ще потеглят в 10.50 часа през „Орлов мост“ и бул. „Цар Освободител“ до пл. „Народно Събрание“, където ще се присъединят към първия поток. Товарните автомобили ще продължат по бул. „Цариградско шосе“ до кръговото при Площад на авиацията, където ще приключат шествието си.\r\n***\r\nОт 10.00 часа в Националния пресклуб на БТА ще бъде представено изследването „Народът срещу социалните помощи“ на Сдружение „Колектив за обществени интервенции“ и сдружение „Солидарна България“ с автор икономиста Ваня Григорова.\r\n***\r\nОт 11.00 часа в Националния пресклуб на БТА ще се състои пресконференция по повод отбелязване на 28 години от възстановяването на Съюза на военноинвалидите и военнопострадалите (1990 г.) на тема „Военния, обществения, здравния, социалния и трудов статус на тези заслужили за род и родина български граждани в днешното време и законодателни инциативи за подобряването на състоянието им”.\r\n***\r\nОт 12.00 часа в Националния пресклуб на БТА ще се състои съвместна пресконференция на ръководствата на Съюза на международните превозвачи /СМП/, Българската асоциация на сдруженията в автомобилния транспорт /БАСАТ/ и Конфедерацията на работодателите и индустриалците в България /КРИБ/, които ще представят своите позиции и становище в подкрепа на обединението на транспортния бранш чрез Закон за Браншовата автомобилна камара.\r\n***\r\nОт 13.00 часа Висшето училище по застраховане и финанси (ВУЗФ) организира специална лятна бизнес академия за ученици между 10 и 12 клас, с която да им помогне да изберат правилната професионална посока за развитие. Академията ще се провежда цяла седмица - до 29 юни.\r\n***\r\nОт 13.30 часа в сградата на Комисията по енергийно и водно регулиране (КЕВР) ще се проведе открито заседание за обсъждане на доклад за утвърждаване на цени на „Булгаргаз“ ЕАД, по които общественият доставчик продава природен газ на крайните снабдители и на клиенти, присъединени към газопреносната мрежа за III тримесечие на 2018 г.\r\n***\r\nОт 18.00 часа в Изложбена галерия на СБХ, ще бъде представен проектът на Съюзът на българските художници „Живата изложба“. \r\n***\r\nОт 18.30 часа в „Червената къща” ще се проведе прожекция и дискусия на последния документален филм на режисьорката Адела Пеева „Да живее България”. \r\n***\r\nОт 19.30 часа в зала „България“ Маестро Петко Димитров и цигуларят Георги Вълчев ще представят Концерта за цигулка и оркестър от Сибелиус и Първа симфония от Рахманинов. Концертът е част от програмата на фестивала „Софийски музикални седмици“ и Календара на културните събития на Столична община. \r\n***\r\nОт 20.00 часа на лятната естрада на читалище „Витоша” в кв. „Павлово“ ще се проведе творческа вечер на всички участващи в XXII Международен фолклорен фестивал „Витоша - 2018“.\r\n***\r\nОт 11.00 часа заместник-министърът на икономиката Александър Манолев ще участва в среща с бизнеса и научните среди в Благоевград за представяне на новите възможности за кандидатстване по Националния иновационен фонд, която ще се проведе в зала „22 Септември“.\r\n***\r\nОт 19.00 часа в Младежкия дом официално ще бъде открито шестото поредно издание на детски театрален фестивал „Талантино“.  \r\n***\r\nОт 11.00 часа в Заседателната зала на Община Бургас ще се проведе пресконференция по повод предстоящите музикално-поетични вечери „Памет за Емил Чакъров”, Бургаски музикални празници „Емил Чакъров“ 2018 и 70-годишнината от рождението на Маестрото. Подробности за събитията ще дадат зам.-кметът Йорданка Ананиева, директорът на Държавна опера – Бургас Александър Текелиев и журналистът и телевизионен водещ Георги Тошев.\r\n***\r\nОт 11.00 часа народният представител от ПГ на „БСП за България“ Александър Паунов ще се срещне с граждани в централата на партията на ул. „Македония” 33. От 13.00 часа на същото място започва срещата с Иван Иванов.\r\n***\r\nОт 11.00 часа в зала „Пресцентър“ ще се състои пресконференция във връзка с Пети Черноморски форум на винопроизводството 2018 (ЧФВ), който ще се състои от 27 до 29 юни т.г. в курорта „Златни пясъци\".\r\n***\r\nОт 19.00 часа в Градската художествена галерия ще се състои концерт на клавирно дуо Йорданова-Кюркчиев, които ще представят пред публиката произведения от Моцарт, Регер, Стравински. Събитието е част от програмата на музикалното „Варненско лято“ 2018.\r\n*** \r\nОт 10.30 часа в ДГ „Пролет“ деца от програмата „Помощник на библиотекаря” ще четат „Приказка без край” . \r\n*** \r\nОт 11.00 часа  в „Болярка ВТ“ ще се състои среща, част от Националната бирена академия, организирана от Съюза на пивоварите в България.\r\n***\r\nОт 11.00 часа в зала 302 на община Велико Търново ще се проведе пресконференция по повод предстоящия Европейски младежки шампионат по спортно ориентиране.\r\n***\r\nОт 16.00 до 17.30 часа в офиса на ГЕРБ – Враца, бул. „Демокрация\" №2, народният представител инж. Петя Аврамова ще има приемен ден. \r\n***\r\nОт 10.30 часа в Младежкия център ще бъде открита изложба „Деца, изкуство и спорт срещу дрогата“. \r\n***\r\nОт 19.00 часа в Драматичен театър „И. Йовков“ ще се състои спектакъл „Лъжата“ на Продуцентска къща „Вива Арте“. \r\n***\r\nОт  10.00 часа в Цар Симеоновата градина ще се състои откриването на Лятна детска читалня на открито, организирана от Детския отдел на библиотека „Иван Вазов“. \r\n***\r\nОт  16.30 часа в Конферентната зала на Народна библиотека „Иван Вазов“ ще се състоят премиерите на две книги - Иван Гранитски ще представи новата си стихосбирка „Стрелата на времето“, а Боян Ангелов - „Сянката на хоругвите“.\r\n***\r\nОт  18.00 часа в Конферентната зала на Народна библиотека „Иван Вазов“ ще бъде представена новата книга на Тоня Трайкова „Тихата светлина в процепа под вратата.\r\n***\r\nОт 09.30 до 16.30 часа общинските съветници Христо Котов и Димитър Павлов ще приемат граждани в партийния офис на ул. „Цар Освободител“ № 17.\r\n***\r\nОт 10.30 часа на тренировъчния терен на спортен комплекс „Берое“ официално ще бъде даден старта на „Ювентус джуниър камп“ – второто издание на лицензирания тренировъчен лагер на италианския футболен клуб „Ювентус“.\r\n***\r\nОт 10.00 часа в детския отдел на на библиотека „Родина“ ще се проведе лятна детска академия и творческо ателие.\r\n***\r\nОт 18.00 часа в къщата музей „Гео Милев“ ще се проведе творческа вечер, по повод 75 години на писателя Йордан Атанасов и премиера на новата му стихосбирка „Необясним захлас“. С участието на писателите Иван Енчев, Пламен Анакиев и проф. Румен Стоянов\r\n***\r\nОт 10.00 часа народният представител от ПП ГЕРБ Десислава Костадинова ще се срещне с жители в клуба на партията.", "date": "2018.06.24", "title": "Предстоящи събития в страната за 25 юни (Агенция „Фокус“)"}
{"url": "http://www.focus-news.net/news/2018/06/24/2537648/kurir-makedoniya-hashim-tachi-ochakva-sporazumenie-mezhdu-kosovo-i-sarbiya-do-mart-2019-godina.html", "text": "Косовският президент Хашим Тачи обяви, че очаква споразумението между Сърбия и Косово да бъде постигнато не по-късно от март 2019 г., предава македонската електронна медия  „Курир“.\r\nТачи и сръбският президент Александър Вучич проведоха отделни срещи  с върховния представител на Европейския съюз по въпросите на външните работи и политиката на сигурност Федерика Могерини, преди съвместната им лична среща, насрочена за по-късно днес. Тачи  изрази своята надежда, че след по-малко от година ще има споразумение за статута на Косово и за другите открити въпроси.\r\n„Нормализирането на отношенията е единственият сигурен път и трябва да се основава на признаването на независимостта на Косово, както и на пълното зачитане на правата на сърбите“, заяви Тачи. Виктор Турмаков", "date": "2018.06.24", "title": "„Курир“ (Македония): Хашим Тачи очаква споразумение между Косово и Сърбия до март 2019 година"}
{"url": "http://www.focus-news.net/news/2018/06/24/2537660/reuters-italiya-predlaga-stranite-ot-es-ili-da-priemat-chast-ot-ikonomicheskite-migranti-ili-evropeyskite-sredstva-za-tyah-da-bada-namaleni.html", "text": "Италия иска всички страни от ЕС да приемат част от икономическите мигранти, влизащи в Съюза или да получават по-малко европейски средства. Това е част от италианското предложение, представено от неформалната мини среща на високо равнище на ЕС в Брюксел, предава  Reuters.\r\nДокументът, който ще бъде представен на 15-те други европейски лидери, пристигнали в Брюксел да обсъдят миграцията, изброява 10 точки, за които Рим свята, че ще решат проблема.\r\n„Всяка страна установява входяща квота за икономическите мигранти. Това е принцип, който трябва да се уважава, а адекватни контрамерки ще се наложат за плащанията на държавите, които не приемат бежанци“, пише в документа.\r\nВ него се изяснява, че Италия иска промени в т.нар. Дъблински регулации, които установяват правилата за управление на мигрантите и бежанците, влизащи в ЕС. Според правилата страната, от където бежанците навлизат в ЕС е отговорна за тях.\r\n„Който пристига в Италия, пристига в Европа“, пише в предложението на Италия. Според нея ЕС трябва да има обща отговорност за спасените в морето. Призовава се за създаване на центрова за мигранти в другите страни от ЕС, посочвайки се, че те не трябва да се изграждат единствено в Италия и в Испания.  Виктор Турмаков", "date": "2018.06.24", "title": "Reuters: Италия предлага страните от ЕС или да приемат част от икономическите мигранти или европейските средства за тях да бъда намалени"}
{"url": "http://www.focus-news.net/news/2018/06/24/2537658/gerb-i-bsp-v-zadochen-spor-po-temite-za-sigurnostta-i-migrantite-v-navecherieto-na-vota-nedoverie-obzor.html", "text": "ГЕРБ и БСП в задочен спор по темите за сигурността и мигрантите   в навечерието на вота на недоверие. Мигрантите:\r\nВ телевизионно интервю в неделя лидерът на БСП Корнелия Нинова заяви, че премиерът Бойко Борисов е изключително притеснен, че е бил разкрит тайният смисъл на разговорите за мигрантите в Брюксел. Нинова коментира, че от Франция е дошла новината, че по време на срещата на върха в София са се водили разговори за подписване на двустранни споразумения, например между Германия и България, Германия и Гърция, за да се върнат тук мигрантите, които са минали за първи път през страната ни. Тя поясни, че ще повярва на премиера Борисов, че мисли за интересите на държавата, ако се върне от срещата в Брюксел и отмени тази част от стратегията за мигрантите на Министерския съвет, в която се казва, че страната ни гледа на тях като работна сила, която ще оправи икономиката и ще реши демографската криза.\r\nПо думите й досега Борисов „безрезервно е слушал Меркел и получавал потупване по рамото”. „Сега ли се сети, че има проблем? Звъни на Орбан в опит да вземе завоя, но този завой е много остър и може колата да излети от пътя”, допълни тя.\r\nВъв връзка с казаното от вицепремиера Красимир Каракачанов, че няма такива споразумения, Нинова заяви: „Такива споразумения няма и аз не казвам, че има, а че е имало разговори, което се потвърждава от изказвания на европейски лидери“.  \r\nНа извънреден брифинг в централата на ПП ГЕРБ вътрешният министър Валентин Радев заяви, че на срещата на европейските лидери в Брюксел по миграционните проблеми няма да има подписване на документи. Радев уточни, че се чуди откъде знае Корнелия Нинова за тайни преговори. „Нищо тайно няма, пазим държавата си\", каза Радев. Според ГЕРБ от БСП правят отчаян опит да се изведе истината за мигрантите извън контекста и да се опорочи. Той заподозря опозицията, че завижда и ревнува, защото по думите му ГЕРБ като управляваща партия се справят добре с проблема с мигрантите.\r\nНародният представител от ГЕРБ Данаил Кирилов коментира, че към момента бежанските лагери са празни. „Това е в резултат на политиката на кабинета в синхрон с европейските държави. Всичките тези реакции са заради завист и ревност от страна на опозицията, защото се справяме с мигрантския проблем“, допълни той.Сигурност:\r\n Нинова  обясни, че мотивите за вота на недоверие са много дълбоки и не са свързани само с бягството на затворника в Ловеч. Тя обвини ГЕРБ в това, че изтеглят държавата от сигурността и разкритикува управляващите, че не са изпълнили обещанието си за 6000 нови полицаи. \r\nВътрешният министър Валентин Радев коментира изказването на Нинова така: „За никакви 6000 полицаи не сме говорили, в управленската ни програма сме записали поне 1000 униформени и досега сме назначили 1700“. Според него е абсурдно и твърдението на Нинова, че ГЕРБ се оттегля от сигурността, тъй като още идвайки на власт управляващите са създали правила и са променили законодателството. „Ако искат да ни критикуват, да го правят, ще ни създават поводи да казваме какво сме направили. Към момента МВР е направило 3000 проверки. От 430 получени сигнала, 422 са за нарушение за обществения ред. Тази система работи“, каза още министър Радев.\r\nДеница КИТАНОВА", "date": "2018.06.24", "title": "ГЕРБ и БСП в задочен спор по темите за сигурността и мигрантите в навечерието на вота недоверие (ОБЗОР)"}
{"url": "http://www.focus-news.net/news/2018/06/24/2537655/anadolu-agency-izbiratelnite-sektsii-v-turtsiya-zatvoriha-vrati.html", "text": "Избирателните секции за парламентарните и президентските избори в Турция закриха врати в 17 часа местно време (съвпада с българското), предава   Anadolu Agency.\r\nВ момента избирателните комисии във всичките 81 провинции на страната са започнали да броят бюлетините, пуснати в над 180 хил. избирателни секции по цялата държава.\r\nГласуването в дипломатическите мисии на Турция в чужбина , започнали на 7 юни, също са приключили. Виктор Турмаков", "date": "2018.06.24", "title": "Anadolu Agency: Избирателните секции в Турция затвориха врати"}
{"url": "http://www.focus-news.net/news/2018/06/24/2537666/varna-6-patnotransportni-proizshestviya-sa-registrirani-v-grada-prez-denya.html", "text": "6 пътни произшествия са регистрирани във Варна през деня. Това съобщиха за Радио „Фокус” – Варна от „Пътна полиция”. На входно-изходните точки на града се извършват рутинни проверки от служителите на „Пътна полиция“, както и на по-натоварените булеварди. Служителите призовават водачите да бъдат внимателни и да шофират със съобразена скорост.\r\nМилена СТОЕВА", "date": "2018.06.24", "title": "Варна: 6 пътнотранспортни произшествия са регистрирани в града през деня"}
{"url": "http://www.focus-news.net/news/2018/06/24/2537664/yambol-likvidiran-e-pozharat-v-park-bakadzhika.html", "text": "Ликвидиран е пожарът в парк „Бакаджика“. Това съобщиха за Агенция „Фокус“ от ОДМВР-Ямбол. На място остава автомобил на „Горско стопанство“, който ще наблюдава да не възникват нови опасности от запалване. Пожарът е горял само във вътрешността на сечището, не са обхванати горски масиви.", "date": "2018.06.24", "title": "Ямбол: Ликвидиран е пожарът в парк „Бакаджика“"}
{"url": "http://www.focus-news.net/news/2018/06/24/2537670/blagorodna-vardeva-glaven-uchitel-detska-gradina-snezhanka-v-petrich-e-sazdadena-prez-1979-godina.html", "text": "Детска градина „Снежанка“ в Петрич е създадена през 1979 година. Това каза за Радио „Фокус“-Пирин Благородна Вардева, главен учител в детското учебно заведение. По думите й това е било първото обединено детско заведение в града с 4 градински и 2 яслени групи. Тя посочи, че в момента градината функционира с 4 градински и една яслена група. „Една от основните причини за това е демографският срив, но причините биха могли да бъдат и други. Най-напред ОДЗ 1 е било с име „Тодор Божиков“, като след промените прие името „Снежанка“, като от 1-2 години според националната политика няма вече ОДЗ, а всички детски заведения се водят детски градини. При нас децата са на целодневен режим на обучение и възпитание“, коментира главният учител. Вардева отбеляза, че в момента в детската градина има 136 деца, разделени средно по 26-27 деца в група по списъчен състав. „Имаме щастието да работим с директор, който е приел демократичния принцип на управление на детската градина, тоест всички важни неща за детската градина се решават на педагогически съвети. Ние работим изключително спокойно с г-жа Стефка Велева – всеки от нас може да бъде творец и да проявява своята фантазия. Организираме различни изяви за децата във и извън детската градина. Работим много добре и с родителите“, каза още тя.\r\nНатали СТЕФАНОВА", "date": "2018.06.24", "title": "Благородна Вардева, главен учител: Детска градина „Снежанка“ в Петрич е създадена през 1979 година"}
{"url": "http://www.focus-news.net/news/2018/06/24/2537671/predstoyashti-mezhdunarodni-sabitiya-za-25-yuni-agentsiya-fokus.html", "text": "Ще се проведе среща между външните министри на страните членки на ЕС.\r\n*** Световната туристическа организация ще проведе конференция.\r\n*** Британският принц Уилям ще посети Израел и Палестинската автономия.\r\n*** Европейският комисар по миграцията Димитрис Аврамополус е на посещение в Техеран.\r\n***", "date": "2018.06.24", "title": "Предстоящи международни събития за 25 юни (Агенция \"Фокус\")"}
{"url": "http://www.focus-news.net/news/2018/06/24/2537665/washington-post-liderite-na-es-podkrepyat-otkrivaneto-na-tsentrove-za-priem-na-migranti-v-afrika-i-na-balkanite.html", "text": "Няколко от лидерите на страните членки на ЕС подкрепиха плановете мигрантите, идващи към съюза да бъдат проверявани в Южна Африка и на Балканите, за да се види дали имат право на убежище. По време на спешна среща, посветена на миграцията в Брюксел, група от 16 страни, водени от Франция и Германия влязоха в спор който да бъде отговорен за мигрантите, пристигащи в Европа – най-вече в Италия, Испания и Гърция и доколко трябва да се помага от страна на другите държави членки, пише  Washington Post.\r\nПрезидентът на Франция Еманюел Макрон заяви, че „методът, който ще приемем, включва работа със старите на транзит и произход извън ЕС“. Той спомена Либия – основната страна, през която минават африканските мигранти към Европа, други страни от „черния континент“, както и Балканите.  Според него кризата с мигрантите е и „политическа,   през която в момента Европа и ЕС преминават“.\r\nМинистър-председателите на Дания, Белгия и Люксембург Ларс Льоке Расмусен, Шарл Мишел и Савие Бетел подкрепиха идеята усилията за справяне с миграцията да се насочат извън ЕС, макар и да посочиха необходимостта международното право да се спазва. \r\nГерманският канцлер Ангела Меркел, която се бори с домашна политическа криза с коалиционните си партньори, изрази надежда, че по време на срещата на високо равнище на ЕС в четвъртък ще се постигне задълбочено и обширно споразумение за справяне с мигрантите.  \r\nИталианският министър-председател Джузепе Конте представи план, който представлява „промяна в парадигмата“ как Европа се справя с миграцията. Той призова към изменения на правилата на ЕС, според които молбите за убежище на мигрантите се обработват от първата страна на Съюза, в която попаднат.\r\nКакто се случва винаги с миграционните въпроси в Европа, дори и срещата в Брюксел не бе приета от всички. Чешката република, Унгария, Полша и Словакия отказаха да участват на събирането в Брюксел и отказват да приемат каквито и да е мигранти. Виктор Турмаков", "date": "2018.06.24", "title": "Washington Post: Лидерите на ЕС подкрепят откриването на центрове за прием на мигранти в Африка и на Балканите"}
{"url": "http://www.focus-news.net/news/2018/06/24/2537675/nimh-utre-na-mesta-nad-planinskite-rayoni-v-zapadnata-chast-na-stranata-shte-prevali-i-pregarmi-maksimalnite-temperaturi-shte-sa-mezhdu-24-i-29.html", "text": "Атмосферното налягане ще бъде малко по-високо от средното за юни и ще остане без съществена промяна. През нощта над по-голямата част от страната ще е предимно ясно. Утре над западната половина от страната ще има временни увеличения на облачността и на места, главно в планинските райони ще превали и прегърми. Над Източна България ще преобладава слънчево време. Ще духа слаб до умерен вятър от изток-североизток. Максималните температури ще са между 24° и 29°, в София около 24°. Такава е прогнозата на Националния институт по метеорология и хидрология (НИМХ), съобщи за Агенция „Фокус“ дежурният синоптик Боряна Маркова.\r\nПо Черноморието ще бъде предимно слънчево с временни увеличения на облачността. Ще духа до умерен североизточен вятър. Максимални температури  по крайбрежието: 22-24°. Температурата на морската вода е 24-25°. Вълнението на морето ще бъде 2-3 бала.\r\nВ планините ще се развива купесто-дъдовна облачност и на места ще има краткотрайни валежи от дъжд и гръмотевици. Ще духа до умерен югоизточен вятър. Максималната температура на височина 1200 метра ще е около 16°, на 2000 метра – около 8°.  \r\nВъв вторник и сряда, под влияние на средиземноморски циклон, ще се създаде обстановка с валежи и гръмотевични бури. Има повишена вероятност валежите да са интензивни и значителни по количество. През първия ден ще духа умерен до силен вятър от изток-североизток, а през втория - вятърът ще се ориентира от запад-северозапад. Температурите ще бъдат доста по-ниски от обичайните; максималните в средата на седмицата ще са предимно между 20° и 25°, но в районите с по-интензивни и продължителни валежи ще остават под 20°. В четвъртък, главно в Източна България и планинските райони остават условията за интензивни валежи и гръмотевични бури.  Ще се задържи хладно за края на юни.", "date": "2018.06.24", "title": "НИМХ: Утре на места над планинските райони в западната част на страната ще превали и прегърми, максималните температури ще са между 24° и 29°"}
{"url": "http://www.focus-news.net/news/2018/06/24/2537669/premierat-boyko-borisov-balgariya-svarshi-mnogo-rabota-po-vreme-na-predsedatelstvoto-v-pridvizhvaneto-na-temata-za-migratsiyata.html", "text": "Самата среща аз повече я приемам като оперативна среща, защото на Европейския съвет ще вземем политическо решение, ще има повече политически изказвания. Не мен ми се иска да вземем оперативни решения, които може в следващите дни и седмици, месец да бъдат приведени в реалност. Това коментира пред журналисти премиерът Бойко Борисов по време на неформалната среща на лидерите на ЕС по темата \"Миграция\", предаде репортер на Агенция \"Фокус\".\r\nВсички до един заявиха, че България е свършила много работа по време на председателството си именно в придвижването на темата за миграцията и сме успели да намерим необходимите компромиси и върху това да се надгражда. Получих лични поздравления и от президента Макрон и от нови италиански премиер Конте, и от Алексис Ципрас и от много други колеги за това, че така построена като конструкция, темата \"миграция\" може да бъде решена и то в сравнително кратко време, коментира Борисов.\r\nПо думите му, ако всяка държава по външните граници на ЕС успее да направи това, което България е направила по отношение на миграцията, то проблемът с миграцията на външните граници ще бъде решен. Борисов заяви, че за това обаче са необходими няколко неща. Първото е да продължи финансирането - държавите, които са на първа линия да получат необходимото финансиране, за да могат и те на 100% да могат да гарантират, че повече няма да допуснат такава вълна да мине. \r\nВторото изключително важно са изнесените центрове извън Европа и тук да се възползваме от страните, които исторически имат по-добри връзки, за да се направят гъвкави споразумения и да се изградят необходимите убежища или центрове за сигурност извън ЕС, добави премиерът.\r\nДруго, по което имаме изключителна подкрепа, е споразумението с Турция. Много от държавите ме подкрепиха, че трябва на следващия Съвет да си платим парите и да продължим диалога с Турция, каза още Бойко Борисов .", "date": "2018.06.24", "title": "Премиерът Бойко Борисов: България свърши много работа по време на председателството в придвижването на темата за миграцията"}
{"url": "http://www.focus-news.net/news/2018/06/24/2537667/d-r-vladimir-yotov-bilkolechitel-v-balgariya-sa-poznati-obshto-770-vida-bilki-s-dokazan-efekt-varhu-mnogo-zabolyavaniya.html", "text": "Лечението с билки е много ефикасен и ползотворен за организма процес, затова техните лечебни свойства не бива да се подценяват, каза за Радио „Фокус“ – Пазарджик д-р Владимир Йотов, билколечител от Пазарджик. Събирането на билките е най-важния процес, като най-подходящият период за тяхното събиране е около Еньовден. Набраните билки е добре да бъдат изсушени на бял чаршаф, който е поставен на сенчесто място. Съхранението им след това трябва да става непременно в хартиени пликове. У нас са познати общо 770 вида билки, чиито лечебни свойства са показни за много заболявания.  В наши дни голяма част от лекарствените продукти се правят от билки. Важното за билките е, че те нямат никакви противопоказания.  За хората  над 55 –годишна възраст е добре да бъдат приемани билкови отвари профилактично против инфаркт и други сериозни заболявания, уточни д-р Йотов. Освен за лечение, билките могат да се използват и за различни козметични процедура, като за това имат доказан ефект още от древността, каза още специалистът.\r\nАлбена ЖИЛЕКОВА", "date": "2018.06.24", "title": "Д-р Владимир Йотов, билколечител: В България са познати общо 770 вида билки с доказан ефект върху много заболявания"}
{"url": "http://www.focus-news.net/news/2018/06/24/2537677/sashka-bizeranova-rim-vidin-na-enyovden-v-severozapada-zhenite-podrezhdat-v-krag-koshnitsite-s-nabranite-magicheski-rasteniya-i-igrayat-okolo-tyah-sklyucheno-horo-v-palno-malchanie.html", "text": "Еньовден е свързан с равноденствието и е много стар празник. Това каза в предаването „Чудесата на Северозапада“ на Радио „Фокус“ Сашка Бизеранова, етнограф в Регионален исторически музей - Видин. Тя посочи, че празниците, свързани със слънцестоенето, са по-стари в народния календар. „На този ден преди изгрев слънце жените от Северозапада берат билки. 77 са болестите и за всяка има цяр и билка,  само за половинката болест няма. Всъщност, и за нея има половин билка, но нея само посветени билкари могат да намерят в потайната доба на еньовденската нощ и да използват“, каза Сашка Безиранова. В Северозапада жените подреждат в кръг кошниците с набраните магически растения и играят около тях „сключено хоро” в пълно мълчание. От билките се правят еньовски китки и венци, вързани с червен конец, които през годината се използват за лекуване. Някъде китките са толкова, колкото са хората в семейството, наричат ги на тях и ги окачват из къщата и през годината ги ползват за лекуване. С тях кадят болните или ги окъпват с вода, в която са топили китките. С тревите и цветята, набрани на празника, се увива и голям Еньовски венец, през който всички се провират за здраве. Той също се запазва и се използва срещу болестите. \r\nАнна ЛОЗАНОВА", "date": "2018.06.24", "title": "Сашка Бизеранова, РИМ - Видин: На Еньовден в Северозапада жените подреждат в кръг кошниците с набраните магически растения и играят около тях „сключено хоро” в пълно мълчание"}
{"url": "http://www.focus-news.net/news/2018/06/24/2537672/telma-makedoniya-frantsiya-nyama-da-obyavi-pozitsiyata-si-v-podkrepa-na-makedoniya-predi-sreshtata-na-visoko-ravnishte-v-bryuksel.html", "text": "Дипломатическият натиск върху Франция да не блокира присъединяването на Македония към ЕС и НАТО все още не дава конкретни резултати. Дипломатически източници съобщават, че окончателното решение ще бъде съобщено от президента Еманюел Макрон по време на срещата на високо равнище на ЕС на 28 юни в Брюксел, предава скопският телевизионен канал   „Телма“.\r\nНа интернет страницата на Държавния департамент на САЩ се съобщава, че държавният секретар Майк Помпео е поискал от френския външен министър Жан-Ив льо Дриан, да подкрепи поканата от НАТО за присъединяване на Македония, както и за откриване на преговорите за членството на страната в ЕС.\r\nУниверситетският преподавател и бивш посланик на Македония в ЕС Нано Ружин заяви, че Европейският съюз е изправен пред много собствени проблеми, преди всичко свързани с мигрантската криза и че това може да заличи успеха на Зоран  Заев и на Алексис Ципрас. Предвид силното международно лобиране за насърчаване на нашата Македония, оценката на шанса му страната да получи дата за преговори следващата седмица са 50:50.\r\nУтре гръцкият външен министър Никос Коцияс ще изпрати писма до ЕС и НАТО и ще потвърди, че Гърция няма да се противопостави на интеграцията на Македония. Виктор Турмаков", "date": "2018.06.24", "title": "„Телма“ (Македония): Франция няма да обяви позицията си в подкрепа на Македония преди срещата на високо равнище в Брюксел"}
{"url": "http://www.focus-news.net/news/2018/06/24/2537668/hurriyet-redzhep-tayip-erdogan-i-partiyata-na-spravedlivostta-i-razvitieto-vodyat-na-izborite-v-turtsiya-pri-obraboteni-20-ot-byuletinite.html", "text": "След изтичането на изборния ден властите в Турция вдигнаха ограниченията за обявяване на резултатите  след парламентарните и президентски избори в страната. Турският ежедневник Hurriyet публикува данните при обработени 20% от бюлетините, според които на президентските избори води досегашният държавен глава Реджеп Тайип Ердоган, а неговата Партия на справедливостта и развитието печели най-много гласове за парламента.\r\nНа президентските избори води Ердоган с 58,2%. На второ място е кандидатът на Републиканската народна партия Мухарем Индже с 27,3%, на трето е Мерал Акшенер от „Добрата партия“ със 7,6% от гласовете, Селахатин Демирташ от Демократическата партия на народите с 5,7% от гласовете е на четвърто място.\r\nСред партиите на парламентарните избори води ПСР с 51,9%, на второ място е Републиканската народна партия с 15,6%, Партията на националното действие е на трето място с 13,1% от гласовете. „Добрата партия“ е на следващото място с 8,5% от гласовете, а на пето е Демократическата партия със 7,3%. Виктор Турмаков", "date": "2018.06.24", "title": "Hurriyet: Реджеп Тайип Ердоган и Партията на справедливостта и развитието водят на изборите в Турция при обработени 20% от бюлетините"}
{"url": "http://www.focus-news.net/news/2018/06/24/2537673/vitsepremierat-krasimir-karakachanov-za-naprezhenieto-v-botevgrad-na-tsiganizatsiyata-tsiganskata-prestapnost-i-bezchinstvata-tryabva-da-se-slozhi-kray.html", "text": "Маргиналите и екстремните субекти, които не желаят да спазват законите на страната ни, ще бъдат поставяни на мястото им с цялата сила и строгост на закона! Това написа вицепремиерът на България по обществен ред и сигурност Красимир Каракачанов в официалната си Фейсбук страница по повод инцидента в Ботевград, при който цигани нападнаха полицаи.\r\n„На първо място в качеството ми на гражданин на Република България и след това в качеството ми на заместник министър-председател по обществен ред и сигурност искам да изкажа своята подкрепа за работата на полицаите, които снощи в изпълнение на служебния си дълг са се отзовали на адрес в Ботевград за нарушаване на обществения ред и са били нападнати от цигани. Работата на полицаите е да се борят за опазване на обществения ред, живота и здравето на хората в страната ни. Те ежедневно са на пост, за да имаме всички ние една по-добра и спокойна обстановка за живот“, пише Каракачанов. \r\n„Полицаите трябва да знаят, че се ползват с моята безапелационна подкрепа да прилагат всички позволени от законодателството мерки, които един служител на реда има, за да разберат нарушителите, че в тази държава има ред, законност и дисциплина и ние повече няма да допуснем тяхното погазване“, допълва той.  \r\n„Разните либерални НПО-та и техните клакьори шумно заклеймиха мнението на съпругата на моя колега – вицепремиера Томислав Дончев, че са свършили морковите и идва ред на тоягата. Е, господа, дами и там трети такива, каквито се самоопределяте – какво мислите сега? Дошло ли е времето на тоягата или Вие ще си браните подопечния криминален цигански контингент с цената на още невинни човешки животи, само и само да си прибирате лептата по зададената поръчка? Категорично за пореден път заявявам, че заставам зад българските полицаи и категорично и отново ще настоявам в законите на Република България да бъде вкарана тяхната неприкосновеност като неизменно право, релевантно с техните професионални задължения. На циганизацията, циганската престъпност и безчинствата трябва да се сложи край“, допълва още вицепремиерът.\r\nКаракачанов завършва своя пост със обръщение към служителите на реда: „Обръщам се към всички български полицаи - изпълнявайте си задълженията, прилагайки изключително и без страх цялата строгост на закона. Вашето задължение е да пазите честните и почтени данъкоплати в Родината ни. Нарушителите трябва да получат своята „лепта“ – да видят затворите от вътрешната страна на стените им“.", "date": "2018.06.24", "title": "Вицепремиерът Красимир Каракачанов за напрежението в Ботевград: На циганизацията, циганската престъпност и безчинствата трябва да се сложи край"}
{"url": "http://www.focus-news.net/news/2018/06/24/2537679/plovdiv-festival-na-tekstila-shte-se-provede-v-stariya-grad.html", "text": "Фестивал на текстила „ТекстФест“ ще се проведе на ул. „Стръмна“ в Стария град на Пловдив. Това съобщиха за Радио „Фокус“ – Пловдив организаторите от Фондация „Стойна Кръстанова“. Събитието ще се проведе на 29 и 30 юни, а официалното му откриване ще бъде в 18.00 часа на 29 юни с изложбата „Текстил и Град“. Творенията, които ще бъдат изложени, са резултат от съвместна работа на студенти и ученици с майстори, който чрез неформалното обучение са помогнали младежите да усвоят знания, умения и сръчности, прилагани за изработване на художествени текстилни изделия. Ще бъдат показани нови интерпретации на усвоените стари технологии за обработка на тъкани. Изложбата включва облекла и накити, текстилни изделия, дигитализирани образци, творчески фотографски интерпретации, модели и скици. Всяко едно от тези творения представя новият прочит, който младежите са вложили в старинните техники и умения.\r\nВторият ден от фестивала ще предложи на жителите и гостите на Пловдив разнообразни развлечения, които не само могат да наблюдават, но и в които самите те да участват. Изложби, прожекции, видео уроци, работилници, творчески проникновения са само част от акцентите. Посетителите ще се запознаят с конкретни текстилни технологии чрез видео уроци , ще могат да се включат и в изготвянето на текстилна арт инсталация „Кръгът на приятелството“, да участват в Работилницата, но и да погледнат на текстила по един по-различен начин. За да се случи това, организаторите са подготвили ателие и демонстрация на дигитална модна скица на живо, запознаване с кулинарна интерпретация на текстилна технология- Шоковица и модно ревю с уникални модни творения. Съпътстващи фестивала ще са добрата музика и фестивалът за къси филми „Текст Къси Филми. В света на текстилните технологии“.\r\nТони МИХАЙЛОВ", "date": "2018.06.24", "title": "Пловдив: Фестивал на текстила ще се проведе в Стария град"}
{"url": "http://www.focus-news.net/news/2018/06/24/2537683/stefan-nikolov-trenyor-po-futbol-za-da-se-razviva-mladezhkiyat-futbol-tryabvat-usiliya-ne-samo-ot-shkolite-a-i-podkrepata-na-obshtinata-i-na-obshtestvenostta.html", "text": "За да работи добре една младежка или юношеска футболна школа, са нужни не само добри треньори, но и подкрепата на Общината и обществеността. Това каза в ефира на Радио „Фокус“ – Велико Търново Стефан Николов, треньор на футболен клуб „Етър“, набор 2007. Той добави, че неговата формация получава подкрепа от Общината, но има още какво да се желае. „Когато една школа работи добре и произвежда кадри, след това представителният отбор - мъжкия отбор на клуба, има с какво да работи и няма нужда от допълнителни средства за футболисти. Това изисква много време, усилия и една база, която ние все още нямаме. Силно се надяваме да я имаме в кратки срокове, за да сме конкурентно способни на най-добрите отбори. Това ни обеща съвсем скоро и кметът на Велико Търново Даниел Панов и ние вярваме в реализацията на плановете му“, посочи още Стефан Николов. Той коментира, че има много добри школи в България, които „страдат“ от липсата на средства. „Етър“ винаги е бил една от силните школи в България и се стремим да поддържаме това, така ще бъде и за напред“, заяви Николов. \r\n„Основната цел на детските и юношески футболни школи е не да се печелят купи и трофеи, а да се научат децата да играят истински футбол“, каза още Николов. Той добави, че работи с децата от 2013 година. „В отбора към момента има 18 футболисти, които са от Велико Търново, Свищов, Севлиево, Дряново и Лясковец. Събрали сме всичко най-добро в региона, което може да ни е полезно на нас като отбор и като клуб. От самия набор подготвяме кадри и за напред - за мъжкия отбор. Децата са много всеотдайни и много упорити. Имат доста спечелени трофеи през години благодарение на тяхната работа и постоянство“, коментира още Стефан Николов. Само за отминалия сезон отборът има спечелени 22 купи, от които 13 са за първи места в различни турнири в цялата страна. Децата играят в категория „Футбол 7“. На държавните финали, провели се в Сливен, „виолетовите“ достигнаха до т.нар. „малък финал“ и се класираха на четвърто място в България. Постижението е пример за водещото място, което има школата на „Етър“ в България. И все пак в тази възраст не са важни купите, медалите и успехите. Важно е децата да се развиват и да се учат да играят футбол, да играят правилен футбол, да играят със сърце и да са подготвени за големия футбол, който им предстои напред в годините“, допълни треньорът.\r\nЛуиза ТРАНЧЕВА", "date": "2018.06.24", "title": "Стефан Николов, треньор по футбол: За да се развива младежкият футбол трябват усилия не само от школите, а и подкрепата на Общината, и на обществеността"}
{"url": "http://www.focus-news.net/news/2018/06/24/2537682/yanaki-stoilov-bsp-mozhe-da-upravlyava-ako-borisov-i-gerb-otslabnat.html", "text": "БСП може да управлява, ако Борисов и ГЕРБ „отслабнат“. Това каза народният представител от ПГ на „Коалиция за България“ Янаки Стоилов в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“.\r\nБеновска посрещна госта си с българска, здрава, червена ябълка. Янаки Стоилов шеговито изрази предпочитанията си към сезонните плодове, а не към генно-модифицираните. Водещата обясни символизмът зад ябълката, а именно да се докаже, че в България политиката и съдебната власт няма „гнили ябълки“, каквото беше обвинението на бившия френски посланик в България – Кабан. Стоилов коментира, че „здравостта“ на политиката в България и в Европа е под сериозно изпитание. Водещата попита госта си дали е в добра форма и когато е извън ръководните органи и извън парламента на БСП. Стоилов отговори положително и сподели, че може да участва и в спортни мероприятия. Кой в чия „каруца“ е и победоносна ли е тя?; Кои са поставените в „каруцата“ и от кого? \r\nБеновска попита Стоилов как се чувства извън „каруцата на победата на Нинова“, която ще бъде впрегната, ако колата на Борисов излезе от пътя. „Най-важното е да не се обърне колата на България, защото въпреки магистралите през годините на прословутия преход, ние сме все някъде около канавката“ коментира Стоилов и подчерта, че не е необходимо да си винаги в определена „компания“ и това не е повод за съжаление. Водещата определи госта си като дългогодишен жалон на БСП и каза, че в този „табор“, използвайки израза на Стоилов, липсват и ГЕРБ, Георги Гергов, Михаил Миков, Илияна Йотова, Атанас Мерджанов, Георги Божинов, Красимир Янков, Ангел Найденов, Мая Манолова, Костадин Паскалев.  Беновска попита при това положение с кого ще спечели БСП изборите. Стоилов каза, че този сюжет е коментиран много пъти и четенето на важните за БСП имена прилича на „вечерна проверка“, освен това някои от тях участват в политиката на партията. Беновска опроверга това твърдение. Гостът ѝ подчерта, че по-важното е какво прави човек и какво се вижда от него, когато не заема важна позиция, отколкото когато разполага със силата на позицията, но не и с волята и възможностите да оползотвори предоставените му права. Стоилов отрече да съжалява за сегашното си положение и може да коментира всички важни въпроси без значение дали е поставен или не в „сегашната конфигурация“. Последва въпрос на Беновска за „поставените“ и от кого са поставени. Стоилов обясни, че демократичната система на избори работи по този начин, но обясни, че много хора не разбират, че не тези, които гласуват, упражняват властта. Според него източниците на власт за два – парите и геополитиката, които трябва по-сериозно да бъдат анализирани. Беновска попита какво се забелязва в Корнелия Нинова, откакто е председател на партията – нещо, което преди не се е. Стоилов отговори, че е забелязвал неща, които не са нови, а и не смята, че участва си в предаването, за да прави персонална дисекция на Нинова, или за да хвали едни, а други не и попита водещата дали след няколко години, когато начело на БСП застане друг – отново ще го обсъждат. Той обясни, че този подход не е продуктивен, защото влиятелни хора в БСП, съчетавайки интересите си, за да има хубава промяна – утре могат да решат промяната да е друга. Коя е алтернативата на ГЕРБ? БСП може ли да спечели и с кого ще управлява?; Кое може да попречи на БСП по пътя към властта – Слави Трифонов?; Децентрализация на БСП и групи за натиск \r\nБеновска припомни думите на Доган за първия вот на недоверие към правителството преди Коледа – „няма такава политическа сила от опозицията, която може да поеме отговорността за управление на страната към днешна дата“. Стоилов попита как така именно той не вижда при положение, че ДПС постоянно е готова да управлява, независимо дали ще е явно, или неявно. Беновска каза, че ДПС не са искали предсрочни избори. Гостът от своя страна попита водещата защо непременно свързва управлението с участие в правителството. Беновска шеговито попита как се управлява тогава – по масонски изотзад ли, а Стоилов подчерта, че не е хубаво хората да бъдат поставяни и да вярват във фалшиви реалности, защото има постоянно сили – икономически, политически и т.н., които влияят върху управлението, били те вътре или извън него. „Голямата политика не е политиката на ежедневните новини“ заключи Стоилов. Беновска каза, че ако госта ѝ не отговори на следващия въпрос, ще го заподозре в лицемерие спрямо обществото. „Вашата лидерка постоянно иска да спечели изборите, иска да управлява България, дали може е друг въпрос, който ще се докаже евентуално в историческото време – но, в състояние ли е БСП да спечели предсрочни парламентарни избори, предстоят европейски избори, ще дойдат и регионални избори?“ попита Беновска. Стоилов отговори, че БСП се заявява като опозиция, следователно трябва да се превърне в алтернатива и според него по-важното е дали след спечелването на изборите променяш това, заради което си получил доверието на избирателите. Той продължи с това, че не обвинява БСП за неспечелените избори, защото го има и варианта за победа, но загуба на доверието. „БСП може и да успее да спечели избори, или най-малкото е в състояние да влезе в управлението след бъдещи избори“ категоричен бе Стоилов. Беновска веднага попита с кого ще влезе във властта. Гостът ѝ каза, че той и може би никой не знае. Беновска обясни, че „Земеделски съюз Ал.Стамболийски“ и двамата представители Спас Панчев и Димитър Георгиев напускат коалицията „БСП за България“, защото не искат да участват на регионални избори с партия, тъй като не печели. Стоилов иронично каза, че ако искат да участват с печелившите, то е ясно кого трябва да изберат. Водещата коментира, че целта им може да е да бъдат в друга конфигурация или пък сами. Гостът припомни, че по нареждане на СДС Нинова сменя Спас Панчев в „Техноимпекс“ и сигурно има нещо символично в това отстъпление. Беновска се засмя и поздрави Стоилов, въпреки че това е много залегнало в миналото. Тя отново попита дали Нинова може да поведе и кого към спечелване на изборите. Стоилов спомена, че юли месец партията ще проведе съвещание, на което да се предложи политика за алтернатива на управлението на ГЕРБ и това ще бъде заявка за предстоящото, но дали предложеното ще е подходящо и дали това, което се прави, съответства на думите - ще се разбере по-късно. Беновска отново попита БСП и Нинова могат ли да управляват страната ни и припомни, че 28 години партията няма кмет на София и 11 години не е печелила парламентарни избори. Стоилов каза, че правилният въпрос и тема за разговор е какво дава сегашното управление на България и дали има друга алтернатива. Гостът смята, че в момента говорят по темата „на дребно“, защото не иска да обсъжда управленските и характеристичните особености на Нинова или някой друго от БСП. Беновска обясни, че пита за нея, защото тя е лидерът на партията, а ако Стоилов беше на нейно място – Нинова щеше да бъде в студиото и ще говорят за Стоилов. Тя подчерта, че това са съществените въпроси и те се доказват на избори и след изборите, по време на реализация на обещаното, а не докато се „загрява до игрището“. Водещата отново зададе въпроса си дали е възможно Нинова и БСП да управляват. „Аз Ви казах, че това е възможно при определени обстоятелства…“ каза Стоилов, а Беновска веднага попита – „Какви са тези обстоятелства – Бойко Борисов да е олекнал?“. Стоилов отговори, че „до голяма степен стабилността на Борисов се дължи на стабилността на Меркел и Ердоган. Днес имаме две важни събития – президентски избори в Турция и среща между част от лидерите на ЕС във връзка с миграцията и бежанците“. Беновска подчерта, че това не доказва силата на БСП, а доказва, че ако ГЕРБ и Борисов отслабнат Нинова ще стане по-силна. Стоилов се съгласи и каза, че това е единият фактор, а другият е какъв потенциал и каква воля има лидерът да увеличава собствения си капацитет. Водещата попита в такъв случай – Нинова ще чака отслабване на правителството или сама ще се наеме да спечели властта. Стоилов обясни, че ако ръководството на БСП успее да засили партията от гледна точка на политика, кадри и сплотеност, това ще означава, че партията повишава шансовете си да се бори за спечелване, но от друга страна може да възникне нова политическа сила. Беновска го прекъсна и попита коя би била тя – политическата власт на президента Радев ли, но Стоилов обясни, че има предвид Слави Трифонов и „телевизионния“ му проект, който е вариант за промяна, запазваща съществуващия пейзаж. Според госта това също би усложнило позицията на столетницата – не заради възможните управленски конфигурация, а заради привличане на вота. Беновска пожела да обобщи и попита госта си дали е така – Янаки Стоилов гласува доверие на лидера Нинова, на ръководството и на парламентарната група на БСП, че могат да стабилизират партията, ако направят определени мероприятия. Стоилов обясни, че е гласувал за тези неща, но позицията му на член на Националния съвет му дава правото да изразява мнението си по различните въпроси и нищо не е дефинитивно – за някои неща е гласувал одобрително, на други се е противопоставил. Беновска образно показа на лист, че в избирателната бюлетина дефинитивно е зачертала името на Корнелия Нинова. Стоилов обясни, че има разлика защото той има претенции към част от хората в БСП и техните начини на действие, защото „БСП действа повече като учреждение с териториални поделения, отколкото като обществено политическа организация на съмишленици“. Стоилов спомена, че има групи за натиск на централното ръководство в Казанлък, за да бъдат сменени лица, които не са удобни, или пък в Монтана, за да бъдат удобни“. Беновска пожела да се изкажат имената на тези хора и подчерта, че зрителите не са длъжни да знаят и трябва да се говори конкретно. „Кирил Добрев отговаря за организацията на партията и за, предполагам, организирането на тези групи, които трябва да реализират поставените задачи“ обясни Стоилов, но каза, че няма смисъл да споменава други имена, защото не са толкова известни. „Има ли други имена, които по някакъв начин водят до ерозирането на авторитета и доброто бъдеще на БСП?“ попита Беновска. Гостът подчерта, че не иска да бъде поставян в позицията да изброява имена на хора от ръководството, които не са широко популярни и не са оставили следа в живота на партията. Бежанската политика и европредседателството \r\n„Как оценявате нападение от страна на г-жа Нинова върху бежанската политика на Борисов?“ попита Беновска. Янаки Стоилов отговори, че тази тема е трябвало да бъде поставена още в началото на българското европредседателство, защото то е преминало наистина успешно като организация, но не успя да реши значим национален проблем. Според него станалото между Гърция и Македония изглежда като договорено зад гърба на България, за да изглежда, че страната е изпълнила успешно мисията за Западните Балкани, включително и Македония. „България пропусна в своето европредседателство да включи темата за бежанците. Тя сега ще бъде оставена на Австрия, но Австрия ще я постави от позицията на държава, която не е на границата на бежанската вълна, в центъра на Европа и не иска да има вътрешна миграция в ЕС. Така че това са големи теми и мисля, че председателството беше пакетирано между един вот на недоверие в началото и един в края. Управляващите и опозицията изиграха своите дежурни роли, това, което са им възложили избирателите, и този вот за сигурността е оправдан, но политически той не беше правилно пожелан, защото само ден и половина преди това Националният съвет обсъжда по доклад на председателя актуалната политическа обстановка и задачите и много от тези хора, които дефилираха в следващите дни, главно народни представители, да обясняват колко необходим и назрял е този вот – никой от тях не постави тази тема пред Националния съвет, който най-сетне след три месеца обсъждаше всички актуални теми, включително и за националната сигурност“ коментира още Стоилов. Според него парламентарната група, Националният съвет или много от техните членове приемат ролята на резоньори или статисти в политическия процес. Беновска спомена, че Нинова е публикувала във фейсбук откъси от националната стратегия за миграцията, убежищата и интеграцията за периода 2015-2020 година, но не се прави разлика между законна и незаконна миграция. Стоилов обясни, че повечето мигранти не идват с документи в страната. Позовавайки се на публикацията във Фейсбук водещата цитира написаното от Нинова, че ГЕРБ са отрекли да има решение на мигрантите да се гледа като възможност за икономиката на България и демографската криза и според Беновска това е „свирене по тънката струна на страха на хората от мигрантите като приписва на ГЕРБ, едва ли не, управленско решение за съживяване демографията на страната. Беновска подчерта, че казва това в отговори на твърдението на Стоилов, че гласува доверие на партията и ръководството да спечелят изборите, но в случая се манипулира истината и е редно да се даде отговор на въпроса как ще се спечелят изборите в такъв случай. Стоилов призова Беновска да покани Нинова, а да не отговаря той от нейно име, но въпреки това разбира загрижеността на зададените въпроси. Водещата подчерта, че иска силна и честна лява партия със силна социална политика. Стоилов обясни, че хората, които отстояват истинските, масовите интереси не могат да достигнат до върха на държавната или партийната политика, или ако това стане, то те са моделирани във вече познатото. Той подчерта, че пак би избрал да бъде извън сегашния парламент и е добре човек сам да решава, а не да се води по правилата.", "date": "2018.06.24", "title": "Янаки Стоилов: БСП може да управлява, ако Борисов и ГЕРБ „отслабнат“"}
{"url": "http://www.focus-news.net/news/2018/06/24/2537681/hurriyet-redzhep-tayip-erdogan-i-partiyata-na-spravedlivostta-i-razvitieto-vodyat-na-izborite-v-turtsiya-pri-obraboteni-50-ot-byuletinite.html", "text": "След изтичането на изборния ден властите в Турция вдигнаха ограниченията за обявяване на резултатите  след парламентарните и президентски избори в страната. Турският ежедневник Hurriyet публикува данните при обработени 50,4% от бюлетините, според които на президентските избори води досегашният държавен глава Реджеп Тайип Ердоган, а неговата Партия на справедливостта и развитието печели най-много гласове за парламента.\r\nНа президентските избори води Ердоган с 56,1%. На второ място е кандидатът на Републиканската народна партия Мухарем Индже с 28,8%, на трето е Мерал Акшенер от „Добрата партия“ със 7,4% от гласовете, Селахатин Демирташ от Демократическата партия на народите с 6,5% от гласовете е на четвърто място.\r\nСред партиите на парламентарните избори води ПСР с 46,5%, на второ място е Републиканската народна партия с 19,9%, Партията на националното действие е на трето място с 12% от гласовете. „Добрата партия“ е на следващото място с 9,4% от гласовете, а на пето е Демократическата партия на народите със 9,4%. Виктор Турмаков", "date": "2018.06.24", "title": "Hurriyet: Реджеп Тайип Ердоган и Партията на справедливостта и развитието водят на изборите в Турция при обработени 50% от бюлетините"}
{"url": "http://www.focus-news.net/news/2018/06/24/2537685/the-brussels-times-balgarskoto-predsedatelstvo-na-es-e-uspeshno-no-krizite-v-sayuza-vse-oshte-ne-sa-resheni.html", "text": "След половин година Българското председателство в Съвета на ЕС приближава края си и. Въпреки, че все още има една важна седмица до края му, кулминираща на срещата на високо равнище на Европейския съвет в Брюксел на 28 и 29 юни, може да се каже, че страната е постигнала силни резултати, пише  The Brussels Times.\r\n„Поехме председателството във важен и труден момент за ЕС, когато единството продължава да е най-важно“, заяви посланикът на България в Белгия Мая Добрева. „Предизвикателствата, произтичащи от Брекзит, разминаващите се гледни точки по някои ключови въпроси, сложната среда на международна сигурност направиха задачата особено предизвикателна“, допълни тя.\r\nБългария е поставила редица приоритети за „по-сигурна, стабилна и солидарна Европа“. „Не очаквахме чудеса и целта ни бе да се започне открит и честен диалог във всички организации в Съвета в духа на партньорство и доверие“, допълни дипломатът.\r\nТя посочи, че българското председателство се е занимавало с над 100 тристранни срещи по законодателни предложения с представители на Европейския парламент, Европейската комисия и Съвет.\r\nПо време на председателството са приети и влезли в сила няколко законодателни акта, свързани с единния пазар, околната среда, мобилността, научните изследвания и образованието, цифровия единен пазар. Постигнат е напредък и по важни въпроси в икономическата, социалната, финансовата област, областта на сигурността и правосъдието.\r\n„Един от ключовите успехи бе политическото споразумение с Европейския парламент относно Директивата за командированите работници в областта на услугите. След не по-малко от 9 тристранни срещи с Европейската комисия и Европейския парламент и работата на три председателства България успя да намери правилния баланс между всички“, убедена е Добрева.\r\nДирективата установява принципа на равно заплащане за еднакъв труд, извършен на едно и също място, като същевременно гарантира по-голяма правна сигурност както за работниците, така и за работодателите.\r\n„Друг важен принос в социалната сфера е споразумението за законодателно предложение, свързано с регулираните професии“, посочи посланикът. Това е тема, засягаща близо 50 милиона европейски граждани с такива професии в области като медицината, фармацията, архитектурата и много други.\r\nПо време на българското председателство Европейският съюз навлезе в период на ключови преговори не само по отношение на финансовите аспекти на многогодишната финансова рамка след 2020 г., но и по отношение на визията за своите приоритети и действия през следващото десетилетие.\r\n„Значението на политиката на сближаване бе сред ключовите послания, изпратени в разговорите за новата финансова рамка. Работихме усилено и за да гарантираме, че Общата селскостопанска политика остава силен инструмент с доказана добавена стойност“,  смята Добрева.\r\nМиграцията остава ключово предизвикателство за ЕС днес. Посланик Добрева подчерта, че България е положила много усилия по въпроса за миграцията с цел постигане на цялостна реформа на Общата европейска система за убежище.\r\nБългария, съсед страните кандидатки за членство в ЕС от Западните Балкани, обърна специално внимание на напредъка на процеса на присъединяване.\r\n„Радваме се, че успяхме да върнем региона в дневния ред на ЕС и да потвърдим подкрепата на ЕС за европейската перспектива на страните от Западните Балкани. Срещата на високо равнище на 17 май в София беше първото събиране на лидерите на държавите-членки на ЕС и на страните от региона след Солун през 2003 г.“, припомни тя.\r\nТя вярва, че България е поставила инерция, която ще бъде поета от следващите председателства. „Нашата цел е да изпратим силни послания, потвърждаващи постигнатия напредък и насърчаване на продължаването на усилията по пътя на ЕС“.\r\nОсвен ако никоя държава-членка няма да използва ветото си на заседанието на Съвета по общи въпроси във вторник, Съветът се очаква да одобри препоръките на Комисията за започване на преговори за присъединяване с Албания и Македония. Виктор Турмаков", "date": "2018.06.24", "title": "The Brussels Times: Българското председателство на ЕС е успешно, но кризите в Съюза все още не са решени"}
{"url": "http://www.focus-news.net/news/2018/06/24/2537687/the-times-of-israel-balgariya-shte-otkrie-pochetno-konsulstvo-v-erusalim.html", "text": "Израелският министър-председател Бенямин Нетаняху заяви, че неговият български колега Бойко Борисов го е уверил, че страната му ще открие почетно консулство в Ерусалим, пише  The Times of Israel.\r\n„Той реши, след като бе тук преди няколко дни, да открие консулство в Ерусалим. Той ми обясни в разговора ни, че консулството няма да се занимава единствено с българските въпроси в града, но и в цялата страна“, заяви Нетаняху. „Заявих му, че това решение е приветствано и че се надяваме, че това ще доведе до официално българско посолство в Ерусалим“, допълни той.\r\nПо-рано този месец Борисов се срещна с Нетаняху и  заяви, че разбира желанието на Израел международната общност да признае града за столица на страната. Той допълни, че България няма да премести посолството си в Ерусалим, докато не бъде подписан палестинско-израелски мирен договор.\r\nПо-рано България реагира на решението на американския президент Доналд Тръмп по статута на Израел като столица на Израел, заявявайки, че градът е „свещено място за трите монотеистични религии и статутът му трябва да се установи по време на мирните преговори, които да доведат до споразумение за окончателния статут на Палестинските територии“.  Виктор Турмаков", "date": "2018.06.24", "title": "The Times of Israel: България ще открие почетно консулство в Ерусалим"}
{"url": "http://www.focus-news.net/news/2018/06/24/2537688/filip-gunev-ideyata-da-se-zatvoryat-vanshnite-granitsi-na-es-e-nerealistichna-i-protivorechi-na-reditsa-mezhdunarodni-spogodbi.html", "text": "Идеята да се затворят външните граници на ЕС е нереалистична и противоречи на редица международни спогодби. Това каза експертът Филип Гунев, който заедно с Ивайло Крачунов от БЛИЦ разговаря с Илиана Беновска в предаването „Беновска пита” по „Радио К2” и „Канал 3”. \r\n„Г-н Гунев, бяхте заместник-министър на вътрешните работи в кабинета „Борисов 2“, сега се занимавате с анализи, коя фирма представлявате?“, попита водещата Илиана Беновска. Филип Гунев отговори, че в момента не е в предаването като представител на фирма, но може да каже, че извършва консултантски услуги за ЕП и ЕК. „Със скрит подтекст тези анализи да са в полза на България Ви подарявам тази здрава българска червена ябълка и Вие да останете такава!“, продължи водещата, подарявайки на своя гост ябълка, както и книгата с интервюто й с Ахмед Доган от 1992 г. Той на свой ред й подари книгата на Николай Грозни „Жития на безделници и пропаднали мистици“ с пожелание за едно спокойно лято.Позицията на Борисов за затваряне на външните граници на ЕС \r\n„Защо Вие така активно нападнахте бежанската политика на Бойко Борисов, за да ни осигурите едно спокойно лято ли?“, попита водещата Илиана Беновска. Той отговори, че предложението на Борисов звучи добре, но всъщност е нереалистично. Той обясни, че премиерът е предложил да се затворят външните граници на ЕС по аналогия с българо-турската граница. \r\nИвайло Крачунов се включи в разговора като изрази мнение, че тази позиция на Бойко Борисов е национално-отговорна и това ще бъде полезно на България в контекста на усложнената геополитическа обстановка. \r\nФилип Гунев обясни, че за да се изпълни на практика предложението на Борисов трябва да се спре действието на няколко международни конвенции, които са подписани от всички европейски парламенти. „За да може един кораб, който тръгва от Либия и стигне някъде близо до Италия, да го спрем и да не го допуснем в Европа или да го върнем някъде в Африка, това в момента няма как да се случи по действащите международни законодателства, които целият ЕС е приел!“, категоричен бе експертът.\r\n„Вие, г-н Крачунов как мислите, има ли такова скрито предложение в явното предложение на Борисов да се затворят външните граници на Европа?“, попита водещата Илиана Беновска. Ивайло Крачунов отговори, че предложението на министър-председателят е разумно, а то е и консултирано с негови колеги, като Виктор Орбан, което е добре за България, защото министър-председателят на Унгария е национално-отговорен политик. „Остава премиерът да се поучи от неговия колега и за соросоидите в България и да забрани тези фондации, да видим дали това ще се случи!“, категоричен бе той. Филип Гунев отговори, че това звучи доста общо и на свой ред попита, ако утре един кораб от Либия стигне до италианския бряг и се каже, че трябва да бъде върнат, може ли това да стане. Екпертът изтъкна още веднъж, че въпреки крайно десния министър на вътрешните работи на Италия, това не се случва и те продължават да приемат хора. \r\n„Вие работите в частната си консултантска фирма, тя финансирана ли е от Сорос?“, обърна се водещата Илиана Беновска към Филип Гунев. Той категорично отрече и обясни, че фирмата му се финансирана от търговски договори, главно с ЕК и ЕП. „Някой възложил ли Ви е да направите оценка дали в изказването на Борисов се съдържа преразглеждане на общи европейски норми?“, продължи водещата. Събеседникът й отговори, че няма такава поръчка. Той изрази мнение, че може би идеята на Борисов би срещнала подкрепа от повечето европейски лидери, но техният въпрос най-вероятно е как да го направим практически. „Аз мисля, че отговорът как да го направим практически тормози от няколко години Европа и не могат да го измислят. И отговорът не е създаване на европейска брегова охрана или просто мобилизирането на огромни сили и средства в Средиземноморието, а отговорът е промяна на много международни конвенции в една нова реалност, с която светът и Европа се сблъскват!“, добави той.\r\n„Как мислите, прав ли е г-н Гунев в прогнозата си за това, че ще трябва да се ревизират международни норми?“, обърна се водещата към Ивайло Крачунов. Той отговори, че Филип Гунев има своята логика, която е била изложена. Той продължи, че в близките дни очаква да видим позицията на повечето европейски лидери. Филип Гунев обясни какво е предложението на еврокомисар Аврамопулос. Той предлага да се сключат споразумения с трети страни извън ЕС и ако се пресичат кораби с мигранти в Средиземно море, те да бъдат разтоварвани в тези трети страни, каквито могат да бъдат например Тунис или Алжир. Идеята е да се прегледат молбите за убежище на тези хора на една безопасна територия, без да бъдат допускани в Европа.Обвиненията на Корнелия Нинова към Борисов, че е склонен да се съгласи България да приема мигранти, които са минали през наша територия и че правителството иска да използва мигрантите, за да подобри демографската ситуация. \r\n„Преди малко Ви попитах дали сте свързан със Сорос, сега ще Ви попитам и двамата, четохте ли днес публикуваната във Фейсбук от Корнелия Нинова част от Националната стратегия в областта на миграцията, убежището и интеграцията 2015-2020? Като го прочетохте, съгласни ли сте с коментара, който тя прави, че това са решения на правителството, на МС? Тя повтаря тезата си от сутринта от едно интервю в БТВ, че целта на влизането на мигранти е да се постигне позитивен фактор в икономически и демографски план?“, попита водещата Илиана Беновска. Ивайло Крачунов заяви, че Корнелия Нинова трябва да спре да се заиграва с тази толкова опасна за България и за целия ЕС тема за мигрантите и да заеме една по-отговорна позиция. Филип Гунев заяви, че според него миграцията не може да бъде решение за демографските ни проблеми, дори и по чисто практически причини, като това, че мигрантите също много бързо се нагласяват спрямо местния живот и започват да имат по едно, вместо по три деца. Според него цитираният документ визира по-скоро легалните мигранти, които идват да работят у нас със синя карта, а не бежанците. „На мен ми се струва, че на предишната страница на Стратегията е посочена обща цел, която е – създаване на политическа рамка за изграждане на нормативна и институционална основа за успешно управление на законната миграция и интеграция, както и за превенцията и противодействието на незаконната миграция. Не знам дали нашите зрители и слушатели разбират тънкия начин на манипулация, който се получава в момента? На тях им се казва във Фейсбук – тук Борисов иска да приема мигранти без да се прави разлика между законна и незаконна и да освежи икономиката и демографията!“, коментира постовете на лидера на БСП водещата Илиана Беновска. Ивайло Крачунов отговори, че всъщност от БСП са пуснали още една „димка“, че идеята на Борисов е била да приемаме мигранти срещу пари. Самият Борисов категорично го е отрекъл и е обяснил, че няма партия у нас, която да е съгласна в държавата ни да идват миграционни вълни срещу финансиране от ЕС. „Предполагам, че до вота на недоверие ще видим още много „димки“, полуистини, съчетани с лъжи в правене на политиканстване само и само за да напомнят някои хора, че са живи!“, предположи Крачунов. \r\nФилип Гунев заяви, че голямата манипулация на БСП през последните няколко години по отношение на темата за мигрантите се състои в това, че всъщност те не отчитат факта, че по отношение на мигрантите ние действаме по европейска рамка и нямаме почти никакви възможности да мърдаме от нея. Ние на практика нищо не си измисляме и не приемаме никакви наши правила. Правилата мигрантите да имат достъп до училища и до социални услуги са регламентирани на европейско ниво и ние не можем да избягаме от него. Предстоящите вот на недоверие, внесен от БСП.\r\n„Аз си позволих в уводния си коментар да цитирам почетния председател на ДПС Ахмед Доган, който по повод на миналия вот каза – „границата между подчертаването на особената важност на даден проблем и неволното му преекспониране виси на косъм над главите на политици и анализатори“. Какво се опитва да постигне БСП?“, попита водещата Илиана Беновска. Ивайло Крачунов отговори, че е нормално всяка една опозиция да иска вот на недоверие, но в същото време виждаме, че вътре в самата БСП има сериозни проблеми и противоречия. „Само преди няколко дни нашата агенция пусна един голям скандал от вътрешността на ПГ на „БСП за България“. Румен Гечев, който беше част от правителството на Жан Виденов, което остави България без хляб, твърдо настояваше да не се дават пари от депутатските заплати за благотворителност и се беше вкопчил в това лятната отпуска да продължи колкото се може по-дълго. Наложи се цялото ръководство на БСП да подкрепи лидерката си Корнелия Нинова, за да се противопоставят на Гечев в това негово абсурдно решение. Така че виждаме, че по този начин се решават и вътрешнопартийни проблеми, когато искаме вот на недоверие от страна на „Позитано“ 20“, категоричен беше Ивайло Крачунов.\r\n„Преекспонира ли се проблемът със сигурността?“, обърна се водещата Илиана Беновска към Филип Гунев. Той отговори, че си е направил труда да прочете мотивите на вота на недоверие, но не вижда някакви сериозни аргументи. Експертът цитира думите на Корнелия Нинова, че престъпността расте, въпреки че официалните данни показват обратното, и попита тя откъде и как е стигнала до подобни заключения. Лидерът на БСП се позовава на социологически изследвания, което е напълно несериозно. „Били станали ежедневие поръчковите убийства, ами тя ако си спомня преди 10 години, тогава бяха ежедневие. Преди 15 години бяха ежедневие. Сега тя цитира едно убийство през миналата година и едно тази и станало ежедневие!“, категоричен бе Филип Гунев. Той обаче подчерта, че наистина има сериозни икономически престъпления, по които трябва да се работи. \r\n„Да Ви върна към още едно от заключенията на Ахмед Доган в същото това коледно обръщение, което направи той по повод вота на недоверие за корупция, първия, в началото на европредседателството, от БСП. Той казва – „и отново бихме влезли в опасна спирала на предсрочни избори само и само да си намерим място в централната властова система. Това ли е целта на този вот?“, попита водещата Илиана Беновска. И двамата й събеседници се съгласиха. Ивайло Крачунов заяви, че БСП отдавна не са били в изпълнителната власт и единственият начин това да се случи е чрез дестабилизация на държавата. Той добави, че почетният председател на ДПС за пореден път е казал едни пророчески думи, които се сбъдват. Филип Гунев заяви, че в момента БСП не предлагат алтернативни политики в областта на вътрешната сигурност.\r\n„Имат ли БСП годно лице, било то политик, било то експерт, да бъде успешен министър на вътрешните работи?“, попита водещата Илиана Беновска. Ивайло Крачунов отговори, че такъв човек в БСП няма, в противен случай те биха го показали. Според Филип Гунев идеята на Корнелия Нинова, че министърът на вътрешните работи трябва да бъде полицай, е безумна. Той обясни, че в Европа има не повече от двама министри на вътрешните работи, които са полицаи. Това е политическа длъжност, а не професионална полицейска. \r\n„И последен въпрос, който по логика е преди този за министъра, иронично аз казах по повод нейната забележка, че „на Борисов ще му излезе колата от пътя”, попитах я дали тя е запрегнала черната кобила и каруцата на победата на БСП пред централата на „Позитано” и изредих колко от знаковите лица не са в тази „Каруца”. Виждате ли реални шансове БСП да спечели?”, попита водещата Илиана Беновска. Ивайло Крачунов отговори, че трудно това ще се случи на този етап. Според него в момента БСП не е в кондиция да бъде конкурентоспособна партия на ГЕРБ и не може да оспори нейното лидерство. Филип Гунев заяви, че според него идеята за промяна на БСП вече е изгубила своята скорост. „Ще продължи ли да бъде председател на БСП Нинова?”, попита водещата Илиана Беновска. Експертът отговори, че според него в момента Нинова се е укрепила вътре в БСП. „Тя беше успяла да представи пред хората идеята, че БСП се променя и тя ще промени нещо!”, завърши Филип Гунев разговора си с Илиана Беновска в предаването “Беновска пита” по „Радио К2” и „Канал 3” на 24 юни 2018 година.", "date": "2018.06.24", "title": "Филип Гунев: Идеята да се затворят външните граници на ЕС е нереалистична и противоречи на редица международни спогодби"}
{"url": "http://www.focus-news.net/news/2018/06/24/2537686/premierat-boyko-borisov-kategorichno-sam-protiv-vrashtaneto-na-migranti-preminali-prez-balgariya-obratno-v-stranata-ni.html", "text": "Категорично съм против връщането на мигранти, преминали през България, обратно в страната ни. Това каза пред журналисти премиерът на България Бойко Борисов по време на неформална среща на лидерите на ЕС по тема „Миграция“, предаде репортер на Агенция „Фокус“. Премиерът заяви, че такава мярка може да се иска само когато всички външни граници на ЕС са надеждно затворени и пазени. По думите му канцлерът Ангела Меркел може да поиска двустранни споразумения за обратно приемане на мигранти, когато външните граници на ЕС са надеждно, изцяло затворени. Борисов съобщи, че държавните и правителствените ръководители, които са участвали в днешната среща, са поискали от председателя на ЕК Жан-Клод Юнкер да се прецени какви бюджетни средства може да бъдат пренасочени за охраната на външните граници.\r\nБорисов отбеляза, че едва когато границите бъдат изцяло охраняеми и има система за разполагане по тях на гранични полицаи от ЕС, страните в ЕС могат да носят солидарна отговорност за миграцията. За това говори Ангела Меркел, а не сега да ни върнат 60 000 - естествено, че няма да се съгласим, посочи Борисов.\r\nДа бъдем честни - Гърция, Италия и България, пропускахме мигрантите и те отидоха в Германия. Не си спазихме ангажиментите като външни граници, иначе нямаше да минат, коментира Борисов и добави, че когато по телевизиите са показвани детски трупове, Ангела Меркел е отправила покана мигрантите да отидат в Германия. България имаше 30-40 000 мигранти. Ако Меркел не беше казала \"Елате\", те щяха да са още в България. Над 60 000 са минали през България и са отишли в Германия. 100 човека са минали за последната година и половина официално и са отишли в Германия, уточни Борисов.\r\nПремиерът коментира, че поведението на опозицията у нас е некоректно. \"Когато говорихме за релокацията тогава, нека си спомнят 2014-2016 г. какво е било. Над 40 000 са минали и по времето на Орешарски и по време на нашето управление, защото тогава нямахме ограда, нямаше защита, нямахме реакция. Помните, пращахме полицаи от вътрешността на страната, нямахме закон, армията участва. Просто цяла Европа, в това число и България бяхме неподготвени за тази вълна. \r\nТе започнаха, ние доизградихме над 240 км заградителни съоръжение, ЕС даде 150-160 млн. евро за границата. Тогава по темата за релокация, ние бяхме от страната, която я искахме. Защото си представете това, което в моментна се прави - граница в Австрия, граница в Германия, ограда в Унгария - изведнъж вътрешният кръг се загради и дойдат няколко милиона в България, Италия и Гърция, нямаме релокация и те остават там\", каза още Борисов.\r\n\"Българското правителство, както всички в Европа успяха да приведат в действие споразумението с Турция, да блокират границата, да не допускат повече. 100 човека са минали за последната година и половина през България и официално са отишли в Германия, на фона на стотиците хиляди от други държави. Затова всички започнаха с \"Браво на Бойко и на неговото правителство! Браво на България, че така се справя!\", каза още Борисов.\r\nТой коментира също така и други вътрешнополитически въпроси, свързани с протестите на майките на децата с уврежданията.  \r\n\"Сега чакам всеки ден да ми дадат за хората, които протестират, майките с децата, решение, за да стане ясна сметката. И тогава ще кажа – оттук ще вземем толкова, няма да дадем догодина, ще го направим за тези хора. Нека да стане готова сметката. Те още се карат кого, на кого и как. Обещал ми е министърът, и Валери Симеонов работи по темата в най-кратък срок да го имаме. Е, защо трябва непрекъснато всеки ден да издевателстват над мен. Обещал съм, ще го направя, чакам да видя сметката. Гръмнали гръцките медии, че съм купил остров в Гърция – просто нещастни, долни лъжци жълти. Мръсници. 100 души да му повярват на това. Ни остров, ни дявол, ни лъжа. Лъжа след лъжа\", коментира Борисов.", "date": "2018.06.24", "title": "Премиерът Бойко Борисов: Категорично съм против връщането на мигранти, преминали през България, обратно в страната ни"}
{"url": "http://www.focus-news.net/news/2018/06/24/2537684/blagoevgrad-izobilie-ot-sabitiya-sapatstva-muzikalniya-festival-frankofoli.html", "text": "По време на най-очакваното музикално събитие в България - фестивала „Франкофоли”, през целия уикенд, течеше съпътстваща програма в центъра на града. Инициативите и проектите, които бяха включени във фестивалните дни забавляваха жителите и гостите на града. Това съобщиха от пресцентъра на Община Благоевград. \r\nНа алеята в парка пред хотел „Монте Кристо“ бяха представени невероятни, забавни и атрактивни тематични ателиета, пърформънси и уъркшопове. Професионалисти и артисти показаха невероятни изработки и талант. В ателиетата на Фондация „Easy Аrt“, малки и големи имаха възможност да изпитат въображението си и да  изработят гривни, проекции на знамена, 3D модели на Айфеловата кула и Триумфалната арка. Гостите имаха възможност да изработят бижута в цветовете на френското знаме. В специално ателие за мода от времето на ЛУИ XIV, малки и вече пораснали деца показаха талант и въображение.  За спомен от фестивала всеки имаше възможност да направи свой франкофонски магнит,  а на ръката си стотици малчугани изписаха името“ Francofolies“ с къна.\r\n Десетки млади дизайнери, показаха своите изработки по време на “Арт фест“ в центъра на града. Шатрите и ателиетата бяха разположени между заведенията Raffy и Memmo и радваха посетителите на най- голямото музикално събитие за френска музика в България- „Франкофоли“.  Шатрите бяха отрупани с ръчно направени накити и бижута, лампи, дрехи, кожени изделия, козметика, био прдукти, дрехи, книги, плетива и всякакви изкушения. \r\nАкцент в програмата бе и литературата. Шатра на издателство „Колибри“ бе разположена в близост до хотел „Монте Кристо“, където всеки имаше възможността да си закупи книгата на изключителния, талантлив музикант, участник в тазгодишното издание на фестивала- Винсент Винел. \r\nФранкофоните се докоснаха и до историята на фестивала със специално подбрани снимки от всички издания на Франкофоли в България. Изложбата бе под надслов “Le festival…Sur les photos” или в превод „Фестивалът… в снимки“.  Stage Bar също бяха част от многото изненади за гостите на „Франкофоли“.  Те посрещаха посетителите с Welcome drink, като им предлагаха и френски напитки и ликьори с различни аромати и незабравими вкусове.  Всеки франкофон успя да  опита разнообразие от предлаганите продукти.  Към всичко това, финален щрих добави пианото на маестро Александър Кипров. Талантливият музикант зарадва  посетителите с джаз импровизации по музиката на най- известните френски изпълнители, като Едит Пиаф, Шарл Азнавур, Жо Дасен и други. \r\n   Привържениците на уличните танци се докоснаха до истински талант и изкуство на петото юбилейно издание на „Кралете на запада“.  „Графити фест“ допълваще  пъстрата програма на Община Благоевград с  много цвят и талант. \r\n  Тази година имаше и благотворителна кауза в рамките на фестивала. Театрална група „12+3“ от Пловдив представи 4 фарса и пантонимен спектакъл, а събраните средства са за  Център за временно пребиваване на пострадали животни „Оскар и Лора“.\r\n   И през двата дни на тазгодишното издание на Франкофоли много ритъм, усмивки и добро настроение посрещаше жителите и гостите на града.", "date": "2018.06.24", "title": "Благоевград: Изобилие от събития съпътства музикалния фестивал „Франкофоли”"}
{"url": "http://www.focus-news.net/news/2018/06/24/2537663/anadolu-agency-turskiyat-ministar-predsedatel-privetstva-uspeshnoto-provezhdane-na-izborite.html", "text": "Министър-председателят на Турция Бинали Йълдъръм похвали Върховния избирателен съвет за успешното провеждане на парламентарните и президентските избори в страната, предава  Anadolu Agency.\r\n„Месеците подготовка на Върховния избирателен съвет са една от причините защо тези избори преминаха толкова спокойно и успешно“, заяви Йълдъръм пред репортери.\r\nВ отделно заявление председателят на основната опозиционна Републиканска народна партия Кемал Кълъчдароглу заяви, че гласуването е необходимост за демокрацията. „Надявам се утре да се събудим в една по-добра Турция“, допълни той.\r\nСлед като избирателните секции в страната затвориха в 17 часа местно време (съвпада с българското) членовете на избирателните комисии във всички 81 провинции на страната започнаха да броят гласовете. Виктор Турмаков", "date": "2018.06.24", "title": "Anadolu Agency: Турският министър-председател приветства успешното провеждане на изборите"}
{"url": "http://www.focus-news.net/news/2018/06/24/2537692/balgariya-komentari-v-svetovnite-medii-agentsiya-fokus.html", "text": "Българският министър-председател Бойко Борисов заяви, че е впечатлен от инфраструктурата, която е създадена от руските власти за Световното първенство по футбол, пише  „РБК Дейли“.\r\n„Впечатлен съм от инфраструктурата, която е създадена за толкова кратък срок“, заяви Борисов. Говорейки за бойкота на Световното първенство от страна на някои западни страни, той отбеляза, че се радва, „че не са предприети някакви глупави действия, макар и да имаше намерения“.\r\nНа 21 юни министърът на външните работи на Литва Линас Линкявичус заяви, че призивите да се бойкотира Световното първенство в Русия не са подействали. Той заяви, че е лоша идея Мондиалът да се провежда в нея, защото според него властите на страната използват спорта като средство за пропаганда.\r\n***\r\nИзраелският министър-председател Бенямин Нетаняху заяви, че неговият български колега Бойко Борисов го е уверил, че страната му ще открие почетно консулство в Ерусалим, пише  The Times of Israel.\r\n„Той реши, след като бе тук преди няколко дни, да открие консулство в Ерусалим. Той ми обясни в разговора ни, че консулството няма да се занимава единствено с българските въпроси в града, но и в цялата страна“, заяви Нетаняху. „Заявих му, че това решение е приветствано и че се надяваме, че това ще доведе до официално българско посолство в Ерусалим“, допълни той.\r\nПо-рано този месец Борисов се срещна с Нетаняху и  заяви, че разбира желанието на Израел международната общност да признае града за столица на страната. Той допълни, че България няма да премести посолството си в Ерусалим, докато не бъде подписан палестинско-израелски мирен договор.\r\nПо-рано България реагира на решението на американския президент Доналд Тръмп по статута на Израел като столица на Израел, заявявайки, че градът е „свещено място за трите монотеистични религии и статутът му трябва да се установи по време на мирните преговори, които да доведат до споразумение за окончателния статут на Палестинските територии“. \r\n***\r\nСлед половин година Българското председателство в Съвета на ЕС приближава края си и. Въпреки, че все още има една важна седмица до края му, кулминираща на срещата на високо равнище на Европейския съвет в Брюксел на 28 и 29 юни, може да се каже, че страната е постигнала силни резултати, пише  The Brussels Times.\r\n„Поехме председателството във важен и труден момент за ЕС, когато единството продължава да е най-важно“, заяви посланикът на България в Белгия Мая Добрева. „Предизвикателствата, произтичащи от Брекзит, разминаващите се гледни точки по някои ключови въпроси, сложната среда на международна сигурност направиха задачата особено предизвикателна“, допълни тя.\r\nБългария е поставила редица приоритети за „по-сигурна, стабилна и солидарна Европа“. „Не очаквахме чудеса и целта ни бе да се започне открит и честен диалог във всички организации в Съвета в духа на партньорство и доверие“, допълни дипломатът.\r\nТя посочи, че българското председателство се е занимавало с над 100 тристранни срещи по законодателни предложения с представители на Европейския парламент, Европейската комисия и Съвет.\r\nПо време на председателството са приети и влезли в сила няколко законодателни акта, свързани с единния пазар, околната среда, мобилността, научните изследвания и образованието, цифровия единен пазар. Постигнат е напредък и по важни въпроси в икономическата, социалната, финансовата област, областта на сигурността и правосъдието.\r\n„Един от ключовите успехи бе политическото споразумение с Европейския парламент относно Директивата за командированите работници в областта на услугите. След не по-малко от 9 тристранни срещи с Европейската комисия и Европейския парламент и работата на три председателства България успя да намери правилния баланс между всички“, убедена е Добрева.\r\nДирективата установява принципа на равно заплащане за еднакъв труд, извършен на едно и също място, като същевременно гарантира по-голяма правна сигурност както за работниците, така и за работодателите.\r\n„Друг важен принос в социалната сфера е споразумението за законодателно предложение, свързано с регулираните професии“, посочи посланикът. Това е тема, засягаща близо 50 милиона европейски граждани с такива професии в области като медицината, фармацията, архитектурата и много други.\r\nПо време на българското председателство Европейският съюз навлезе в период на ключови преговори не само по отношение на финансовите аспекти на многогодишната финансова рамка след 2020 г., но и по отношение на визията за своите приоритети и действия през следващото десетилетие.\r\n„Значението на политиката на сближаване бе сред ключовите послания, изпратени в разговорите за новата финансова рамка. Работихме усилено и за да гарантираме, че Общата селскостопанска политика остава силен инструмент с доказана добавена стойност“,  смята Добрева.\r\nМиграцията остава ключово предизвикателство за ЕС днес. Посланик Добрева подчерта, че България е положила много усилия по въпроса за миграцията с цел постигане на цялостна реформа на Общата европейска система за убежище.\r\nБългария, съсед страните кандидатки за членство в ЕС от Западните Балкани, обърна специално внимание на напредъка на процеса на присъединяване.\r\n„Радваме се, че успяхме да върнем региона в дневния ред на ЕС и да потвърдим подкрепата на ЕС за европейската перспектива на страните от Западните Балкани. Срещата на високо равнище на 17 май в София беше първото събиране на лидерите на държавите-членки на ЕС и на страните от региона след Солун през 2003 г.“, припомни тя.\r\nТя вярва, че България е поставила инерция, която ще бъде поета от следващите председателства. „Нашата цел е да изпратим силни послания, потвърждаващи постигнатия напредък и насърчаване на продължаването на усилията по пътя на ЕС“.\r\nОсвен ако никоя държава-членка няма да използва ветото си на заседанието на Съвета по общи въпроси във вторник, Съветът се очаква да одобри препоръките на Комисията за започване на преговори за присъединяване с Албания и Македония.\r\n***\r\nБългарският министър-председател Бойко Борисов на пристигане на неформалната среща на високо равнище на 16 страни от ЕС, свикана от Европейската комисия в Брюксел за обсъждане на миграционната криза, заяви, че Съюзът трябва да закрие своите външни граници, да осигури преместването на мигрантите единствено през граничните КПП и да води активна работа с третите държави, които могат да приемат бежанци, предава  ТАСС.\r\n„В качеството си на председатели на Съвета на ЕС ще настояваме на търсене на съгласие между всички страни членки на ЕС по миграционната тема. България, като страна, намираща се на предна линия заедно с Гърция, Италия и Испания , не може да се съгласи с предложението да се връщат мигрантите, които вече се намират в Европа, в държавите, където са регистрирани за първи път. Това би усложнило ситуацията и би наложили над тези страни двойна отговорност – и да защитават външната граница на ЕС, и да се грижат за бежанците, намиращи се на тяхна територия“, заяви той.\r\nБорисов подчерта, че България показва добри резултати по защитата на външната граница на ЕС и това се способства от успешната работа на пограничната полиция и агенция Фронтекс, а също така и от споразумението с Турция, която задържа мигрантите на своя територия.", "date": "2018.06.24", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/06/24/2537689/rbk-deyli-balgarskiyat-ministar-predsedatel-prizna-za-pravilen-otkaza-na-zapadnite-strani-da-boykotirat-svetovnoto-parvenstvo-po-futbol.html", "text": "Българският министър-председател Бойко Борисов заяви, че е впечатлен от инфраструктурата, която е създадена от руските власти за Световното първенство по футбол, пише  „РБК Дейли“.\r\n„Впечатлен съм от инфраструктурата, която е създадена за толкова кратък срок“, заяви Борисов. Говорейки за бойкота на Световното първенство от страна на някои западни страни, той отбеляза, че се радва, „че не са предприети някакви глупави действия, макар и да имаше намерения“.\r\nНа 21 юни министърът на външните работи на Литва Линас Линкявичус заяви, че призивите да се бойкотира Световното първенство в Русия не са подействали. Той заяви, че е лоша идея Мондиалът да се провежда в нея, защото според него властите на страната използват спорта като средство за пропаганда. Виктор Турмаков", "date": "2018.06.24", "title": "„РБК Дейли“ : Българският министър-председател призна за правилен отказа на западните страни да бойкотират Световното първенство по футбол"}
{"url": "http://www.focus-news.net/news/2018/06/24/2537710/blagorodna-vardeva-glaven-uchitel-8-pedagozi-rabotyat-s-detsata-v-dg-snezhanka-v-petrich.html", "text": "8 педагози работят с децата в ДГ „Снежанка“ в Петрич. Това каза за Радио „Фокус“-Пирин Благородна Вардева, главен учител в детското учебно заведение. Тя уточни, че от тези 8 педагози – 7 са старши учители и 1 главен учител. „Нашата градина е много красива. Тя предлага на деца просторни слънчеви спални, с реновиран интериор, със съобразена квадратура и кубатура с броя на децата ни. Също така всяка занималня е оборудвана с преносим компютър. Разполагаме с интерактивна дъска. По-миналата година преминахме обучение за работа с интерактивна дъска и я ползваме с удоволствие, защото е много забавно и интересно за децата. Целта на целия педагогически екип в тази детска градина, е да я направим предпочитана детска градина в града, защото знаете, че сега условията непрекъснато се променят и конкуренцията е голяма“, коментира Вардева. Тя допълни, че в детската градина децата се чувстват спокойни и подкрепяни. По думите й педагогическият персонал залага изключително много на качеството на образователно-възпитателния процес, за да успеят да формират трайни знания и умения, които после децата да могат да използват в нови житейски ситуации и да надграждат придобитото. Главният учител посочи, че дворът на учебното заведение е най-големият двор от тези на всички детски градини в град Петрич. „Той е с голяма тревна площ и обособени площадки. С помощта на Община Петрич, с наши усилия и със спонсорства сме реновирали голяма част от детските площадки. Има още какво да се желае, но засега сме постигнали много“, добави тя. Благородна Вардева отбеляза, че детската градина е позиционирана в квартал „Дълбошница“, който е един от старите квартали в Петрич и хората са изключително добронамерени и много сплотени.\r\nНатали СТЕФАНОВА", "date": "2018.06.24", "title": "Благородна Вардева, главен учител: 8 педагози работят с децата в ДГ „Снежанка“ в Петрич"}
{"url": "http://www.focus-news.net/news/2018/06/24/2537690/prof-plamen-pavlov-istorik-nay-znakovoto-sabitie-po-vreme-na-upravlenieto-na-tsar-ivan-asen-ii-e-vazstanovyavaneto-na-legitimnata-pravoslavna-patriarshiya.html", "text": "Най-знаковото събитие по време на управлението на цар Иван Асен II е възстановяването на легитимната православна патриаршия т.е. отхвърлянето на унията с Папския Рим, която вече е била изчерпала своето значение. Така тук вече имаме Търновската патриаршия, която е най-високият връх в Средновековното развитие на нашата църква.  Това каза историкът проф. Пламен Павлов в интервю за Агенция „Фокус“ по повод годишнината от смъртта на цар Иван Асен II.\r\n„Цар Иван Асен II е един от най-известните български владетели за своите съвременници и потомците на неговите съвременници, ако съдим от един текст в Бориловия синодик. Там се казва, че той е най-великият от всички български царе. Така са го схващали хората от времето на Второто българско царство. Разбира се, не можем да правим класация за най-велик български владетел и не бива да забравяме и Аспарух, и Тервел, и Крум, светия Княз Борис Михаил, цар Симеон Велики, цар Самуил. За хората в края на 14 век Иван Асен II е бил образец на мъдър, справедлив, смел владетел; човек, който полага максимални усилия за укрепването и величието на българската държава”, коментира проф. Павлов.\r\nПо думите му благодарение на активната политика по време на царуването на Иван Асен II България отново достига „от море до море“ -  тя отново опира до Черно, Бяло и Адриатическо море. „На практика българската държава става хегемон не само на Балканите, но в цяла Югоизточна Европа. Това е съчетано и с един подем на икономиката и културата и с развитие на външно-търговските връзки, свидетелство за което е Дубровнишката грамота на Иван Асен II“, добави историкът\r\nЦветелин ДИМИТРОВ", "date": "2018.06.24", "title": "Проф. Пламен Павлов, историк: Най-знаковото събитие по време на управлението на цар Иван Асен II е възстановяването на легитимната православна патриаршия"}
{"url": "http://www.focus-news.net/news/2018/06/24/2537678/tehran-times-iranskiyat-vanshen-ministar-zayavi-che-sasht-karat-teheran-da-napusne-yadrenoto-sporazumenie.html", "text": "Иранският външен министър Мохамад Джавад Зариф заяви, че „стратегическа цел“ на САЩ е накара Техеран да напусне ядреното споразумение от 2015 г., пише  Tehran Times.\r\n„Това не значи, че в крайна сметка няма да излезем от споразумението при определени обстоятелства, но сме наясно, че това е целта на Вашингтон“, заяви Зариф. Той посочи, че европейските държави, както и Русия и Китай търсят начини да запазят споразумението за иранската ядрена програма. „Дори и най-близките съюзници на САЩ искат запазване на споразумението“, отбеляза министърът.\r\nНа 8 май президентът на САЩ Доналд Тръмп официално изтегли страната си от подкрепяното от ООН ядрено споразумение и въведе едностранни санкции срещу Иран. Техеран предупреди, че ако интересите му не бъдат гарантирани според споразумението, той ще поднови ядрената си дейност със значително по-голяма скорост. Виктор Турмаков", "date": "2018.06.24", "title": "Tehran Times: Иранският външен министър заяви, че САЩ карат Техеран да напусне ядреното споразумение"}
{"url": "http://www.focus-news.net/news/2018/06/24/2537711/gazeta-express-provede-se-sreshtata-mezhdu-aleksandar-vuchich-i-hashim-tachi-v-bryuksel-dvamata-lideri-izraziha-pesimizam-sled-neya.html", "text": "Върховният представител на ЕС по въпросите на външната политика и сигурността Федерика Могерини беше домакин в Брюксел на срещата на върха между президента на Сърбия Александър Вучич и косовският му колега Хашим Тачи, пише Gazeta Express.\r\nМогерини, Вучич и Тачи са провели интензивна дискусия върху рамката за споразумение за нормализация на отношенията между двете страни. Те са се съгласили да засилят работния процес в предстоящите седмици, се казва в прессъобщението публикувано от офиса на Федерика Могерини след срещата.\r\nСлед срещата двамата президенти направиха коментари. Хашим Тачи заяви, че срещата му с Александър Вучич е била сложна, имайки предвид че са били обсъждани столетни проблеми между сърби и албанци. „Знам, че с едно потенциално споразумение двете страни могат да спечелят много, но се опасявам че ако никакво споразумение не бъде постигнато ще загубим, защото ще навредим на европейското си бъдеще, ще го отложим и ще останем изолирани“, заяви той.\r\n„Не можем да останем жертви на горчивото минало, а трябва да гледаме напред към бъдещето за нашата страна и нашите граждани. Сега е правилният момент и ако изпуснем този шанс, ще струва скъпо и на двете страни. Днес дискутирахме конкретни въпроси, обсъдихме и варианти за това как да продължим към финалната фаза на диалога, за да намерим решение между двата ни народа. Живеем близо един до друг и се познаваме. Искаме да изградим нормални отношения“, допълни косовският президент.\r\nСръбският президент Вучич, от своя страна, заяви че решението между Косово и Сърбия трябва да бъде рационално и всички проблеми трябва да се решат мирно.\r\n„Постигнахме съгласие, че всички проблеми трябва да се решат мирно и с взаимно уважение. Това е много важно за косовските сърби и за всички граждани на Сърбия. Обсъдихме фокуса на диалога, за да докажем че можем да дискутираме и да работим върху решението на отворените въпроси. Не съм оптимист, но засегнахме много проблеми“, заяви Вучич.\r\nТой потвърди, че диалогът с Косово и ЕС ще бъде засилен. Йонислав Дочев", "date": "2018.06.24", "title": "Gazeta Express: Проведе се срещата между Александър Вучич и Хашим Тачи в Брюксел, двамата лидери изразиха песимизъм след нея"}
{"url": "http://www.focus-news.net/news/2018/06/24/2537676/premierat-boyko-borisov-balgariya-poluchi-pozdravleniya-za-aktivnata-rabota-po-vaprosa-s-migratsiyata.html", "text": "Всички лидери от ЕС поздравиха България за активната й и успешна работа по време на председателството на Съвета на ЕС по темата миграция. Това каза министър-председателят Бойко Борисов в Брюксел, където участва в работна среща по въпросите на миграцията и предоставяне на убежище, свикана от Европейската комисия, съобщиха от правителствената информационна служба. Правителствените и държавните ръководители подкрепят позицията на България по въпроса с решаването на миграционния натиск в Европа. Френският президент Еманюел Макрон определи позицията ни като добра, подредена и технически издържана. Той поздрави българския премиер за работата на България по бежанския въпрос и за доброто сътрудничество с Турция. „Така построена като конструкция темата миграция може да бъде решена за съвсем кратко време. Ако всяка една от страните с външна граница направи като България по темата, въпросът ще бъде решен“, смята министър-председателят. Той допълни, че финансирането на страните на първа линия трябва да продължи, за да се гарантира, че бежанската вълна ще спре. Българският премиер посочи, че е необходимо да има гъвкави споразумения за изнесените центрове за мигранти извън територията на Европа. „ В тези центрове трябва да има освен медицинска, и юридическа помощ, за да се прекрати това масово тръгване от Африка, Азия и други места“, уточни още Бойко Борисов. \r\n„Ние имахме позиция, че не бива да сме една от няколкото държави, в които да се дават огромни пари без ясни резултати“. Това заяви министър-председателят по отношение на обвинението на председателя на БСП Корнелия Нинова, че „е действал унизително за българския парламент“ за т.нар. експериментални молекули за онкоболните. „Аз й казах, че ще говоря с Цветанов  да се свика председателски съвет, да слушат какво ще предложат – аз съм „ЗА“. Това, което казва, че съм тъпкал парламентарна демокрация, е лъжа. Виждам по телевизиите пресконференция на БСП и гледам – тя ми се е обаждала, разпореждала ми, аз съм мислил, бил съм колеблив“, коментира още той. \r\nПо темата за исканията на майките на деца с увреждания, Борисов посочи, че в най-кратък срок чака от министрите решение по въпроса и правителството ще направи всичко необходимо за тях след като види разчетите и финансовите възможности на държавата.", "date": "2018.06.24", "title": "Премиерът Бойко Борисов: България получи поздравления за активната работа по въпроса с миграцията"}
{"url": "http://www.focus-news.net/news/2018/06/24/2537713/anadolu-agency-svetovni-lideri-pozdraviha-erdogan-za-uspeha-v-izborite.html", "text": "Докато гласовете в Турция продължават да се броят след президентските и парламентарни избори в неделя, световните лидери започнаха да поздравяват президента Реджеп Тайип Ердоган за изборния му успех, предава Anadolu Agency.\r\nПървото поздравление от държава от ЕС е пристигнало от унгарския министър-председател Виктор Орбан, според президентски източници.\r\nПрезидентът на Азербайджан Илхам Алиев също е поздравил Ердоган за своя „страхотен успех“ в президентски избори, се казва в изявление на азербайджанското президентство.\r\nАлбанският премиер Еди Рама е поздравил Ердоган в телефонен разговор.\r\nЕрдоган е получил поздравления и от президента на палестинската автономия Махмуд Абас, председателят на Председателството на Босна и Херцеговина Бакир Изетбегович, външният министър на Гърция Никос Коцияс и емирът на Катар Шейх Тамим бин Хамад ал Тани. Йонислав Дочев", "date": "2018.06.24", "title": "Anadolu Agency: Световни лидери поздравиха Ердоган за успеха в изборите"}
{"url": "http://www.focus-news.net/news/2018/06/24/2537680/makfaks-dialogat-belgrad-prishtina-pregovorite-sa-trudni-a-pozitsiite-dalechni.html", "text": "В Брюксел се провежда нов кръг от преговори между Белград и Прищина под егидата на Европейския съюз. По-късно е възможно да се проведе среща на президентите на Сърбия и на Косово, Александър Вучич и Хашим Тачи, предава македонската информационна агенция  „Макфакс“.\r\nСръбският министър на външните работи Ивица Дачич заяви, че преговорите са трудни, а позициите на двете страни са далеч една от друга. \r\nПо-рано Тачи заяви, че споразумението между Прищина и Белград трябва да се постигне до края на март 2019 г. Той допълни, че платформата на Прищина в новата фаза на преговорите не се основава нито на разделение, нито на обмен на територии.С\r\nСпоред него нормализирането на отношенията е единственият сигурен начин за действие и то трябва да се основава на признаването на независимостта на Косово и пълно зачитане на правата на сърбите. Виктор Турмаков", "date": "2018.06.24", "title": "„Макфакс“ : Диалогът Белград-Прищина: преговорите са трудни, а позициите далечни"}
{"url": "http://www.focus-news.net/news/2018/06/24/2537715/reuters-donald-tramp-prizova-za-deportirane-na-nelegalnite-imigranti-bez-sadii-i-sadebni-dela.html", "text": "Президентът на САЩ Доналд Тръмп заяви в неделя, че хората, които влизат в страната нелегално, трябва да бъдат върнати незабавно там, откъдето са дошли, без никакви съдебни процеси, предава Reuters.\r\n„Не можем да позволим на всички тези хора да нахълтат в страната ни. Когато някой влезе, трябва незабавно, без съдии или съдебни дела, да го върнем там, откъдето е дошъл“, заяви Тръмп в социалната мрежа „Туитър“.\r\nНе стана ясно, дали Тръмп намеква за разширяване на настоящия закон, който позволява експресна депортация на нелегални имигранти на американската граница. Американският президент също така не направи разделение между нелегалните имигранти и хората, които влизат в САЩ, за да търсят убежище. Йонислав Дочев", "date": "2018.06.24", "title": "Reuters: Доналд Тръмп призова за депортиране на нелегалните имигранти „без съдии и съдебни дела“"}
{"url": "http://www.focus-news.net/news/2018/06/24/2537674/hurriyet-redzhep-tayip-erdogan-i-partiyata-na-spravedlivostta-i-razvitieto-vodyat-na-izborite-v-turtsiya-pri-obraboteni-352-ot-byuletinite.html", "text": "След изтичането на изборния ден властите в Турция вдигнаха ограниченията за обявяване на резултатите  след парламентарните и президентски избори в страната. Турският ежедневник Hurriyet публикува данните при обработени 35,2% от бюлетините, според които на президентските избори води досегашният държавен глава Реджеп Тайип Ердоган, а неговата Партия на справедливостта и развитието печели най-много гласове за парламента. \r\nНа президентските избори води Ердоган с 56,9,2%. На второ място е кандидатът на Републиканската народна партия Мухарем Индже с 28,4%, на трето е Мерал Акшенер от „Добрата партия“ със 7,5% от гласовете, Селахатин Демирташ от Демократическата партия на народите с 6,2% от гласовете е на четвърто място.\r\nСред партиите на парламентарните избори води ПСР с 48,4%, на второ място е Републиканската народна партия с 18,3%, Партията на националното действие е на трето място с 12,5% от гласовете. „Добрата партия“ е на следващото място с 9,1% от гласовете, а на пето е Демократическата партия на народите със 8,6%. Виктор Турмаков", "date": "2018.06.24", "title": "Hurriyet: Реджеп Тайип Ердоган и Партията на справедливостта и развитието водят на изборите в Турция при обработени 35,2% от бюлетините"}
{"url": "http://www.focus-news.net/news/2018/06/24/2537712/angela-merkel-migrantite-ne-mogat-da-izbirat-kade-da-kandidatstvat-za-ubezhishte.html", "text": "Канцлерът на Германия Ангела Меркел заяви, след срещата в Брюксел посветена на проблемите с миграцията в Европейския съюз, че бежанците не могат да избират къде да кандидатстват за убежище, предава Sputnik.\r\nПред журналисти тя заяви, че е имало „много добра воля“ за обсъждане на различията в ЕС по въпроса с миграцията. Меркел отбеляза, че Съюзът иска европейски решения там, където са възможни. Според нея ЕС трябва да обмисли двустранни сделки на местата, където други варианти не са приложими. Тя посочи Либия и Турция като добри примери за двустранни сделки с държави, които не са член на ЕС.\r\n„Обсъдихме Операция София и прогреса в укрепването на либийската брегова охрана. Ясно показахме, че тази охрана трябва да работи наистина ефективно и че ние, разбира се, трябва да подкрепим Либия“, заяви Меркел.\r\nВъпреки критиките по отношение на споразумението за миграция между ЕС и Турция, германският канцлер заяви, че Съюзът трябва да изплати втория транш по споразумението.\r\n„Колкото до на нашите отношения с държавите на произход или транзитните държави, отново се убедихме днес, че споразумението между ЕС и Турция е за пример, но трябва да изплатим втория си транш, за да може Турция да изпълни трудната си задача да подкрепя бежанците с помощ от Европа“, заяви Меркел. Йонислав Дочев", "date": "2018.06.24", "title": "Ангела Меркел: Мигрантите не могат да избират къде да кандидатстват за убежище"}
{"url": "http://www.focus-news.net/news/2018/06/24/2537716/aleksis-tsipras-migratsiyata-e-evropeysko-predizvikatelstvo-koeto-se-nuzhdae-ot-evropeysko-reshenie.html", "text": "Министър-председателят на Гърция Алексис Ципрас призова за ревизия на европейската система за предоставяне на убежище, за да може тежестта на грижите за бежанци да бъде споделена по-справедливо, предава гръцката информационна агенция АНА-МПА.\r\nГръцкият премиер присъства на неформалната среща на държавни лидери в Брюксел посветена на миграцията в Европейския съюз.\r\nСпоред правителствените източници, предложенията на Ципрас са включвали по-голяма подкрепа за страните първоприемници на мигранти в Европа, подкрепа за транзитните държави и държавите на произход на бежанците, както и замяната на граничната агенция „Фронтекс“ със силна Европейска гранична и брегова охрана.\r\nТой е изразил сериозни резерви относно предложенията за центрове за задържане на бежанци от „затворен тип“ извън ЕС.\r\nЦипрас  е отбелязал, че миграционният и бежански въпрос е европейско предизвикателство, което изисква европейско решение. Според него, едностранните действия подриват Европа, не водят до решения и подсилват антиевропейските и консервативни подходи.\r\nГръцкият премиер е призовал за европейска инициатива на няколко нива върху този въпрос, поне от тези, които все още желаят Европа да разрешава проблемите си колективно. Йонислав Дочев", "date": "2018.06.24", "title": "Алексис Ципрас: Миграцията е европейско предизвикателство, което се нуждае от европейско решение"}
{"url": "http://www.focus-news.net/news/2018/06/24/2537717/hurriyet-redzhep-tayip-erdogan-i-partiyata-na-spravedlivostta-i-razvitieto-sa-pobediteli-na-izborite-v-turtsiya-sled-97-obraboteni-glasove.html", "text": "Президентът на Турция Реджеп Тайип Ердоган и неговата Партия на справедливостта и развитието (ПСР) са победители на президентските и парламентарни избори в страната, след като 97% от гласовете са обработени, информира турският ежедневник Hurriyet.\r\nЗа преизбрания турския президент Реджеп Ердоган са гласували 52,6% от избирателите, на второ място остава кандидатът на Републиканската народна партия Мухарем Индже с 30,8%, на трето място се изкачва Селахатин Демирташ от Демократическата партия на народите с 8,2%, а четвърта остава Мерал Акшенер от „Добрата партия“ със 7,4% от гласовете.\r\nСред партиите на парламентарните избори победител е Партията на справедливостта и развитието с 42,4%, на второ място остава Републиканската народна партия с 22,7%, а Демократическата партия на народите се изкачва до третото място събирайки 11,4% от гласовете. На четвърто място остава Партията на националното действие с 11,2% от гласовете, а на пето е \"Добрата партия\" с 10,1%.\r\nИзбирателната активност на изборите е 87,4%. Йонислав Дочев", "date": "2018.06.24", "title": "Hurriyet: Реджеп Тайип Ердоган и Партията на справедливостта и развитието са победители на изборите в Турция след 97% обработени гласове"}
{"url": "http://www.focus-news.net/news/2018/06/24/2537691/hurriyet-redzhep-tayip-erdogan-i-partiyata-na-spravedlivostta-i-razvitieto-vodyat-na-izborite-v-turtsiya-pri-dve-treti-obraboteni-byuletini.html", "text": "След изтичането на изборния ден властите в Турция вдигнаха ограниченията за обявяване на резултатите  след парламентарните и президентски избори в страната. Турският ежедневник Hurriyet публикува данните при обработени 67,3% от бюлетините, според които на президентските избори води досегашният държавен глава Реджеп Тайип Ердоган, а неговата Партия на справедливостта и развитието печели най-много гласове за парламента.\r\nНа президентските избори води Ердоган с 55%. На второ място е кандидатът на Републиканската народна партия Мухарем Индже с 29,4%, на трето е Мерал Акшенер от „Добрата партия“ със 7,6% от гласовете, Селахатин Демирташ от Демократическата партия на народите с 6,9% от гласовете е на четвърто място.\r\nСред партиите на парламентарните избори води ПСР с 44,9%, на второ място е Републиканската народна партия с 21,1%, Партията на националното действие е на трето място с 11,7% от гласовете. На четвърто място е Демократическата партия на народите с 9,8% от гласовете, а на пето е \"Добрата партия\" с 9,7%\r\nИзбирателната активност на изборите е 87,3% Виктор Турмаков", "date": "2018.06.24", "title": "Hurriyet: Реджеп Тайип Ердоган и Партията на справедливостта и развитието водят на изборите в Турция при две трети обработени бюлетини"}
{"url": "http://www.focus-news.net/news/2018/06/24/2537714/afp-redzhep-tayip-erdogan-obyavi-pobeda-v-izborite-za-prezident-v-turtsiya.html", "text": "Президентът на Турция Реджеп Тайип Ердоган обяви победа в президентските избори в неделя и заяви, че управляващата му партия е спечелила мнозинство в парламента, предава AFP.\r\n„Неофициалните резултати в изборите станаха ясни. Според тях нацията ми повери задачите и отговорностите на президентството“, заяви Ердоган в своята резиденция в Истанбул, допълвайки че алиансът, воден от неговата Партия на справедливостта и развитието, е спечелила мнозинство в парламента.\r\nКъм момента са обработени 96% от гласовете. Реджеп Ердоган е получил 52,7% от гласовете, а партията му 42.5%. Йонислав Дочев", "date": "2018.06.24", "title": "AFP: Реджеп Тайип Ердоган обяви победа в изборите за президент в Турция"}
