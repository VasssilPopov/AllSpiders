{"url": "http://www.focus-news.net/news/2019/01/21/2614687/sport-yuventus-pobedi-kievo-s-30.html", "text": "Шампионът Ювентус победи с 3:0 последния в класирането Киево в среща от 20-тия кръг на на Серия А.  \r\nДъглас Коста откри резултата за домакините на \"Алианц Стейдиъм\" в 13-тата минута, Емре Джан отбеляза в 45-тата, а Даниеле Ругани бе автор на третия гол в 84-тата минута.  \r\nЮвентус е лидер във временното класиране с актив от 56 точки, с девет повече пред втория Наполи. Киево е на 20-то място с осем точки. \r\nВ другия мач от кръга Милан победи Дженоа с 2:0 и се върна на четвъртото място в класирането с 36 точки.", "date": "2019.01.21", "title": "Спорт: Ювентус победи Киево с 3:0"}
{"url": "http://www.focus-news.net/news/2019/01/21/2614659/evangelos-karafotakis-ikonomist-nezavisimo-ot-reshenieto-za-sporazumenieto-na-prespanskiya-dogovor-i-koga-shte-sa-izborite-v-gartsiya-partiyata-na-aleksis-tsipras-shte-e-pobeditel.html", "text": "Независимо от решението за споразумението на Преспанския договор и кога ще са изборите в Гърция, партията на Алексис Ципрас ще е победител. Това каза за обзорното предаване „Това е България“ на  Радио „Фокус“  икономистът Евангелос Карафотакис. Той обясни, че ако споразумението не бъде гласувано, за което вероятността е едва 10%, ще последват избори след месец, на които се очаква да победи СИРИЗА. Ако то бъде ратифицирано, което е по-вероятно, се очакват избори чак през септември или октомври, а най-вероятният победител отново  е партията на Алексис Ципрас, прогнозира той. „Той може и е доказал, че успява да реши проблеми, които са отлагани в Гърция от години. Ципрас се справи с меморандумите, с проблемите с демокрацията в Северна Македония и дава резултат от работата си. Подкрепата, която има от европейските общности и от САЩ, ще бъде достатъчна, за да спечели изборите“, според икономистът. Евангелос Карафотакис каза още, че премиерът Алексис Ципрас първоначално не е давал вид на човек, който ще постигне резултати, но постепенно се е адаптирал. Според икономиста, Ципрас е изпълнил по най-добрия начин дадените му задачи. Той каза още, че изборите нямат влияние върху икономиката на страната и обясни, че не се очакват икономически проблеми в близките месеци в южната ни съседка. Икономиката върви по пътя на меморандумите без забележки от банки или европейската общност, каза още той. Според него Преспанското споразумение ще помогне на Гърция в позициите й на международната сцена, но няма да се отрази добре на чувствата на народа.  \r\nЦоня СЪБЧЕВА", "date": "2019.01.21", "title": "Евангелос Карафотакис, икономист: Независимо от решението за споразумението на Преспанския договор и кога ще са изборите в Гърция, партията на Алексис Ципрас ще е победител"}
{"url": "http://www.focus-news.net/news/2019/01/21/2614656/dha-pozhar-na-dva-koraba-v-kerchenskiya-protok-ekipazhite-obshto-16-turski-grazhdani-i-15-grazhdani-na-indiya.html", "text": "След експлозия на руския бряг в Керченския проток са подпалени два кораба, наклонили са се на борд  и са започнали да потъват, предаде  информационната агенция ДХА . Екипажите, състоящи се от турци и индийци, са се хвърлили панически в морето, за да се спасят. Твърди се, че един човек е загинал. \r\nРуската федерална служба за морско и речно корабоплаване – „Росморречфлот”,  оповести, че „на един или два кораба е избухнал пожар”. „Екипажите на корабите са 17, съответно 14 души, т.е. общо 31 души.”, се посочва в съобщението на  Росморречфлот”. \r\nНа кораба \"Kandiy\" е имало екипаж от 17 души – 9 турски граждани и 8 граждани на Индия. На кораба \"Maestro\" е имало 7 турски граждани и 7 граждани на Индия. \r\nКоординационният център в Новоросийск оповести, че в района са изпратени 10 катера за спасителни дейности и голям брой екипи за спасителни дейности по море, посочва още ДХА. \r\nПревод и редакция:", "date": "2019.01.21", "title": "ДХА: Пожар на два кораба в Керченския  проток: Екипажите - общо 16 турски граждани и 15 граждани на Индия"}
{"url": "http://www.focus-news.net/news/2019/01/21/2614655/shumen-pet-naseleni-mesta-v-obshtinata-shte-ostanat-bez-voda-na-22-yanuari.html", "text": "От 05.00 часа на 22 януари – вторник, започва поетапно спиране на водоподаването в Шумен - в кв. „Дивдядово“, в селата Дибич, Белокопитово и Панайот Волов и в град Велики Преслав. Това съобщиха от  ВиК- Шумен . Това се налага поради отстраняване на аварии по довеждащ водопровод от язовир „Тича“. Най-рано водоподаването ще бъде преустановено във високите части на Шумен. \r\nЗа потребителите на Велики Преслав водоподаването ще бъде преустановено от 09.00 часа, на 22 януари – вторник. Възстановяването на водоподаването в засегнатите населени места ще започне от 22.00 на 22 януари.", "date": "2019.01.21", "title": "Шумен: Пет населени места в общината ще останат без вода на 22 януари"}
{"url": "http://www.focus-news.net/news/2019/01/21/2614661/pazardzhik-v-panagyurskoto-selo-banya-ima-investitorski-interes-za-izgrazhdaneto-na-kashti-za-gosti-i-hotel.html", "text": "Приключи проектът за подмяна на водопровода за минералната вода в село Баня. Това каза за  Радио „Фокус“ – Пазарджик  Стоян Ножделов, кмет на панагюрското село. По думите му освен цялостна подмяна на остарелия тръбопровод е изграден и резервоар. „Той е голям и може да събере цялата минерална вода, която може да се ползва от потенциални потребители – къщи за гости, хотели. Освен това оформихме и саниторно-охранителната зона. Тя беше обрасла с храсти и дървета и трябваше да се приведе във вид, в който може да се ползва нормално“, обясни Ножделов. Той допълни, че тя е и оградена. Според кмета има инвеститорски интерес към изграждането на къщи за гости и хотели, тъй като са подадени 15 молби за издаване на разрешителни за ползване на минерална вода и в момента тече процедурата по тяхното разглеждане. \r\nВаня НИКОЛОВА", "date": "2019.01.21", "title": "Пазарджик: В панагюрското село Баня има инвеститорски интерес за изграждането на къщи за гости и хотел"}
{"url": "http://www.focus-news.net/news/2019/01/21/2614657/rositsa-dimova-obshtinski-savet-po-narkotichni-veshtestva-burgas-prodalzhava-provezhdaneto-na-sreshtite-sreshtu-upotrebata-na-narkotichni-veshtestva-v-uchilishtata.html", "text": "Продължава провеждането на срещите срещу употребата на наркотични вещества в училищата. Това каза за  Радио „Фокус“ – Бургас  Росица Димова, председател на Общински съвет по наркотични вещества – Бургас. По думите ѝ дните се провеждат от началото на учебната година в отзовалите се училища. „Програмата за информираност се провежда на доброволен принцип – пращаме писмо, след което ръководството ни изпраща график с освободените часове на класа, в които се провеждат срещите“, обясни Димова и добави, че таргет групата на съвета са най-вече учениците от 8-ми клас. „Това е класът, в който класовете тепърва се сформират, а учениците са по-податливи на нови въздействия. Младите хора са любопитни и се наблюдава тенденция да опитват“, каза още Димова. По думите ѝ напоследък все пак се наблюдава наличието на информираност, че синтетиката довежда до много сериозни последствия. „Всичко зависи от съвестта на отделния ученик и от неговото самочувствие. Нашата задача е да им покажем какво би могло да се случи, ако не бъдат внимателни“, допълни още Димова. \r\nМария ПОПЧЕВА", "date": "2019.01.21", "title": "Росица Димова, Общински съвет по наркотични вещества - Бургас: Продължава провеждането на срещите срещу употребата на наркотични вещества в училищата"}
{"url": "http://www.focus-news.net/news/2019/01/21/2614660/aleksis-tsipras-vav-videoobrashtenie-vav-feysbuk-vreme-e-da-nauchim-istinata-za-prespanskoto-sporazumenie.html", "text": "Време е да видим истинските факти за Преспанското споразумение. Това подчертава премиерът на Гърция Алексис Ципрас във видео съобщение, качено на профила му в социалната мрежа \"Фейсбук\", предва държавната агенция на югозападната ни съседка  ANA-MPA . \r\nВидеото, с продължителност 107 минути, включва клипове от подписването на договора между Гърция и Бивша югославска република Македония (БЮРМ) на 17 юни 2018 г. и откъси от речта на премиера в Атинската концертна зала, изнесено наскоро. \r\n\"Време е да научим истината. С Договора от Преспа защитаваме Македония. Преодоляваме страха и инерцията с увереност в себе си и отваряме пътя към мира и растежа\", са думите на Ципрас, цитирани от агенцията.  \r\n\"Нашите съседи разграничават своята идентичност, признавайки, че техният език е славянски и че тяхната култура не е свързана с древногръцкото наследство\", обяснява Ципрас. \"Чрез споразумението от Преспа признаваме гражданството, а не етническите групи, които то съдържа, в техните учебници няма да има иредентистки референции, те променят имената на паметници, инфраструктури и обществени пространства. Съседите ни премахват Звездата на Вергина от всеки символ и правото й на ползване се връща изключително към Гърция”, отбеляза още Ципрас. \r\nСпоразумението, съгласно думите му, \"е основният крайъгълен камък на приятелство, сътрудничество и братство на народите. Научете истината\", призовава Ципрас. Тереза Герова", "date": "2019.01.21", "title": "Алексис Ципрас във видеообръщение във \"Фейсбук\": Време е да научим истината за Преспанското споразумение"}
{"url": "http://www.focus-news.net/news/2019/01/21/2614662/aleksandar-marinov-za-obshtestvoto-gerb-i-bsp-sa-procheteni-knigi-dokato-prezidentat-e-natovaren-s-ochakvaniya-za-promyana-na-nachina-na-upravlenieto-na-darzhavata.html", "text": "За обществото ГЕРБ и БСП са „прочетени книги“, докато президентът е натоварен с очаквания за промяна на начина на управлението на държавата. Това каза за обзорното предаване „Това е България“ на  Радио „Фокус“  политологът проф. Александър Маринов. Той допълни, че тези очаквания не винаги отчитат реалните възможности на конституционните правомощия на държавния глава. Румен Радев се наложи не само като коректив, а и като алтернатива в начина на мислене и говорене, които го открояват от останалите политици, каза още проф. Маринов. Според професора няма вариант визиите за България на ГЕРБ, БСП и президента Радев да се сблъскат, защото, по думите му, ГЕРБ няма такава. „Има съществени различия във визията на БСП и това, което набелязва президентът Радев. Най-слабият пункт в документа „Визия за България“ на БСП е липсата на идеи, как да се промени функционирането на публичната власт. Да, във „Визия за България“ се говори за нова роля на държавата, но тази нова роля не може да стане без нов начин на правене на политика и нови отношения между политиците и обществото. За това БСП мълчи. Президентът няколко пъти формулира, макар и тезисно, необходимостта от ново триединство, което изразява нов модел на управление на България: откритост, отчетност, отговорност“, обясни професорът.  \r\nСпоред проф. Маринов президентът Румен Радев загатва за по-ясно и честно формулиране на идеята за единение на българската нация. По думите на политолога единението не може да е между всички на всяка цена. Единението не може да се изразява чрез сдобряването между всички, с цената на безпринципни компромиси, а на основата на истината, обобщи проф. Маринов. \r\nЦоня СЪБЧЕВА", "date": "2019.01.21", "title": "Александър Маринов: За обществото ГЕРБ и БСП са „прочетени книги“, докато президентът е натоварен с очаквания за промяна на начина на управлението на държавата"}
{"url": "http://www.focus-news.net/news/2019/01/21/2614663/sport-hadarsfiyld-naznachi-nov-menidzhar-na-kluba.html", "text": "Хъдърсфийлд Таун назначи за мениджър доскорошния треньор на резервния отбор на Борусия Дортмунд - Ян Зийверт. Договорът на 36-годишния германски специалист е до 2021-ва година.  \r\nЗийверт наследява на мениджърския пост в Хъдърсфийлд друг германец – Дейвид Вагнер, който бе освободен на 14-ти януари. Първият му мач с английския клуб ще бъде на 29-ти януари, когато Хъдърсфийлд приема в домакински мач отбора на Евертън. \r\nВ момента Хъдърсфийлд заема последното място във временното класиране в Английската висша лига с 11 точки. До края на шампионата в Англия остават 15 мача, а голямата цел пред 36-годишният Зийверт ще бъде оставането в елита.", "date": "2019.01.21", "title": "Спорт: Хъдърсфийлд назначи нов мениджър на клуба"}
{"url": "http://www.focus-news.net/news/2019/01/21/2614664/blagoevgrad-s-krasivi-izpalneniya-po-figurno-parzalyane-be-otkrita-ledenata-parzalka-v-grada.html", "text": "С уникални изпълнения по фигурно пързаляне беше открита ледената пързалка в центъра на Благоевград. Това съобщиха от пресцентъра на  Общината . В програмата участие взеха фигуристите от спортен клуб „Ледени искри“, които показаха грация върху леда. Жители и гости аплодираха бурно Мария Илинова, Тея Николаева, Венета Симеонова, Виктория Златкова, Александра Александрова и Ива Андреева.  \r\nПрограмата продължи с изпълнения на децата музикално училище „Престо“. Десетки малчугани с нетърпение очакваха да се качат на най-новия атракцион в центъра на града.   \r\nЛедената пързалка ще остане в Благоевград до 1-ви март. Тя е с размери 12x25 м. Цената за ползване на съоръжението заедно с наем на кънки е 7 лева за 30 минути и 9 лева за 1 час. За деца под 12-годишна възраст таксата е 5 лева за 30 минути и 7 лева за един час. Има възможност и за целодневно ползване на пързалката, като цената заедно с наема на кънки е 18 лева. Неограничено ползване на съоръжението за целия престой е 75 лева. Придружителите на деца до 7 години ще използват леденото съоръжение срещу 50% от цената.", "date": "2019.01.21", "title": "Благоевград: С красиви изпълнения по фигурно пързаляне бе открита ледената пързалка в града"}
{"url": "http://www.focus-news.net/news/2019/01/21/2614666/vitsepremierat-ekaterina-zaharieva-privetstva-40-godishnoto-partnyorstvo-mezhdu-es-i-asean.html", "text": "22-ата среща на външните министри ЕС–АСЕАН се проведе днес в Брюксел. От страна на Европейския съюз съпредседател на форума бе Върховният представител Федерика Могерини, а от страна на АСЕАН – външният министър на Сингапур Вивиан Балакришнан. България бе представена от заместник министър-председателя и министър на външните работи Екатерина Захариева. Това съобщиха от пресцентъра на  МВнР . Министрите приеха съвместна декларация с фокус върху 4 приоритета, определящи целите на отношенията между двата регионални блока: бъдещето на отношенията, сигурност, свързаност и търговия и икономика. ЕС и АСЕАН изразяват принципно съгласие за издигане на отношенията на ниво стратегическо партньорство, като детайлите по времевата рамка ще бъдат допълнително уточнени.  \r\nВицепремиерът Захариева приветства 40-годишното партньорство между ЕС и АСЕАН. Важен аспект от това сътрудничество е постигане на целите на устойчивото развитие. Министърът припомни историческия момент през 2015 г. с приемане на Дневния ред за устойчиво развитие 2030.  \r\n“От особено значение е фокусът върху децата и образованието, както и тяхното запознаване с устойчивия начин на живот. Моята страна е активно ангажирана в този процес”, заяви българският първи дипломат. България придава приоритетно значение на отношенията с държавите от Югоизточна Азия предвид динамичното икономическо развитие и ролята на АСЕАН като ядро и двигател на интеграционните процеси в Азиатско-тихоокеанския регион. АСЕАН заема важно място във външната политика на страната ни както от гледна точка на изградените традиции в двустранните отношения с редица държави, така и по линия на засиленото партньорство ЕС-АСЕАН в политическата, икономическата и социално-културната сфера. Като член на ЕС България участва редовно в диалога ЕС-АСЕАН на министерско и друго ниво, като дава своя принос за формирането на общите позиции на ЕС и постигането на консенсус между двата регионални блока.  \r\nАСЕАН е геополитическа и икономическа организация на държавите от Югоизточна Азия, която е създадена през 1967 г. в Банкок и включва 10 страни: Индонезия, Малайзия, Филипини, Сингапур, Тайланд (основатели), Бруней, Виетнам, Лаос, Мианмар и Камбоджа. Официални отношения между ЕС и АСЕАН са установени през 1977 г., като от 1978 г. на всеки две години се провеждат Срещи на външните министри ЕС-АСЕАН, които са основен формат на политическия диалог за преглед на постигнатите резултати и взимане на решения за бъдещите цели и обхват на сътрудничеството. През 2007 г. отношенията са издигнати на ниво засилено партньорство. ЕС е основен партньор на АСЕАН в областта на развитието и водещ донор на АСЕАН, както и основен външен инвеститор.  \r\nОсновни теми във фокуса на внимание в отношенията ЕС-АСЕАН са: свързаността, регионалната интеграция и изграждането на Общност на АСЕАН чрез използване на опита на ЕС; споразуменията за партньорство и сътрудничество (РСА) между ЕС и държави от АСЕАН; споразуменията за свободна търговия между ЕС и отделни държави от АСЕАН и възобновяването на преговорите за междурегионално споразумение (FTA); финализирането на междурегионално споразумение за въздушен транспорт (САТА); морската сигурност; климатичните промени и управлението на бедствия; борбата с тероризма и трансграничната престъпност.  \r\nРегионът е 5-та по големина икономика в света и 3-та в Азия с общ БВП 2.8 трилиона щ.д. (2017), БВП на глава от населението 4308 щ.д. (2017) и 5.3% годишен ръст на БВП (2017); общият обем на търговията е 2.6 трилиона щ.д. (2017); основни търговски партньори са Китай, ЕС, САЩ, Япония и Р Корея; преките чуждестранни инвестиции са 135.6 млрд. щ.д. (2017) с водещ външен инвеститор ЕС (18.3% от общия обем ПЧИ).", "date": "2019.01.21", "title": "Вицепремиерът Екатерина Захариева приветства 40-годишното партньорство между ЕС и АСЕАН"}
{"url": "http://www.focus-news.net/news/2019/01/21/2614665/rekorden-broy-uchastnitsi-shte-se-vklyuchat-v-28-oto-izdanie-na-mezhdunarodniya-festival-na-maskaradnite-igri-surva-2019-g-obzor.html", "text": "Рекорден брой участници ще се включат в 28-ото издание на Международния фестивал на маскарадните игри „Сурва“ 2019 г. Събитието бе анонсирано на пресконференция в зала „Средец“ на Министерство на културата  от неговите организатори.  \r\nФестивалът ще се проведе под патронажа на министъра на културата Боил Банов на 25, 26 и 27 януари в Европейската столица на сурвакарските игри - Перник.  \r\nНа пресконференцията  заместник-министърът на културата Румен Димитров  припомни, че „Сурва“ е вписан в представителния списък на ЮНЕСКО за нематериално културно средство, но според него по-важното е, че обичаят е в сърцата на поколения българи.  „Ще видите маски, от всички етнографски области на страната, ще можете да се запознаете с различни регионални варианти на маскиране. Заслужава си да посетите град Перник и да преживеете магията на „Сурва“, коментира той. Кметът на Перник Вяра Церовска  от своя страна добави: „Очакваме ви на 25, 26 и 27 януари в центъра на фестивалите – Перник“. Тя определи  „Сурва“ като най-авторитетното, най-мащабното и очаквано събитие.  По думите й около основното събитие  има изключително много допълнителни мероприятия, които ще дадат възможност на всеки от гостите в Перник да бъде част от атмосферата. Според нея неслучайно фестивалът е част от нематериалното културно наследство на ЮНЕСКО. „Защото всичко, което се случва в Перник е истинско – и участниците, и ритуалите, и гозбите, и хората, и настроението на перничани“, отбеляза Церовска. Кметът обърна внимание, че в „Сурва“ участват над 7500 участници. Тя изтъкна, че в „Сурва“ ще се включат и 1300 деца, което показва, че традицията е жива и ще продължи.  \r\nПовече за броя на участниците разказа  заместник-кметът Севдалина Ковачева . Тя  поясни, че тазгодишното издание ще се радва на рекорден брой участници - над 600 души повече в сравнение с миналата година. По думите ѝ това се дължи на факта, че всяка година международният фестивал на маскарадните игри не спира да се разраства. Ковачева допълни, че за първа година над 120 групи ще се включат в маскарадните дефилета, като групите са от 40 общини и 17 области както от страната, така и от чужбина. „Този огромен интерес след себе си води и все повече и повече зрители“, каза още Ковачева. Тя обясни, че и тази година се очакват изключително много гости, които да се включат в събитието. Тя допълни, че се организира и младежка „Сурвакариада\", като за първи път има заявки от учебни заведения от други населени места, а не само от Перник. Директорът на РИМ – Перник Венцислава Крумова  коментира, че три групи ще имат свое представителство в журито на 28-ото издание на „Сурва“. „Председател на журито и тази година ще бъде проф. д-р Георг Краев. Останалите членове на журито са доц. д-р Валентина Ганева Райчева от Института по етнология и фолклористика към БАН, асистент д-р Милена Любенова, Цветана Манова, етнолог и Елена Темелкова, художник\", поясни тя. Крумова допълни, че за 26-ти пореден път заедно с фестивала ще се проведе и научна конференция. Директорът на РИМ – Перник добави още, че тазгодишният научен форум ще бъде озаглавен „Делниците и маските“, като до момента са заявени 33 доклада за него.  \r\nДеница КИТАНОВА", "date": "2019.01.21", "title": "Рекорден брой участници ще се включат в 28-ото издание на Международния фестивал на маскарадните игри „Сурва“ 2019 г. (ОБЗОР)"}
{"url": "http://www.focus-news.net/news/2019/01/21/2614668/plovdiv-dve-zheni-na-40-i-42-godini-sa-pochinali-ot-pnevmoniya.html", "text": "Две жени, на 40 и 42 години, са починали от пневмония. Това съобщиха за  Радио \"Фокус\"- Пловдив  от пресцентъра на УМБАЛ \"Св. Георги\". Тепърва ще се доказва дали това е усложнение след прекаран грип.   \r\nЖените са били докарани в Клиниката по пулмология в тежко състояние на 18 януари. И двете са починали на 20 януари, неделя.  \r\nСъветът на лекарите е да се избягва самолечение и при неразположение да се търси лекарска помощ.  \r\nЦветана ТОНЧЕВА", "date": "2019.01.21", "title": "Пловдив: Две жени, на 40 и 42 години, са починали от пневмония"}
{"url": "http://www.focus-news.net/news/2019/01/21/2614256/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Бившият специален пратеник на САЩ Брет Макгърк в борбата срещу „Ислямска държава“ предупреди в неделя за последствията от изтеглянето на американските  войски от Сирия, заявявайки, че \"няма план\" за това, което следва след като американците си тръгнат, предава думите му пред телевизионния канал CBS американското издание  The Hill .  \r\n\"Обявявайки, че ще се оттеглиш и без план - и повярвайте ми, няма план за това, което предстои. Точно сега нямаме план. - Това увеличава уязвимостта на нашите сили, увеличава увереността на нашите врагове  в Сирия ”, заяви Брет Макгърк. \r\nМакгърк, който подаде оставката си малко след като президентът Тръмп обяви миналия месец, че изтегля войските на САЩ от Сирия, каза, че отсъствието на американци ще създаде празнота в лидерството и ще доведе до възможност за възстановяване на „Ислямска държава“. \r\nТой предположи, че Тръмп се е противопоставил  на съветите  на екипа си по национална сигурност при вземането на решението. \r\nМакгърк заяви, че това ще постави американските сили под допълнителен натиск, ако от тях се изисква да управляват оттеглянето и да намерят нов партньор, който да управлява кампанията срещу „Ислямска държава“ в Сирия едновременно. Той изрази скептицизъм, че страна като Турция ще може да изпълни тази роля. \r\n*** Председателят на Конгреса Ненси Пелоси заяви, че няма да приеме предложението на президента Тръмп да разреши  5.7 милиарда долара за финансиране на проекта за гранична стена с Мексико за сметка на тригодишно удължаване на програмата, предоставяща правен статут на така наречените „Мечтатели“ които незаконно пристигат  в САЩ като деца, пише американското електронно издание  Washington Examiner . \r\nТя нарече плана \"компилация от няколко предварително отхвърлени инициативи, всяка от които е неприемлива и общо, не представляват добросъвестни усилия за възстановяване на сигурността на живота на хората. \" \r\nПелоси заяви, че предложението не постига това, което демократите отдавна искат за \"мечтателите\", което е път към гражданството или постоянния правен статут. \r\n„Малко вероятно е някоя от тези разпоредби сама да премине в Конгреса и взети заедно, те са без никакви шансове.“ \r\nПелоси отхвърли намеренията на Тръмп за стената и повтори предложенията на Демократическата партия за увеличаване на сигурността на други граници в точките на влизане и за подсилване  на технологиите по границата. Някои се припокриват с предложението на президента, като например пари за допълнителни съдии по имиграцията и засилване на сигурността в пристанищата на страната, където влизат повечето незаконни наркотици, обръща внимание изданието. \r\n*** Лидерите на Япония и Русия ще проведат преговорите на срещата на върха в Москва във вторник, като двете страни се намират в недипломатична война на думи за оспорваните Курилски острови, пише японското англоезично издание  The Japan Times . \r\nНапрежението между Москва и Токио за островите край северното крайбрежие на Хокайдо, известни като Южните Курилски острови в Русия и Северните територии в Япония, се разрасна през последните седмици, като Русия обвини Япония, че е повишила напрежението преди срещата на върха и не успява да приеме загубата от Втората световна война. \r\nЗадавайки тон за преговорите, външнополитическият съветник на руския президент Владимир Путин, Юрий Ушаков, призна, че срещата няма да бъде лесна. \r\nТогавашният Съветски съюз превзе четири острова през последните дни на Втората световна война. Спорът за суверенитета им попречи на двете страни да подпишат мирен договор - ситуация, която двете страни имат намерение да разрешат. \r\nПо време на новогодишното си обръщение премиерът Шиндзо Абе предизвика оскърбление в Москва, когато говори за необходимостта да се помогне на руските жители на оспорваните острови да „приемат и разберат, че суверенитетът на техните домове ще се промени.“ \r\nРусия извика японския посланик и му заяви, че изявленията на Абе са „опит за изкуствено нажежаване на атмосферата“ по въпроса за евентуален мирен договор. \r\nПреговорите, които продължиха няколко часа между външните министри на двете страни в понеделник, не успяха да подобрят положението, тъй като Таро Коно и Сергей Лавров дори не се появиха заедно за обща пресконференция. \r\nНа своята новогодишна пресконференция Лавров заяви, че двете страни все още са далеч от това да бъдат партньори в международните отношения. \r\n*** Индия е на път да изпревари Великобритания през 2019 година в най-голямата икономическа ранглиста на света, според доклад на световната консултантска фирма PricewaterhouseCoopers (PwC), пише в неделя индийският  The Economic Times . \r\nСпоред доклада, докато Обединеното кралство и Франция редовно сменят местата си, като запазват еднакви нива на развитие и приблизително едно и също население, Индия регистрира постоянни темпове на изкачването в списъка на водещите в света икономики.  \r\nДокладът на  PwC „Глобал Икономи Уоч“ предвижда през 2019 г. реалният ръст на БВП за Великобритания да е 1.6 процента, за Франция - 1.7 процента, а за Индия - 7.6 на сто.  \r\n\"През 2019 година Индия и Франция са на път да изпреварят Великобритания в най-големите икономически ранглисти, като я изместят от пето на седмо място,\" се съобщава в доклада.    \r\nПо данни на Световната банка, Индия стана шестата водеща икономика през 2017-та година, като остави Франция след себе си, а сега е на път да измести Обединеното кралство от неговата пета позиция.  \r\nПрез 2019-2020 година Индия ще постигне ръст от 7.6 на сто, ако няма големи сътресения в глобалната икономика като непредвидени търговски напрежения или проблеми с петролните доставки, прогнозират анализаторите от PwC.", "date": "2019.01.21", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/21/2614669/sofiya-patyat-botevgrad-sofiya-v-uchastaka-prez-stariya-obhoden-marshrut-prez-vitinya-e-zaleden-i-neopesachen.html", "text": "Пътят Ботевград-София, в участъка през стария обходен маршрут през „Витиня“, е заледен и неопесъчен. Това съобщи слушател на  Радио „Фокус“ .", "date": "2019.01.21", "title": "София: Пътят Ботевград-София, в участъка през стария обходен маршрут през „Витиня“, е заледен и неопесъчен"}
{"url": "http://www.focus-news.net/news/2019/01/21/2614271/vedomosti-reytingat-na-vladimir-putin-veche-ne-e-neuyazvim.html", "text": "Излязоха данните на първото за новата 2019-та година социологическо изследване на общественото мнение на Всерусийския Център за изследване на общественото мнение, които вестник  „Ведомости“  публикува. \r\nСпоред тях рейтингът на руския президент продължава да пада: в момента на него се вярват 33, 4 на сто от респондентите, а на 29 декември 2018 година те са били 36,5%. Това е най-ниско ниво на доверие от януари 2006 година. Минималният праг е бил 37,4%  и е регистриран в разгара на масовите протести през декември 2011 г.   \r\nДейността на президента се одобрява от много повече руснаци, но и по този показател има спад – сега те са 62,1% срещу 64,6% на 29 декември. Най-ниски данни са регистрирани през август 2013-та, когато одобряващите поведението на Путин са стигнали 59%.  Ивелина Ватова", "date": "2019.01.21", "title": "„Ведомости“: Рейтингът на Владимир Путин вече не е неуязвим"}
{"url": "http://www.focus-news.net/news/2019/01/21/2614257/predstoyashti-sabitiya-v-stranata-za-21-yanuari-agentsiya-fokus.html", "text": "От 10.30 часа в галерия \"Средец\" на Министерството на културата ще се проведе пресконференция по повод 28-ия международен фестивал на маскарадните игри „Сурва“ 2019г.   \r\n*** \r\nОт 11.00 часа в Националния музикален театър ще се състои пресконференцията по повод най-очакваната премиера на Националния музикален театър –„Фантомът на операта” от Андрю Лойд Уебър. \r\n*** \r\nОт 10.00 часа в хотел „Парк хотел Витоша”, зала „Мецанин”, ет. 2, ще се проведе заключителна конференция относно структурен диалог за образователната система - „Говори Северозападът“ организирана от сдружение „Младежки Глас” - клон София. \r\n*** \r\nОт 11.00 часа в рапортната зала на четвъртия етаж на Първа САГБАЛ „Света София“ (ул. „Михалаки Ташев №2) с ритуала „миене на ръце“ лечебното заведение ще отбележи Деня на родилната помощ. \r\n*** \r\nОт 11.00 часа в Национален пресклуб БТА Националното сдружение на търговци и превозвачи на горива ще проведе пресконференция във връзка с решенията на Комисията за наблюдение на приходните агенции и борба със сивата икономика и контрабандата. (Предлагане на задача с факти и коментар за 1 милиард лева /къде е \"сивата\" икономика в търговията с петролни продукти?/. Обръщение към депутатите на 44-то Народно събрание и оставане в повишена протестна готовност до гласуване на шестмесечния мораториум на Закона за горивата). \r\n*** \r\nОт 11.30 часа в галерия Credo Bonum на ул. “Славянска\" 2 ще се проведе пресконференция за представяне на Storytel в България. \r\n*** \r\nОт 12.00 часа в аулата на болница „Майчин дом“ ще се проведе церемонията „Златни ръце“. \r\n*** \r\nОт 16.00 часа в Park Center, ниво +1, бул. „Арсеналски“ 2, ще се проведе пресконференция на тема: \r\n„Иновативни кардиологични решения“ на Кампания „Вземи го при Сърце“. \r\n*** \r\nОт 17.00 часа в зала 11 на кино „Люмиер Лидл” ще се проведе конкурсът „Евтимиев ученик“ на 41 ОУ „Св. Патриарх Евтимий“. \r\n*** \r\nОт 18.30 часа в Клуб 1 ще се състои представяне на книгата на Явор Милушев \"Апокриф за воаяжа на една овца от стадото на пастира\". \r\n*** \r\nОт 18.30 часа в Столична библиотека ще се състои традиционният концерт на Камерния ансамбъл към Българска асоциация по музикотерапия - \"Елате синове на изкуството\". \r\n*** \r\nОт 19.00 часа в кино „Люмиер Лидл” ще бъде представен най-новият филм на италианския киномайстор Паоло Сорентино – „Те”. \r\n*** \r\nОт 19.30 часа в НДК, Нов театър, ще бъде представена Унгаро-българска продукция \r\n\"Цъфнали очи\". \r\n*** \r\nОт 19.30 часа на сцената на Театър Азарян ще се играе хитовият моноспектакъл на Театър 199– „Чамкория”, по романа на Милен Русков. \r\n*** \r\nОт 19.00 часа в зала 517 в сградата на Общината ще се проведе двудневна кръводарителска кампания. \r\n*** \r\nОт 18.00 часа в Културен център „Морско казино“ ще се проведе беседа и прожекция на документален филм за живота на Ирена Сендлер – жената, спасила хиляди деца от унищожение в нацисткия лагер „Треблинка“. \r\n*** \r\nОт 11.00 часа във фоайето на Община Благоевград ще бъде открита Пътуващата изложба „140 години от Учредителното събрание и приемането на Търновската конституция“. \r\n*** \r\nОт 18.00 часа с шоу по фигурно пързаляне ще бъде открита ледената пързалка в града. \r\n*** \r\nОт 09.30 часа в Окръжен съд – Варна в Наказателна зала на 1 ет. ще се проведе разпоредително заседание по делото за контрабанда на 16 тона прекурсори за производство на наркотици. \r\n*** \r\nОт 10.00 часа в сградата на СБАГАЛ – Варна ще се отпразнува професионалния празник на родилната помощ- „Бабин ден“.  \r\n*** \r\nОт 11.00 часа в централата на ГС на БСП на ул. „Македония” 33 Александър Паунов, народен представител от ПГ „БСП за България“,  член на комисиите по енергетика и по транспорт, информационни технологии и съобщения, ще приема граждани. \r\n*** \r\nОт 11.00 часа във фоайето на Родилно отделение в МБАЛ „Света Анна – Варна“ ще се отпразнува професионалния празник на родилната помощ в изцяло обновения и модернизиран болничен сектор за оказване на родилна помощ в болницата.  \r\n*** \r\nОт 18.00 часа на сцената на Държавна опера - Варна ще се играе \"Пук. Лили на морското дъно\". \r\n***  \r\nОт 12.30 в АГ отделението на МОБАЛ „Д-р Стефан Черкезов“ ще бъде отбелязан Бабинден. \r\n*** \r\nОт 10.30 часа във фоайето на общинска администрация ще се състои традиционният ритуал „Даване име на дете”. \r\n*** \r\nОт 10.00 часа кметът на Община Видин Огнян Ценков ще бъде гост в Акушеро-гинекологичното отделение на МБАЛ \"Св. Петка\" - Видин, по случай Деня на родилната помощ (Бабинден). \r\n***  \r\nОт 12.00 часа в МБАЛ „Св. Иван Рилски“ ще бъде отбелязан Бабинден.  \r\n***  \r\nОт 10.00 часа в НЧ „Съгласие-1905“ ще бъде пресъздаден ритуалът „Бабинден“. \r\n***  \r\nОт 10.00 часа в НЧ „Иван Вазов-1893“ Фолклорна група за запазване на народните традиции ще представи обичая „Бабинден“.  \r\n***  \r\nОт 10.00 часа в НЧ „Наука и труд-1904“ ще бъде отбелязан Бабинден с пресъздаване на обичая „Измиване на бабини ръце“.  \r\n***  \r\nОт 11.00 часа в НЧ „Градина-Върбица 1894“ ще бъде представен народния обичай „Бабуване“ по повод Деня на родилната помощ.  \r\n***  \r\nОт 12.00 часа в НЧ „Пробуда-1922“ ще се проведе седянка, а  групата за изворен фолклор при читалището ще пресъздаде обичая „Бабинден“.  \r\n***  \r\nОт 13.00 часа в НЧ „Звезда-1905“ ще бъде пресъздаден обичая „Бабуване“.  \r\n***  \r\nОт 13.00 часа в НЧ „Развитие-1884“ ще бъде отбелязан Деня на родилната помощ с пресъздаване на обичая „Къпане на бебе“.  \r\n*** \r\nОт 09.00 часа в малката заседателна зала на Общината ще се състои кметска оперативка.  \r\n*** \r\nОт 11.00 часа в Народно читалище „Пробуда – 1939 г.“ ще се състои възстановка на обичая Бабинден. \r\n*** \r\nОт 18.00 часа в Зала „Клуб на актьора“ на Драматичен театър – Монтана ще се проведе детският спектакъл „Надхитряне“. \r\n*** \r\nОт 11.00 часа в Ритуалната зала в сградата на Община Панагюрище по традиция ще бъде орисано първото родено бебе в община Панагюрище за 2019 година. \r\n*** \r\nОт 12.00 часа в Пресклуб на БТА – Плевен ще се състои Церемония за награждаване на спортистите на Спортен клуб по карате „Спартак 14” - Плевене за постижения през 2018 г. \r\n*** \r\nВ 09.00 часа в зала 1 на Апелативния съд ще се проведе заседание по делото, образувано по протест на Окръжна прокуратура – Хасково и жалби на подсъдимите срещу присъда на Окръжен съд – Хасково, с която са признати за виновни за контрабанда на хероин.  \r\n*** \r\nВ 10.00 часа в зала 1 на Апелативния съд ще се проведе заседание по делото, като подсъдимият Т.Н. обжалва присъда на  Окръжен съд – Пловдив от 2 години и 6 месеца лишаване от свобода. Той е признат за виновен в това, че при управление на товарен автомобил по непредпазливост е причинил смъртта на 87-годишен мъж. \r\n*** \r\nВ 10.00 часа в зала 2 на Окръжния съд ще се проведе заседание по делото срещу Гюнай М., Георги М и Петър Тр., обвинени в немарливо изпълнение на лекарска професия и съпричиняване смъртта на пациент.   \r\n*** \r\nОт 11.30 часа в Клиниката по акушерство и гинекология на УМБАЛ „Св. Георги“ в Пловдив Денят на родилната помощ ще бъде отбелязан с празнична програма. \r\n*** \r\nОт 12.30 часа в Пресцентъра на БСП – Пловдив (ул. „Кръстю Пастухов” 18) ще се състои пресконференция с участието на Николай Радев, председател на ППГОС на БСП – Пловдив, и инж. Йордан Василев, председател на РС на БСП – Източен. Те ще представят идеи за разработването на стратегия за кв. „Столипиново“ и концепция за решаване на проблемите там. \r\n*** \r\nОт 10.30 часа в залата на третия етаж на НЧ „Св. Климент Охридски 1858“ ще се състои Честване на празника Бабинден, съвместно с Клуба на учителите ветерани. \r\n*** \r\nОт 18.00 часа в зала „Байер“ ще се състои откриване на традиционна Младежка януарска художествена изложба. \r\n*** \r\nОт 18.00 часа във фоайето на първия етаж на РБ „З. Княжески“ ще се състои Фотографска изложба на Йонко Русев. \r\n*** \r\nОт 18.00 часа в Оперен театър ще бъде представена Документалната поредица „Помни войната 1915 – 1918“. \r\n*** \r\nОт 18.00 часа в Държавната опера в Стара Загора ще се състои прожекция на филмите „България влиза в Първата световна война“ и „Разгромът на Сърбия“, първа и втора част от документалната поредица на Военния телевизионен канал „Помни войната 1915 – 1918“. \r\n*** \r\nОт 10.00 часа в Спа хотел „Аугуста\" Националната асоциация на зърнопроизводителите ще проведе редовно Общо отчетно събрание на Сдружението. \r\n*** \r\nОт 10.00 часа в кв. „Дивдядово“ НЧ „Асен Златаров“ ще пресъздаде обичая Бабинден. \r\n*** \r\nОт 14.00 часа в зала 203 на Общината ще се проведе Консултативен съвет.", "date": "2019.01.21", "title": "Предстоящи събития в страната за 21 януари (Агенция „Фокус“)"}
{"url": "http://www.focus-news.net/news/2019/01/21/2614258/sport-rezultati-ot-ispanskata-laliga.html", "text": "В 20 кръг на испанската ЛаЛига в неделя се играха пет срещи. Ето резултатите: \r\nБетис-Жирона 3:2 \r\nВиляроял-Атлетико Билбао 1:1 \r\nЛеванте-Валядолид 2:0 \r\nРайо Валекано – Реал Сосиедад 2:2 \r\nБарселона-Леганес 3:1", "date": "2019.01.21", "title": "Спорт: Резултати от испанската ЛаЛига"}
{"url": "http://www.focus-news.net/news/2019/01/21/2614658/s-rituala-miene-na-ratse-parva-sagbal-sveta-sofiya-otbelyaza-denya-na-rodilnata-pomosht-obzor.html", "text": "С ритуала „миене на ръце“ Първа САГБАЛ „Света София“ отбеляза Деня на родилната помощ. На този ден отдаваме почит на своите баби акушерки, които някога са били единствената родилна помощ. Помагали са не само в мига на самото раждане, но и преди, и след него. Лекарите-акушери отбелязват празника на 21 януари по стар стил, а по църковния календар се води на 8 януари. По традиция рано сутринта на Бабинден жените, които имат деца на възраст от 1 до 3 години, наливат вода от чешмата, слагат в нея босилек или здравец, приготвят сапун и нова кърпа. Отиват в дома на бабата акушерка за обредно поливане и миене на ръцете. Бабата връзва на детето мартеничка от бял и червен конец и паричка. Дарява детето с чорапки и ризка.  \r\nПо случай празника в ПСАГБАЛ „Света София“ ритуалът „миене на ръце“ беше възпроизведен. Участие в събитието взеха кметът на София Йорданка Фандъкова, Дончо Барбалов - заместник-кмет по направление „Финанси и стопанска дейност” и вр. и.д заместник-кмет по направление „Столично общинско здравеопазване“, както и д-р Веселин Милев - председател на постоянната комисия по здравеопазване и социална политика към Столичен общински съвет. \r\nПред журналисти кметът на София Йорданка Фандъкова изтъкна, че двете общински АГ болници - „Св. София“ и „Шейново“ са едни от най-добрите в страната. „За миналата година 4758 бебета са се родили в двете общински АГ болници“, заяви тя и уточни, че родените деца само от началото на годината в болница „Света София“ са над 140. „Това се дължи на многото усилия на хората, които работят. Затова предложих в общинската програма за медицински сестри, която създадохме миналата година, да включим и подготвящите се акушерки, за да получават стипендии и да се ангажират след това да работят в общинските АГ болници“, съобщи столичният кмет. По думите ѝ общинската ин витро програма също има положителен резултат с 9 новородени бебета - 5 момченца и 4 момиченца. Изпълнителният директор на ПСАГБАЛ „Света София“ д-р Гергана Коларова обяви, че е изключително благодарна на Столична община за инвестициите, които получава здравното заведение. Тя поздрави всички акушер-гинеколози в България по повод празника и им пожела здраве и търпение, с което да посрещат пациентите си. „Всички сме били майки и знаем какви сме били като бременни. Грижата за детето в този момент е най-важната. Нека да бъдем по-добри, по-успешни и здрави, за да продължаваме напред“, коментира д-р Коларова.  \r\nДатата се отбелязва тържествено в акушеро-гинекологичните отделения на болници и клиники в цялата страна.  \r\nДаяна ДЮЛГЕРОВА", "date": "2019.01.21", "title": "С ритуала „миене на ръце“ Първа САГБАЛ „Света София“ отбеляза Деня на родилната помощ (ОБЗОР)"}
{"url": "http://www.focus-news.net/news/2019/01/21/2614667/faz-sled-zabranata-za-operirane-na-iranska-aviokompaniya-poslanikat-na-sasht-pohvali-velikoto-liderstvo-na-germaniya.html", "text": "След забраната за оперирането на иранската авиокомпания Mahan Air в Германия, САЩ изразиха надежди, че и други държави ще последват примера на Берлин. Това подчерта американският посланик във ФРГ Ричард Гренел, цитиран от националния ежедневник  Die Frankfurter Allgemeine Zeitung . \r\n\"Нито една страна, в която Mahan Air лети, не трябва да се чувства в безопасност\", подчерта каза посланикът на САЩ в Германия пред местни медии. Авиокомпанията лети до Париж, Милано и Барселона, подчерта същевременно дипломатът на Вашингтон. Компанията обслужва 20 дестинации в чужбина. \r\nПо-рано федералното правителство в Берлин лиши Mahan Air от разрешение за излитане и кацане от и на летищата в страната. От Министерството на външните работи аргументираха решението си с необходимостта от мерки срещу авиокомпаниите, превозващи оборудване и хора във военни зони в Близкия Изток, по-специално в Сирия.  Тереза Герова", "date": "2019.01.21", "title": "FAZ: След забраната за опериране на иранска авиокомпания: Посланикът на САЩ похвали \"великото лидерство\" на Германия"}
{"url": "http://www.focus-news.net/news/2019/01/21/2614263/izvestiya-eksperti-otsenyavat-poyavata-na-amerikanski-eskadren-minonosets-v-cherno-more.html", "text": "Експерти са коментирали появата на американски кораб в Черно море и по тяхно мнение съдът не представлява заплаха за Русия, а действията на САЩ имат по-скоро политически характер, пише вестник  „Известия“ . \r\nВ Съвета на Федерацията са отбелязали, че така Пентагонът се стреми да доказва, че също влияе на ситуацията в региона и помага на украинския лидер Петро Порошенко.   \r\nСпоред военния експерт Антон Лавров, след Керченския инцидент американските власти започват все по-често да се появяват в Черно море. Той е подчертал специално, че в района постоянно присъства минимум един кораб на САЩ. Военно-морският историк Дмитрий Болтенков припомня, че съдове на нечерноморска държава могат да останат в региона за не повече от три седмици.   \r\nВоенинят експерт Владислав Шуригин предполага, че е възможно Киев да използва американските кораби като прикритие за нова провокация.   \r\nНа 19 януари ескадреният миноносец Donald Cook, който е бил забелязан в Черно море и през 2014 година, е преминал през Босфора. Руският охранителен кораб «Пытливый» (любопитен – бел. ред.) го съпроводил. В момента корабът се наблюдава от бреговите радиолокационни системи, а ако е необходимо във въздуха ще бъде вдигната авиация и безпилотни самолети.    Ивелина Ватова", "date": "2019.01.21", "title": "„Известия“: Експерти оценяват появата на американски ескадрен миноносец в Черно море"}
{"url": "http://www.focus-news.net/news/2019/01/21/2614260/afp-turtsiya-e-gotova-da-garantira-sigurnostta-na-manbidzh.html", "text": "AFP  предава, че Турция е готова да поеме сигурността на Манбидж в северна Сирия, за да „не се губи време“. Това е съобщил турският президент Реджеб Тайип Ердоган на американския си колега Доналд Тръмп в телефонен разговор.   \r\nМанбидж, който се контролира от кюрдски бойци, подкрепяни от американски военни, беше атакуван от групировката „Ислямска държава“. Убити бяха 19 души, включително и четирима американци.   \r\nВъв втория си телефонен разговор за по-малко от седмица Ердоган е казал на Тръмп, че тази атака е „провокация“, целяща да повлияе на решението му да изтегли американските войски от Сирия, съобщава турската телеграфна агенция AA.  \r\nДвамата натовски съюзници искат да създадат „зона за сигурност“, с която да отделят териториите, контролирани от Народните отряди за отбрана, от турската граница.  \r\nТръмп и Ердоган са разговаряли как да ускорят обсъжданията между генералите от двете държави за създаването на тази зона.   Ивелина Ватова", "date": "2019.01.21", "title": "AFP: Турция е готова да гарантира сигурността на Манбидж"}
{"url": "http://www.focus-news.net/news/2019/01/21/2614266/kyustendil-turisticheskoto-druzhestvo-v-grada-e-provelo-pohod-do-vodopada-kray-selo-polska-skakavitsa.html", "text": "Туристическото дружество в Кюстендил е провело поход до водопада край село Полска Скакавица. Това съобщи за  Радио „Фокус” – Кюстендил  Силвия Михова, секретар на Туристическо дружество „Осогово”. По думите й целта на похода е била туристите да определят през кой сезон от годината водопадът е по-красив. „Гледките бяха прекрасни. Водопадът е уникален през всички сезони. Там времето сякаш спира, а лошите помисли изчезват”, каза Силвия Михова. Водопадът е на малката река Широки дол – десен приток на река Струма, а водата пада на височина от около 50 метра, преминавайки през няколко скални тераси. В България това е третият по височина водопад. През 1968 година е обявен за природна забележителност. \r\nВенцеслав ИЛЧЕВ", "date": "2019.01.21", "title": "Кюстендил: Туристическото дружество в града е провело поход до водопада край село Полска Скакавица"}
{"url": "http://www.focus-news.net/news/2019/01/21/2614259/kathimerini-politsiyata-ne-dopusna-manipulatsii-na-protesta-sreshtu-prespanskoto-sporazumenie.html", "text": "Високопоставени полицейски служители и представители на Министерството за защита на гражданите, което ръководи силите за сигурност, заявиха, че полицията е успяла да не допусне протестният митинг срещу Преспанското споразумение да бъде манипулиран, пише на електронната си страница гръцкият вестник  Kathimerini . \r\n“Позицията на полицията беше защитна, тя използва минимално количество химикали, за да спре маскираните нападатели.[някои бяха без маски – бел. Kathimerini]. Те я замеряха с камъни, парчета мрамор, експлодиращи бомбички.”, съобщават неназовани източници. \r\nПо данни от централата на полицията в Атина повече от 25 ранени полицаи са в 401 Военна болница след наранявания при нападението при стълбите зад Гроба на незнайния войник, които водят към Парламента. “Двама са ранени от избухналите бомбички, а мнозина имат натрошени ръце и крака от камъните и други предмети, с които ги замеряха,” е заявил за вестника Демостенес Пакос, председател на Асоциацията на полицейските служители в Атина.   \r\nЗапитан защо полицията не е успяла да изолира нападателите, офицер от Полицейската служба на Атика е обяснил, че маскираните лица първо са се втурнали напред, а после са отстъпили в тълпата и за полицията е било невъзможно да ги преследва. Същият източник допълва, че крайно десни екстремисти, отговорни за инцидента, не са били организирана група на площад „Синтагма“, тъй че е било трудно да бъдат идентифицирани и изолирани.   \r\nВисш служител от Министерството също е защитил употребата на химикали. Той е казал, че да се преследват провокаторите на инцидента навътре в тълпата „би довело до паника и още по-голямо напрежение с непредвидими последствия. Отговорността на онова, което се случи, не е на полицията, а на маскираните лица от екстремистките десни групи, които причиниха инцидентите.” \r\nВ коментар в Туитър министърът на Гърция, отговарящ за защита на гражданите, Олга Геровасили пише за „ насилие на десни екстремисти“ и призовава главната опозиционна сила „Нова демокрация“ да осъди нападенията срещу полицаите, фотографите и журналистите.   \r\nЕдин от демонстрантите, който се е движел по улица „Солон“, близо до мястото на организираната от анархистите  контрадемонстрация и е носел гръцко знаме, е бил нападнат от тях.    \r\nПо данни от полицията седем души са арестувани на площад „Синтагма“ и ще бъдат изправени пред прокурор.    \r\nОсвен полицаите, хоспитализирани са още четирима души, получи усложнения от обгазяването. В болница е и фотографът на свободна практика Костис Нтантамис, който е с наранявания. Апаратурата му е открадната. Трима други фотографи също са с рани, но не се нуждаят от медицинска помощ.   Ивелина Ватова", "date": "2019.01.21", "title": "Kathimerini: Полицията не допусна манипулации на протеста срещу Преспанското споразумение"}
{"url": "http://www.focus-news.net/news/2019/01/21/2614267/nezavisimaya-gazeta-zhaltite-zhiletki-sa-opasni-za-evropeyskata-mechta.html", "text": "Австрия се обяви против съвместен бюджет на държавите от Еврозоната, пише вестник  „Независимая газета“   \r\nВиена не одобрява плановете на Париж и Берлин за създаване на единен бюджет на 19-те държави, членки на Еврозоната.Това е заявил в интервю за Welt am Sonntag австрийският канцлер Себастиян Курц. Според него самата Франция не изпълнява изискванията, които се опитва да диктува на другите.  Експертите са на мнение, че протестите в тази страна показват до къде може да доведе идеята на Еманюел Макрон за реформа на ЕС.   \r\nКурц предлага да се преосмисли принципа за единогласие, който затормозва приемането на решения в Евросъюза. Според него неправилен е подходът по въпроса за единен бюджет, инициативата за който принадлежи на Макрон, а после е при френско-германските преговори на ниво финансови министри е подкрепен   и от канцлера на ФРГ Ангела Меркел.   \r\nПрез юни 2018 година, след среща на министрите на икономиката и енергетиката на двете страни Петер Алтмайер и Бруно Льо Мер, се обяви създаването на германско-френски фонд за подкрепа на структурните реформи в страните от ЕС. Тогава се говореше за размерите на отчисленията, които ще се правят в бюджета на Еврозоната. Льо Мер съобщи, че става дума по предварителни изчисления за 0,2–0,5 процента от БВП на 19-те страни от зоната. Той определи сумата от 20–25 млрд евро като „добра отправна точка“. \r\n«Просто, онова, което вие наричате реформа, все още не означава движение в правилната посока“, заявява Курц. – Защо да сме длъжни да компенсираме със средства от хазната на ЕС ентусиазма за реформа?» Според него, такава стъпка е невъзможно да се обясни на германските, австрийските и холандските данъкоплатци, които се трудят „с пот на челото“.  \r\nСпоред Курц Еврокомисията е длъжна да следи за това как не само малките, но и големи държави като Франция, спазват критериите за стабилност на еврото и не нарушават Пакта за стабилност и растеж. Резервите от единния евробюджет трябва да се използват за балансиране на икономическите различия между страните от Еврозоната и да предотвратяват нови финансови кризи, смята Курц. Той посочва незатихващите от ноември 2018 година масови протести във Франция, които принуждават Макрон да прави значителни отстъпки пред демонстрантите, които вече са довели до 10 млрд евро загуби за френската хазна. Според наблюдателите подобни мерки може да доведат до нарушение от страна на Париж  на правилата на ЕС, според които бюджетният дефицит не трябва да превишава 3 процента от БВП. \r\nМеждувременно във Welt е публикувана статия със заглавие «Северен поток – 2» – дълбоко антиевропейски проект ». В нея се отбелязва, че заради твърдата си позиция относно реализацията на проекта Берлин прави сериозна политическа грешка, която може да има тежки последици не само за германско-американските отношения, но и за сплотеността на Европа и репутацията на Германия сред нейните европейски партньори.                    Ивелина Ватова", "date": "2019.01.21", "title": "„Независимая газета“: \"Жълтите жилетки“ са опасни за Европейската мечта"}
{"url": "http://www.focus-news.net/news/2019/01/21/2614268/afp-ikonomikata-na-kitay-belezhi-rast-ot-66-na-sto-prez-2018-ta.html", "text": "Китайската икономика през 2018-та бележи ръст от 6,6 на сто, който е най-нисък в последните три десетилетия, предава  AFP . \r\nВ последното тримесечие на миналата година тя е намалила значително темпото си, което се обяснява с битката с дълга и търговската война със САЩ. От октомври до декември втората в света икономика бележи ръст в развитието си от 6,4 на сто, по данни от Националното статистическо бюро в Пекин.   \r\nПредварително заложеният от китайското правителство растеж е бил приблизително 6, 5 процента.    Ивелина Ватова", "date": "2019.01.21", "title": "AFP: Икономиката на Китай бележи ръст от 6,6 на сто през 2018-та"}
{"url": "http://www.focus-news.net/news/2019/01/21/2614270/vasilka-dafkova-prepodavatel-vsyaka-godina-na-velikden-i-koleda-nedelnoto-uchilishte-v-simitli-organizira-blagotvoritelni-bazari.html", "text": "Всяка година на Великден и Коледа, неделното училище в Симитли организира благотворителни базари. Това каза за  Радио „Фокус“ – Пирин  Василка Дафкова, преподавател в Неделното училище към храм „Рождество Богородично“ – Симитли. По думите ѝ децата се включват с голямо желание в организирането на тези събития, като сами изработват различни неща. „В рамките на тези събития те изработват различни артикули, които са в помощ на хората в беда. Базари правим на Великден и Коледа като имаме и малки посвещения от песни или стихове. Така подпомагаме нуждаещи се. През 2016 година например помогнахме на деца сираци, които в същата година бяха загубили родител, а през 2017 година организирахме базар за абитуриенти, които нямат възможност да си закупят необходимото за бала, който им предстои“, каза още Дафкова. Тя добави, че тази Коледа средствата от базара, който са организирали са отишли за лечението на 4-годишната Лия от село Полето, която се нуждае от лечение извън България. „Една от годините пък помогнахме на деца, които са в неравностойно положение. Всичко това много въодушевява децата, които искрено и много старателно се грижат за доброто организиране на този базар“, уточни Дафкова. \r\nЛивия НИНОВА", "date": "2019.01.21", "title": "Василка Дафкова, преподавател: Всяка година на Великден и Коледа, неделното училище в Симитли организира благотворителни базари"}
{"url": "http://www.focus-news.net/news/2019/01/21/2614272/pazardzhik-sotsialen-klub-chovekolyubie-otpraznuva-60-godishen-yubiley-na-zhena-pomagashta-na-nuzhdaeshti-se.html", "text": "Членове на Социален клуб „Човеколюбие” отбелязаха 60-годишния юбилей на Захаринка Тодорова – клиент на социалната услуга, съобщи за  Радио „Фокус“-Пазарджик   Анна Тилова от неправителствената организация. Тя каза, че жената е потребител на Центъра от години. По думите й тя е пример за проява на човеколюбие и взаимопомощ – дава апартамента си за ползване на Сдружение „Човеколюбие” за предоставяне на социална услуга Защитено жилище,  защото иска да помага на хора в нужда. „През 2011 г. по проект „Живот в общността”, реализиран с финансовата подкрепа на Европейски социален фонд, жилището й се превръща в уютен дом за хора с психични проблеми, които изградиха и развиха умения за самостоятелен живот в общността. В момента със Захаринка живее Гюргена С. от гр. Септември, която получи подслон и подкрепа от Центъра. Двете с радост посещават програмите на социалната услуга. Създадоха пълноценно приятелство и заедно се справят с ежедневието. Захи разви трудови умения и се грижи за чистотата в двора на Центъра и в неговите околности, срещу което получава възнаграждение. За своя юбилей тя купи торта и получи подарък от членовете на клуба“, каза Тилова. \r\nРадослава МУРДЖЕВА", "date": "2019.01.21", "title": "Пазарджик: Социален клуб „Човеколюбие” отпразнува 60-годишен юбилей на жена, помагаща на нуждаещи се"}
{"url": "http://www.focus-news.net/news/2019/01/21/2614264/the-telegraph-kremal-e-obvinen-che-sazdava-lazhliva-sleda-za-da-svarzhe-sergey-skripal-s-bivsh-ofitser-ot-m-i6-i-dosieto-na-tramp.html", "text": "Руското разузнаване е създало фалшива следа, с която да обвърже двойният агент Сергей Скрипал с бивш офицер от М-16, преди да организира нападението срещу агента в Салисбъри, пише  The Telegraph , като се позовава на неназован източник. \r\nДобре информирани източници вярват, че заговорът за убийството на полк. Скрипал може да е включвал и опит да се постави под съмнение истинността за някаква подкрепа за Доналд Тръмп от страна на Кремъл.   \r\nГодина преди опитът за покушение срещу Скрипал в социалната мрежа LinkedIn се е появил мистериозен пост, в който е ставало дума за неговия покровител от М-16, работещ като „старши анализатор“ в Orbis Business Intelligence, фирмата, която създаде досието на Тръмп.    Ивелина Ватова", "date": "2019.01.21", "title": "The Telegraph: Кремъл е обвинен, че създава лъжлива следа, за да свърже Сергей Скрипал с бивш офицер от  M-I6 и досието на Тръмп"}
{"url": "http://www.focus-news.net/news/2019/01/21/2614274/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Мнозинството британци не иска втори референдум, по данни от последното поручване на общественото мнение, пише вестник  „The Daily Express”   \r\nПроучването е направено в неделя, в навечерието на още една разтърсваща за правителството седмица, свързана с напускането на ЕС от Великобритания. Според него Обединеното кралство е разделено по въпросите дали трябва да се отложи Брекзит и дали правителството е имало право, когато е организирало вота през 2016-та година. То е организирано от британската новинарска организация Sky News и според него 56 на сто от британците не искат нов вот за напускане или оставане в Евросъюза. Данните се обявяват в деня, когато Тереза Мей трябва да направи обръщение към Парламента. Голяма част от депутати се опитват да й отнемат управлението на самия процес по Брекзит. След като миналата седмица планът на Тереза Мей беше категорично отхвърлен от депутатите, сега тя трябва да представи план, който да бъде одобрен от Камарата на общините. За да постигне потенциална възможност да го договори с Парламента премиерът се срещна с опонентите си, но лидерът на главната й опозиция Джеръми Корбин все още не е разговарял с нея.   \r\nС наближаването на датата 29 март и при липсата на сделка, вероятността за Брекзит без сделка става все по-видима и печели все повече поддръжници сред депутатите. Те смятат, че тази възможност трябва да се има предвид като монета в преговорите, за да се постигнат най-добри за страната условия за напускане на ЕС.  \r\n50 на сто от анкетираните са на мнение, че не трябва да се отлага прилагането на Член 50 от Договора за Европейския съюз. Последните социологически данни сочат, че 51 на сто от британците вярват, че страната е направила лош избор с решението за напускане.   \r\nДве фракции от депутатите планират да „сложат на масата за обсъждания“ допълнения, които да забавят самия процес.   \r\nПървата група се води от лейбъристката парламентаристка Ив Купър и бившият министър на торите Ник Боулс, които настояват да се отложи прилагането на Член 50, ако няма сделка до края на февруари.   \r\nВтората група, водена от Доминик Грийв, планира да предложи допълнение, с което да се избере един ден от седмицата, когато да се дебатират и гласуват въпросите, свързани с Брекзит, което да бъде извън редовната парламентарна програма.   \r\nДаунинг Стрийт определя тези предложения като „крайно тревожни“.  \r\nЛейбъристите все още нямат ясна позиция по кой път да поемат. \r\n*** Когато представя своя план Б пред парламента, се очаква Тереза Мей да отхвърли призивите за междупартиен консенсус за Брекзит, пише вестник  The Guardian . Предполага се, че тя ще избере да поднови дипломатическите усилия в Брюксел и да предоговори условията по ирландския проблем.   \r\nСъс своя силно разединен кабинет  премиерът на Обединеното кралство обсъди късно в неделя ситуацията.   \r\nИзточници от правителството съобщават, че целта е била да се намерят приемливи начини, за да се променят условията, довели до „задънената улица“,  но разговорът не е успял да намери „реални решения“.  \r\n“Както обикновено, трудно е се разбере какво ще направи тя, но преобладава мнението, да привлечем Демократическата юнионистка партия и разбунтувалите се тори“, твърдят те.   \r\nСлед парламентарния провал на Мей през миналата седмица, въпреки твърдението й, че ще говори с „изтъкнати депутати“ от всички партии за  компромис, всъщност неин приоритет е да предпази торите от историческо разцепление в партията, информират правителствените източници.   \r\nНяколко изтъкнати консервативни депутати са обявили, че могат да се отделят и да създадат партия, ако Мей предпочете да подкрепи един митнически съюз. Това е едно от главните искания на лейбъристите, което се поддържа и от онези сред торите, които подкрепят норвежкия модел за мек Брекзит.   \r\nИзточници от Уайтхол съобщават, че Гавин Баруел, който е шеф на кабинета на министър-председателя, е посъветвал Тереза Мей да обърне внимание именно на митническия съюз, след като нейният проект за Брекзит беше отхвърлен миналата седмица с мнозинство от 230 гласа.   \r\nНо когато в понеделник правителството представи формалното изявление, с което да обяви следващите си стъпки, се очаква то да се съсредоточи върху търсенето на промени по ирландския проблем, за да се удържи победа срещу Групата за европейски изследвания на Джейкъб Рийс-Мог и Демократичната юнионистка партия.   \r\nТогава премиерът ще може да отиде в Брюксел още същата вечер, макар че от Даунинг Стрийт отричат това да се случи толкова скоро.   \r\nМерките, които Мей предлага идват в момент, когато последните данни от проучванията на общественото мнение доказват, че то е оптимистично настроено за възможността от Брекзит без сделка.    \r\n*** Руското разузнаване е създало фалшива следа, с която да обвърже двойният агент Сергей Скрипал с бивш офицер от М-16, преди да организира нападението срещу агента в Салисбъри, пише  The Telegraph , като се позовава на неназован източник. \r\nДобре информирани източници вярват, че заговорът за убийството на полк. Скрипал може да е включвал и опит да се постави под съмнение истинността за някаква подкрепа за Доналд Тръмп от страна на Кремъл.   \r\nГодина преди опитът за покушение срещу Скрипал в социалната мрежа LinkedIn се е появил мистериозен пост, в който е ставало дума за неговия покровител от М-16, работещ като „старши анализатор“ в Orbis Business Intelligence, фирмата, която създаде досието на Тръмп.   \r\n*** Доналд Тръмп заяви, че ще даден един допълнителен ден амнистия за нелегалните мигранти в САЩ, след като демократите отхвърлиха последния му план за финансиране на стената по южната граница и за възстановяване на работата на американското правителство, пише британският вестник  The Guardian .    \r\nВ бележка, която разгневи републиканците, но не беше приета сериозно от демократите, Тръмп предлага да се даде правен статут на милиони хора без документите и това да е част от бъдеща голяма сделка по американския миграционен закон.  \r\nТази идея президентът пусна в Туитър, като изтъкна, че засега той само предлага да се разширят правните мерки за закрила на някои бежанци и хора, влезли нелегално в САЩ, като децата например.  \r\n“Амнистията ще се използва само в случай на по-голяма сделка, било за имиграцията или за нещо друго,” пише президентът. Освен това той споменава, че няма да „се полагат големи усилия“ да се депортират от страната онези, които вече живеят в САЩ без разрешително.   \r\nПовече от четири седмици САЩ са в най- продължителното спиране на работата на правителството, което е следствие от отказа на Тръмп да подпише двупартийният план на Конгреса за финансите в държавата, който не му позволява да ползва милиардите долари, нужни му да построи стена по границата с Мексико.", "date": "2019.01.21", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/21/2614273/pregled-na-mezhdunarodnite-novini-do-6-chasa-agentsiya-fokus.html", "text": "Индия е на път да изпревари Великобритания през 2019 година в най-голямата икономическа ранглиста на света, според доклад на световната консултантска фирма PricewaterhouseCoopers (PwC), пише в неделя индийският  The Economic Times . \r\nСпоред доклада, докато Обединеното кралство и Франция редовно сменят местата си, като запазват еднакви нива на развитие и приблизително едно и също население, Индия регистрира постоянни темпове на изкачването в списъка на водещите в света икономики.  \r\nДокладът на  PwC „Глобал Икономи Уоч“ предвижда през 2019 г. реалният ръст на БВП за Великобритания да е 1.6 процента, за Франция - 1.7 процента, а за Индия - 7.6 на сто.  \r\n\"През 2019 година Индия и Франция са на път да изпреварят Великобритания в най-големите икономически ранглисти, като я изместят от пето на седмо място,\" се съобщава в доклада.    \r\nПо данни на Световната банка, Индия стана шестата водеща икономика през 2017-та година, като остави Франция след себе си, а сега е на път да измести Обединеното кралство от неговата пета позиция.  \r\nПрез 2019-2020 година Индия ще постигне ръст от 7.6 на сто, ако няма големи сътресения в глобалната икономика като непредвидени търговски напрежения или проблеми с петролните доставки, прогнозират анализаторите от PwC. В централната си новинарска емисия в 19.30 скопската телевизия  „ТВ 21“  съобщи за протестите в гръцката столица, които се провеждат в неделя срещу Преспанския договор. \r\n„Македония е гръцка\", \"Референдум сега\" и \"Македония не е за продан\" са само част от лозунгите, които са издигани на масовия протестен марш на хиляди гръцки граждани по улиците на Атина до централния площад \"Синтагма\". \r\nМирният им протест е прераснал в сблъсъци с охраняващи полицаи и инциденти, когато група маскирани лица с гръцки знамена са се опитали да преминат през полицейския кордон при паметника на Незнайния войн. Те са искали да стигнат до  сградата на парламента.  \r\nПредставителите на сигурността са били замеряни с предмети, бутилки и пиротехнически материали. Те са отговорили с шок палки и сълзотворен газ. \r\nПротестиращите се обявяват за референдум, с който да се реши дали това споразумение трябва да се приложи или не.  \r\nВ събота проектът на Преспанския договор е внесен в парламента, а в понеделник се очаква да започнат дискусиите по него в различните парламентарни комисии, които ще продължат пет дни. Премиерът Ципрас обяви, че до края на януари Договорът трябва да бъде ратифициран от законодателния орган на страната, а след това да се одобри и декларация за членството на Македония в НАТО. \r\n***  В неделя в Дамаск имаше бомбен атентат, съобщава  AFP , като пояснява, че подобно насилие в сирийската столица е рядкост в близо осемгодишната война.   \r\nЕксплозията се е случила след като друга бомба е избухнала в северния град Африн и е убила трима души, ранени са деветима. Днес се навършва една година от турската офанзива в региона, населен с кюрди. \r\nПак в неделя Израел заяви, че е прихваната ракета, изстреляна от Сирия. Това се случва след като Сирия го обвини във въздушни нападения в южните части на страната.   \r\nСАНА, сирийската държавна новинарска агенция, заяви, че от „бомбения взрив“ в Дамаск „няма пострадали“. От нея потвърждават, че има арестуван терорист.   \r\n***  Двама души са арестувани при нападение с кола-бомба в Лондондери, Северна Ирландия, информира турският  Huriyet Daily , като се позовава на съобщение от Reuters. \r\nПолицията разследва дали военната групировка „Нова ИРА“ не е замесена. Задържаните са двайсетгодишни мъже. Те са били арестувани часове след експлозията в събота недалеч от градския съд. Това е съобщено от помощника на началника на полицията в града Марк Хамилтън на специална пресконференция.  Той е пояснил, че групировката „Нова ИРА“ се противопоставя на мирното споразумение от 1998 година, с което се слага край на трите десетилетия насилие в Северна Ирландия. В последните години тя организира епизодични нападения. Сегашният взрив е във време, когато полицията както в Северна Ирландия, така и в Република Ирландия, която е член на ЕС, предупреждава, че бъдеща евентуална твърда граница след Брекзит може да се превърне в мишена за подобни групи. \r\nПолитици от всички страни, включително и от \"Шин Фейн\", бившето политическо крило на националистическата Ирландска републиканска армия (ИРА), заклеймиха експлозията.    \r\n*** Протестиращи в гръцката столица Атина влязоха в сблъсък с полицията на голям митинг срещу сделката на правителството с Македония за промяна на името й, съобщава  The BBC .  \r\nПолицията използва сълзотворен газ срещу участниците в протеста, в който участваха десетки хиляди души.    \r\nБританската медия съобщава, че договореностите, които предстоят да бъдат одобрени, предвиждат северната съседка на Гърция да приеме името Република Северна Македония. Тя пояснява, че наименованието Македония е чувствително за много гърци, според които то се свързва с гръцката провинция със същото име.   \r\nСлед години на спорове най-накрая през юни миналата година левият гръцки министър председател Алексис Ципрас и неговият македонски колега постигнаха споразумение. През тази седмица предстои гръцкият парламент да гласува за постигнатия Договор, с който се слага край на 28-годишния конфликт между двете нации.  \r\nКакво се случи в неделя? \r\nСпоред организаторите в неделните демонстрации са се очаквали 600 000 души, но по данни на полицията те са били 60 000 в 14.00 ч. местно време. Сред тях е имало и духовници, както и дошли от страната. Участниците са пеели „Македония е гръцка“ и са развявали гръцки знамена. В един момент близо до парламента e избухнало „боричкане“, а маскирани демонстранти са замеряли полицията с камъни и фойерверки. Полицията е блокирала пътя на маскираните лица към парламента, като е използвала сълзотворен газ.   \r\nВ Северна Гърция е била блокирана временно магистрала в знак на солидарност с протестиращите.  \r\n*** Високопоставени полицейски служители и представители на Министерството за защита на гражданите, което ръководи силите за сигурност, заявиха, че полицията е успяла да не допусне протестният митинг срещу Преспанското споразумение да бъде манипулиран, пише на електронната си страница гръцкият вестник  Kathimerini . \r\n“Позицията на полицията беше защитна, тя използва минимално количество химикали, за да спре маскираните нападатели.[някои бяха без маски – бел. Kathimerini]. Те я замеряха с камъни, парчета мрамор, експлодиращи бомбички.”, съобщават неназовани източници. \r\nПо данни от централата на полицията в Атина повече от 25 ранени полицаи са в 401 Военна болница след наранявания при нападението при стълбите зад Гроба на незнайния войник, които водят към Парламента. “Двама са ранени от избухналите бомбички, а мнозина имат натрошени ръце и крака от камъните и други предмети, с които ги замеряха,” е заявил за вестника Демостенес Пакос, председател на Асоциацията на полицейските служители в Атина.   \r\nЗапитан защо полицията не е успяла да изолира нападателите, офицер от Полицейската служба на Атика е обяснил, че маскираните лица първо са се втурнали напред, а после са отстъпили в тълпата и за полицията е било невъзможно да ги преследва. Същият източник допълва, че крайно десни екстремисти, отговорни за инцидента, не са били организирана група на площад „Синтагма“, тъй че е било трудно да бъдат идентифицирани и изолирани.   \r\nВисш служител от Министерството също е защитил употребата на химикали. Той е казал, че да се преследват провокаторите на инцидента навътре в тълпата „би довело до паника и още по-голямо напрежение с непредвидими последствия. Отговорността на онова, което се случи, не е на полицията, а на маскираните лица от екстремистките десни групи, които причиниха инцидентите.” \r\nВ коментар в Туитър министърът на Гърция, отговарящ за защита на гражданите, Олга Геровасили пише за „ насилие на десни екстремисти“ и призовава главната опозиционна сила „Нова демокрация“ да осъди нападенията срещу полицаите, фотографите и журналистите.   \r\nЕдин от демонстрантите, който се е движел по улица „Солон“, близо до мястото на организираната от анархистите  контрадемонстрация и е носел гръцко знаме, е бил нападнат от тях.    \r\nПо данни от полицията седем души са арестувани на площад „Синтагма“ и ще бъдат изправени пред прокурор.    \r\nОсвен полицаите, хоспитализирани са още четирима души, получи усложнения от обгазяването. В болница е и фотографът на свободна практика Костис Нтантамис, който е с наранявания. Апаратурата му е открадната. Трима други фотографи също са с рани, но не се нуждаят от медицинска помощ.  \r\n***  Навсякъде в черногорската столица Подгорица в неделя имаше албански знамена, информира македонската интернет медия  МКД . \r\nВ новогодишното си обръщение албанският премиер Еди Рама заяви, че отварянето на границата с Косово е само първата стъпка и че предвижда да постигне същото ис Чрена гора, Македония и Гърция.  \r\nВ навечерието на визитата на албанския президент Илир Мета, Подгорица осъмна в неделя сутринта отрупана с албански знамена. Той пристига по покана на черногорския министър-председател Мило Джуканович.Той ще има срещи с представителите на албанските партии в Черна гора. В последните шест месеца това е втората му визита в Подгорица, съобщава черногорският информационен портал ИН4С. \r\n*** Китайската икономика през 2018-та бележи ръст от 6,6 на сто, който е най-нисък в последните три десетилетия, предава  AFP . \r\nВ последното тримесечие на миналата година тя е намалила значително темпото си, което се обяснява с битката с дълга и търговската война със САЩ. От октомври до декември втората в света икономика бележи ръст в развитието си от 6,4 на сто, по данни от Националното статистическо бюро в Пекин.   \r\nПредварително заложеният от китайското правителство растеж е бил приблизително 6, 5 процента. \r\n*** \r\nb> Истанбул.    AFP  предава, че Турция е готова да поеме сигурността на Манбидж в северна Сирия, за да „не се губи време“. Това е съобщил турският президент Реджеб Тайип Ердоган на американския си колега Доналд Тръмп в телефонен разговор.   \r\nМанбидж, който се контролира от кюрдски бойци, подкрепяни от американски военни, беше атакуван от групировката „Ислямска държава“. Убити бяха 19 души, включително и четирима американци.   \r\nВъв втория си телефонен разговор за по-малко от седмица Ердоган е казал на Тръмп, че тази атака е „провокация“, целяща да повлияе на решението му да изтегли американските войски от Сирия, съобщава турската телеграфна агенция AA.  \r\nДвамата натовски съюзници искат да създадат „зона за сигурност“, с която да отделят териториите, контролирани от Народните отряди за отбрана, от турската граница.  \r\nТръмп и Ердоган са разговаряли как да ускорят обсъжданията между генералите от двете държави за създаването на тази зона.", "date": "2019.01.21", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/21/2614261/gerb-styaga-reditsite-za-izborite-liderat-boyko-borisov-razkritikuva-saprotivitelnata-sila-na-partiyata-obzor.html", "text": "На Национална предизборна среща в НДК ГЕРБ събра политическия си елит. Партията започва подготовката за предстоящите европейски избори през май, както и за местните избори. Националният предизборен щаб на ГЕРБ вече утвърди указанията за сформиране на предизборните щабове за предстоящите избори. Започват и общински събрания, на които в срок до 20 февруари трябва да бъдат номинирани кандидатите за евродепутати от ГЕРБ. На европейските избори българите ще изберат 17 депутати, които да влязат в Европейския парламент. В момента ГЕРБ има шестима евродепутати. До 30 юни всяка структура на ГЕРБ трябва да предложи кандидати за общински съветници. От ГЕРБ обявиха, че кметове и общински съветници ще се издигат след анализ на постигнатите резултати във всяка община. В цялата страна общинските съветници на ГЕРБ са 1727, а кметовете са 129. Диалозите под мотото „Европа в нашия дом“ ще започнат на 12 февруари от Великотърновския университет. \r\nЛидерът на ГЕРБ  Бойко Борисов  разкритикува министрите, депутатите и кметовете от партията. Той попита къде е съпротивителната им сила и защо подкрепата за ГЕРБ спада. Според него министрите не доглеждат това, което вкарват в парламента, а депутатите и кметовете не защитават темите си пред обществото. „Да не говорим за случаите, когато министри, кметове и депутати си прехвърляте вина едни на други - кой печели от това?“, коментира Бойко Борисов. Той даде пример с кампанията срещу санирането. „Ако не е вярно, защо си мълчите - защо не се съпротивите“, попита Борисов кметовете. „Ако не си почистите къщичките по места, това ще избие. Дали в суджук или в нещо друго, това ще падне върху партията и върху нас“, изтъкна лидерът на ГЕРБ. Той обърна внимание, че хората искат справедливост и не обичат елитарни партии, затова ГЕРБ трябва да внимава дали не се е превърнала в нещо такова, а ако не е - да не го допуска. Бойко Борисов припомни, че народът е давал доверие на ГЕРБ избор след избори, но бързо е забравил какво е направила партията. „Всеки един трябва да се замисли, защо ни избраха преди 10 години, защо ни връщаха толкова пъти и къде е грешката. Трябва да си я поправим на мига“, заяви Борисов. „Ако има грешка, веднага да се поправи. Излизате казвате - да, мислихме го едно, излезе друго, ще го поправим“, коментира той. Бойко Борисов подчерта, че хората ще дадат по-голямо доверие на ГЕРБ, само ако се вземе поука от слабостите. „Чуйте ме, обичам ви, но не е даденост това. Факт е, че БСП с тези провалени политици, гонени от управлението, ни доближават“, обърна се той към членовете на ГЕРБ. „Ако не ви светне червена лампичка, ще ви светна синя“, заяви Борисов.  \r\nЗам.-председателят на ГЕРБ  Цветан Цветанов  обяви, че партията е най-добрата организационна структура в България и най-добрата платформа за решаване на проблемите в регионите. „Тази година за нас няма лято, време е за стабилност, която можем да покажем само при отличен резултат на европейските избори“, посочи Цветанов. Той предупреди, че опонентите на ГЕРБ ще бъдат безкомпромисни в представянето на фалшиви новини по време на предстоящите избори, за да манипулират обществото. Цветанов подчерта, че на местните избори ГЕРБ трябва да покаже сила, идентичност и потенциал. Според него партията има реална възможност да спечели местния вот в още 30-40 общини.  \r\nЗам.-председателят на ГЕРБ и кмет на  Бургас Димитър Николов  заяви, че ГЕРБ тръгва към нова победа на европейските избори със скоростта на F-16. Той изрази твърдата подкрепа на ГЕРБ за бъдещата листа за евродепутати, за ЕНП и кандидатът за председател на ЕК Манфред Вебер. Зам.-председателят на ГЕРБ и кмет на София  Йорданка Фандъкова  обърна внимание, че популизмът се засилва от всички страни и е придружен с груби манипулации и откровени лъжи. „Трябва да сме честни с гражданите - какво успяхме да направим и какво не и къде сме сбъркали, и как да продължим да променяме градовете, така, че всички да живеят по-добре“, призова Фандъкова. \r\n„По-силни граници и по-силна икономика, благодарение на ГЕРБ и на Бойко Борисов - точно това ЕНП предлага на Европа“, заяви водещият кандидат на ЕНП  Манфред Вебер  във видеообръщение към ГЕРБ. Той посочи, че ЕНП трябва да върне Европа обратно на хората, да им даде реален глас за бъдещето. „Европа има нужда от лидери като премиера Бойко Борисов, от стабилна и развиваща се България“, обяви българският еврокомисар  Мария Габриел . Тя изтъкна, че България на ГЕРБ е активна, говореща с един глас в трите европейски институции, оформяща бъдещето на ЕС. \r\nБиляна ИВАНОВА", "date": "2019.01.21", "title": "ГЕРБ стяга редиците за изборите, лидерът Бойко Борисов разкритикува съпротивителната сила на партията (ОБЗОР)"}
{"url": "http://www.focus-news.net/news/2019/01/21/2614276/sport-osminafinali-pri-zhenite-v-otkritoto-parvenstvo-na-avstraliya.html", "text": "Играха се две от срещите по програмата на осминафиналите при жените в Откритото първенство по тенис на Австралия. Ето резултатите: \r\nМачът между Кийс /САЩ/ и Свитолина /Украйна/ завърши с 2 на 1 за Свитолина. \r\nРезултати от отделните сетове – 6:2, 1:6 и 6:1. \r\nВ Световната ранглиста на сингъл за жени Свитолина е седма, а Кийс – 17-та.", "date": "2019.01.21", "title": "Спорт: Осминафинали при жените в Откритото първенство на Австралия"}
{"url": "http://www.focus-news.net/news/2019/01/21/2614275/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Излязоха данните на първото за новата 2019-та година социологическо изследване на общественото мнение на Всерусийския Център за изследване на общественото мнение, които вестник  „Ведомости“  публикува. \r\nСпоред тях рейтингът на руския президент продължава да пада: в момента на него се вярват 33, 4 на сто от респондентите, а на 29 декември 2018 година те са били 36,5%. Това е най-ниско ниво на доверие от януари 2006 година. Минималният праг е бил 37,4%  и е регистриран в разгара на масовите протести през декември 2011 г.   \r\nДейността на президента се одобрява от много повече руснаци, но и по този показател има спад – сега те са 62,1% срещу 64,6% на 29 декември. Най-ниски данни са регистрирани през август 2013-та, когато одобряващите поведението на Путин са стигнали 59%. \r\n*** Австрия се обяви против съвместен бюджет на държавите от Еврозоната, пише вестник  „Независимая газета“   \r\nВиена не одобрява плановете на Париж и Берлин за създаване на единен бюджет на 19-те държави, членки на Еврозоната.Това е заявил в интервю за Welt am Sonntag австрийският канцлер Себастиян Курц. Според него самата Франция не изпълнява изискванията, които се опитва да диктува на другите.  Експертите са на мнение, че протестите в тази страна показват до къде може да доведе идеята на Еманюел Макрон за реформа на ЕС.   \r\nКурц предлага да се преосмисли принципа за единогласие, който затормозва приемането на решения в Евросъюза. Според него неправилен е подходът по въпроса за единен бюджет, инициативата за който принадлежи на Макрон, а после е при френско-германските преговори на ниво финансови министри е подкрепен   и от канцлера на ФРГ Ангела Меркел.   \r\nПрез юни 2018 година, след среща на министрите на икономиката и енергетиката на двете страни Петер Алтмайер и Бруно Льо Мер, се обяви създаването на германско-френски фонд за подкрепа на структурните реформи в страните от ЕС. Тогава се говореше за размерите на отчисленията, които ще се правят в бюджета на Еврозоната. Льо Мер съобщи, че става дума по предварителни изчисления за 0,2–0,5 процента от БВП на 19-те страни от зоната. Той определи сумата от 20–25 млрд евро като „добра отправна точка“. \r\n«Просто, онова, което вие наричате реформа, все още не означава движение в правилната посока“, заявява Курц. – Защо да сме длъжни да компенсираме със средства от хазната на ЕС ентусиазма за реформа?» Според него, такава стъпка е невъзможно да се обясни на германските, австрийските и холандските данъкоплатци, които се трудят „с пот на челото“.  \r\nСпоред Курц Еврокомисията е длъжна да следи за това как не само малките, но и големи държави като Франция, спазват критериите за стабилност на еврото и не нарушават Пакта за стабилност и растеж. Резервите от единния евробюджет трябва да се използват за балансиране на икономическите различия между страните от Еврозоната и да предотвратяват нови финансови кризи, смята Курц. Той посочва незатихващите от ноември 2018 година масови протести във Франция, които принуждават Макрон да прави значителни отстъпки пред демонстрантите, които вече са довели до 10 млрд евро загуби за френската хазна. Според наблюдателите подобни мерки може да доведат до нарушение от страна на Париж  на правилата на ЕС, според които бюджетният дефицит не трябва да превишава 3 процента от БВП. \r\nМеждувременно във Welt е публикувана статия със заглавие «Северен поток – 2» – дълбоко антиевропейски проект ». В нея се отбелязва, че заради твърдата си позиция относно реализацията на проекта Берлин прави сериозна политическа грешка, която може да има тежки последици не само за германско-американските отношения, но и за сплотеността на Европа и репутацията на Германия сред нейните европейски партньори.  \r\n*** Експерти са коментирали появата на американски кораб в Черно море и по тяхно мнение съдът не представлява заплаха за Русия, а действията на САЩ имат по-скоро политически характер, пише вестник  „Известия“ . \r\nВ Съвета на Федерацията са отбелязали, че така Пентагонът се стреми да доказва, че също влияе на ситуацията в региона и помага на украинския лидер Петро Порошенко.   \r\nСпоред военния експерт Антон Лавров, след Керченския инцидент американските власти започват все по-често да се появяват в Черно море. Той е подчертал специално, че в района постоянно присъства минимум един кораб на САЩ. Военно-морският историк Дмитрий Болтенков припомня, че съдове на нечерноморска държава могат да останат в региона за не повече от три седмици.   \r\nВоенинят експерт Владислав Шуригин предполага, че е възможно Киев да използва американските кораби като прикритие за нова провокация.   \r\nНа 19 януари ескадреният миноносец Donald Cook, който е бил забелязан в Черно море и през 2014 година, е преминал през Босфора. Руският охранителен кораб «Пытливый» (любопитен – бел. ред.) го съпроводил. В момента корабът се наблюдава от бреговите радиолокационни системи, а ако е необходимо във въздуха ще бъде вдигната авиация и безпилотни самолети. \r\n*** \r\n„Взгляд“: Какви изводи могат да се направят от гибелта на летците от Су-34  \r\nОт четиримата катапултирали се летци на Су-34, сблъскали се над Японско море, само един се е спасил, пише в коментара си вестник „Взгляд“. Су-34 е снабден с една от най-добрите в света системи за катапултиране, а всеки пилот има автоматична аварийна радиостанция.   \r\nСтанаха известни нови подробности за съдбата на летците от двата изтребителя  Су-34, сблъскали се на 18 януари във въздуха над Татарския проток в Хабаровския край. Съобщава се, че двама от пилотите са открити мъртви, а телата им – оплетени в елементи от парашутните им системи.   \r\nВечерта в петък на борда на траулера «Электрон» са извадили техните тела, които са бил със шлемове, хидротермокостюми и с пристегнати парашути. След това те са били отнесени с вертолет на Министерството на отбраната.   \r\nТраулерът «Шанс-106» е открил чанта с инструменти и два фрагмента от самолет. Четвъртият пилот тъй е не е открит все още, макара че до сутринта на 19 януари в района са го издирвали бойни кораби от Военноморския флот на РФ.  \r\nНовите подробности пораждан въпроси за случилото се след катастрофата. На първо място вниманието се привлича от дезинформацията, съпровождала произшествието. Отначало е съобщено, че се е разбил само един самолет, а вторият благополучно се е приземил, като двигателите му отказали да работят   (съответно и целият му екипаж бил невредим – бел. „Взгляд“). Тези данни са от източници на ТАСС и „Интерфакс“ от службите за работа при екстремални ситуации и от военното министерство. Нещо повече, появила се и информация за втори спасен катапултирал летец. Министерството на отбраната бързо я разпространило само, но после и я опровергало.   \r\n«Във всички тези информации фигурира Министерството на отбраната. Трябва да се разбере кой ги дава, от къде ги взема. Може да се проследи, защото това е пълна дезинформация и неразбория», заявява за вестник“Взгляд“ летец-инструкторът Андрей Красноперов, о. з. майор от Военно-въздушните сили ВВС.  \r\nСпоред него и самите медии трябва да са внимателни и да не пускат в публичното пространство непроверена информация.", "date": "2019.01.21", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2019/01/21/2614262/the-guardian-amnistiyata-na-tramp-e-namek-za-gnyav-ot-dyasno-no-ne-uspya-da-izkushi-demokratite.html", "text": "Доналд Тръмп заяви, че ще даден един допълнителен ден амнистия за нелегалните мигранти в САЩ, след като демократите отхвърлиха последния му план за финансиране на стената по южната граница и за възстановяване на работата на американското правителство, пише британският вестник  The Guardian .    \r\nВ бележка, която разгневи републиканците, но не беше приета сериозно от демократите, Тръмп предлага да се даде правен статут на милиони хора без документите и това да е част от бъдеща голяма сделка по американския миграционен закон.  \r\nТази идея президентът пусна в Туитър, като изтъкна, че засега той само предлага да се разширят правните мерки за закрила на някои бежанци и хора, влезли нелегално в САЩ, като децата например.  \r\n“Амнистията ще се използва само в случай на по-голяма сделка, било за имиграцията или за нещо друго,” пише президентът. Освен това той споменава, че няма да „се полагат големи усилия“ да се депортират от страната онези, които вече живеят в САЩ без разрешително.   \r\nПовече от четири седмици САЩ са в най- продължителното спиране на работата на правителството, което е следствие от отказа на Тръмп да подпише двупартийният план на Конгреса за финансите в държавата, който не му позволява да ползва милиардите долари, нужни му да построи стена по границата с Мексико.    Ивелина Ватова", "date": "2019.01.21", "title": "The Guardian: “ Амнистията“ на Тръмп е намек за гняв от дясно, но не успя да „изкуши“ демократите"}
{"url": "http://www.focus-news.net/news/2019/01/21/2614277/vzglyad-kakvi-izvodi-mogat-da-se-napravyat-ot-gibelta-na-lettsite-ot-su-34.html", "text": "От четиримата катапултирали се летци на Су-34, сблъскали се над Японско море, само един се е спасил, пише в коментара си вестник  „Взгляд“ . Су-34 е снабден с една от най-добрите в света системи за катапултиране, а всеки пилот има автоматична аварийна радиостанция.   \r\nСтанаха известни нови подробности за съдбата на летците от двата изтребителя  Су-34, сблъскали се на 18 януари във въздуха над Татарския проток в Хабаровския край. Съобщава се, че двама от пилотите са открити мъртви, а телата им – оплетени в елементи от парашутните им системи.   \r\nВечерта в петък на борда на траулера «Электрон» са извадили техните тела, които са бил със шлемове, хидротермокостюми и с пристегнати парашути. След това те са били отнесени с вертолет на Министерството на отбраната.   \r\nТраулерът «Шанс-106» е открил чанта с инструменти и два фрагмента от самолет. Четвъртият пилот тъй е не е открит все още, макара че до сутринта на 19 януари в района са го издирвали бойни кораби от Военноморския флот на РФ.  \r\nНовите подробности пораждан въпроси за случилото се след катастрофата. На първо място вниманието се привлича от дезинформацията, съпровождала произшествието. Отначало е съобщено, че се е разбил само един самолет, а вторият благополучно се е приземил, като двигателите му отказали да работят   (съответно и целият му екипаж бил невредим – бел. „Взгляд“). Тези данни са от източници на ТАСС и „Интерфакс“ от службите за работа при екстремални ситуации и от военното министерство. Нещо повече, появила се и информация за втори спасен катапултирал летец. Министерството на отбраната бързо я разпространило само, но после и я опровергало.   \r\n«Във всички тези информации фигурира Министерството на отбраната. Трябва да се разбере кой ги дава, от къде ги взема. Може да се проследи, защото това е пълна дезинформация и неразбория», заявява за вестник“Взгляд“ летец-инструкторът Андрей Красноперов, о. з. майор от Военно-въздушните сили ВВС.  \r\nСпоред него и самите медии трябва да са внимателни и да не пускат в публичното пространство непроверена информация.  Ивелина Ватова", "date": "2019.01.21", "title": "„Взгляд“: Какви изводи могат да се направят от гибелта на летците от Су-34"}
{"url": "http://www.focus-news.net/news/2019/01/21/2614281/predstoyashti-mezhdunarodni-sabitiya-za-21-yanuari-agentsiya-fokus.html", "text": "Премиерът Тереза Мей трябва да представи алтернативен план, след отхвърлянето на споразумението за Брекзит с  ЕС \r\n***  Премиерът на Япония Шиндзо Абе пристига в Русия на път за Международния икономически форум в Давос \r\n***  Руските комунисти отбелязват 95-ата годишнина от смъртта на Ленин \r\n***  Руският външен министър Сергей Лавров приема специалния пратеник на ООН за Сирия Гейр Педерсен  \r\n***  Федералният канцлер Ангела Меркел приема президента на Узбекистан Шавкат Мирзийойев \r\n***  Външните министри на ЕС се срещат с делегации на АСЕАН и Африканския съюз \r\n***  Среща на министрите на финансите от Еврозоната \r\n***  Пресконференция на ЕК за руския газов експорт през Украйна \r\n***  Представители на ЕК и евродепутати дискутират реформа за опазването на авторските права в Интернет \r\n***  Пълно лунно затъмнение, видимо от Северна Америка \r\n***  САЩ отбелязват деня на Мартин Лутър Кинг", "date": "2019.01.21", "title": "Предстоящи международни събития за  21 януари  (Агенция \"Фокус\")"}
{"url": "http://www.focus-news.net/news/2019/01/21/2614279/predstoyashti-sabitiya-v-stranata-za-21-yanuari-agentsiya-fokus.html", "text": "*** \r\nОт 10.30 часа в галерия \"Средец\" на Министерството на културата ще се проведе пресконференция по повод 28-ия международен фестивал на маскарадните игри „Сурва“ 2019г.   \r\n*** \r\nОт 11.00 часа в Националния музикален театър ще се състои пресконференцията по повод най-очакваната премиера на Националния музикален театър –„Фантомът на операта” от Андрю Лойд Уебър. \r\n*** \r\nОт 10.00 часа в хотел „Парк хотел Витоша”, зала „Мецанин”, ет. 2, ще се проведе заключителна конференция относно структурен диалог за образователната система - „Говори Северозападът“ организирана от сдружение „Младежки Глас” - клон София. \r\n*** \r\nОт 11.00 часа в рапортната зала на четвъртия етаж на Първа САГБАЛ „Света София“ (ул. „Михалаки Ташев №2) с ритуала „миене на ръце“ лечебното заведение ще отбележи Деня на родилната помощ. \r\n*** \r\nОт 11.00 часа в Национален пресклуб БТА Националното сдружение на търговци и превозвачи на горива ще проведе пресконференция във връзка с решенията на Комисията за наблюдение на приходните агенции и борба със сивата икономика и контрабандата. (Предлагане на задача с факти и коментар за 1 милиард лева /къде е \"сивата\" икономика в търговията с петролни продукти?/. Обръщение към депутатите на 44-то Народно събрание и оставане в повишена протестна готовност до гласуване на шестмесечния мораториум на Закона за горивата). \r\n*** \r\nОт 11.30 часа в галерия Credo Bonum на ул. “Славянска\" 2 ще се проведе пресконференция за представяне на Storytel в България. \r\n*** \r\nОт 12.00 часа в аулата на болница „Майчин дом“ ще се проведе церемонията „Златни ръце“. \r\n*** \r\nОт 16.00 часа в Park Center, ниво +1, бул. „Арсеналски“ 2, ще се проведе пресконференция на тема: \r\n„Иновативни кардиологични решения“ на Кампания „Вземи го при Сърце“. \r\n*** \r\nОт 17.00 часа в зала 11 на кино „Люмиер Лидл” ще се проведе конкурсът „Евтимиев ученик“ на 41 ОУ „Св. Патриарх Евтимий“. \r\n*** \r\nОт 18.30 часа в Клуб 1 ще се състои представяне на книгата на Явор Милушев \"Апокриф за воаяжа на една овца от стадото на пастира\". \r\n*** \r\nОт 18.30 часа в Столична библиотека ще се състои традиционният концерт на Камерния ансамбъл към Българска асоциация по музикотерапия - \"Елате синове на изкуството\". \r\n*** \r\nОт 19.00 часа в кино „Люмиер Лидл” ще бъде представен най-новият филм на италианския киномайстор Паоло Сорентино – „Те”. \r\n*** \r\nОт 19.30 часа в НДК, Нов театър, ще бъде представена Унгаро-българска продукция \r\n\"Цъфнали очи\". \r\n*** \r\nОт 19.30 часа на сцената на Театър Азарян ще се играе хитовият моноспектакъл на Театър 199– „Чамкория”, по романа на Милен Русков. \r\n*** \r\nОт 19.00 часа в зала 517 в сградата на Общината ще се проведе двудневна кръводарителска кампания. \r\n*** \r\nОт 18.00 часа в Културен център „Морско казино“ ще се проведе беседа и прожекция на документален филм за живота на Ирена Сендлер – жената, спасила хиляди деца от унищожение в нацисткия лагер „Треблинка“. \r\n*** \r\nОт 11.00 часа във фоайето на Община Благоевград ще бъде открита Пътуващата изложба „140 години от Учредителното събрание и приемането на Търновската конституция“. \r\n*** \r\nОт 18.00 часа с шоу по фигурно пързаляне ще бъде открита ледената пързалка в града. \r\n*** \r\nОт 09.30 часа в Окръжен съд – Варна в Наказателна зала на 1 ет. ще се проведе разпоредително заседание по делото за контрабанда на 16 тона прекурсори за производство на наркотици. \r\n*** \r\nОт 10.00 часа в сградата на СБАГАЛ – Варна ще се отпразнува професионалния празник на родилната помощ- „Бабин ден“.  \r\n*** \r\nОт 11.00 часа в централата на ГС на БСП на ул. „Македония” 33 Александър Паунов, народен представител от ПГ „БСП за България“,  член на комисиите по енергетика и по транспорт, информационни технологии и съобщения, ще приема граждани. \r\n*** \r\nОт 11.00 часа във фоайето на Родилно отделение в МБАЛ „Света Анна – Варна“ ще се отпразнува професионалния празник на родилната помощ в изцяло обновения и модернизиран болничен сектор за оказване на родилна помощ в болницата.  \r\n*** \r\nОт 18.00 часа на сцената на Държавна опера - Варна ще се играе \"Пук. Лили на морското дъно\". \r\n***  \r\nОт 12.30 в АГ отделението на МОБАЛ „Д-р Стефан Черкезов“ ще бъде отбелязан Бабинден. \r\n*** \r\nОт 10.30 часа във фоайето на общинска администрация ще се състои традиционният ритуал „Даване име на дете”. \r\n*** \r\nОт 10.00 часа кметът на Община Видин Огнян Ценков ще бъде гост в Акушеро-гинекологичното отделение на МБАЛ \"Св. Петка\" - Видин, по случай Деня на родилната помощ (Бабинден). \r\n***  \r\nОт 12.00 часа в МБАЛ „Св. Иван Рилски“ ще бъде отбелязан Бабинден.  \r\n***  \r\nОт 10.00 часа в НЧ „Съгласие-1905“ ще бъде пресъздаден ритуалът „Бабинден“. \r\n***  \r\nОт 10.00 часа в НЧ „Иван Вазов-1893“ Фолклорна група за запазване на народните традиции ще представи обичая „Бабинден“.  \r\n***  \r\nОт 10.00 часа в НЧ „Наука и труд-1904“ ще бъде отбелязан Бабинден с пресъздаване на обичая „Измиване на бабини ръце“.  \r\n***  \r\nОт 11.00 часа в НЧ „Градина-Върбица 1894“ ще бъде представен народния обичай „Бабуване“ по повод Деня на родилната помощ.  \r\n***  \r\nОт 12.00 часа в НЧ „Пробуда-1922“ ще се проведе седянка, а  групата за изворен фолклор при читалището ще пресъздаде обичая „Бабинден“.  \r\n***  \r\nОт 13.00 часа в НЧ „Звезда-1905“ ще бъде пресъздаден обичая „Бабуване“.  \r\n***  \r\nОт 13.00 часа в НЧ „Развитие-1884“ ще бъде отбелязан Деня на родилната помощ с пресъздаване на обичая „Къпане на бебе“.  \r\n*** \r\nОт 09.00 часа в малката заседателна зала на Общината ще се състои кметска оперативка.  \r\n*** \r\nОт 11.00 часа в Народно читалище „Пробуда – 1939 г.“ ще се състои възстановка на обичая Бабинден. \r\n*** \r\nОт 18.00 часа в Зала „Клуб на актьора“ на Драматичен театър – Монтана ще се проведе детският спектакъл „Надхитряне“. \r\n*** \r\nОт 11.00 часа в Ритуалната зала в сградата на Община Панагюрище по традиция ще бъде орисано първото родено бебе в община Панагюрище за 2019 година. \r\n*** \r\nОт 12.00 часа в Пресклуб на БТА – Плевен ще се състои Церемония за награждаване на спортистите на Спортен клуб по карате „Спартак 14” - Плевене за постижения през 2018 г. \r\n*** \r\nВ 09.00 часа в зала 1 на Апелативния съд ще се проведе заседание по делото, образувано по протест на Окръжна прокуратура – Хасково и жалби на подсъдимите срещу присъда на Окръжен съд – Хасково, с която са признати за виновни за контрабанда на хероин.  \r\n*** \r\nВ 10.00 часа в зала 1 на Апелативния съд ще се проведе заседание по делото, като подсъдимият Т.Н. обжалва присъда на  Окръжен съд – Пловдив от 2 години и 6 месеца лишаване от свобода. Той е признат за виновен в това, че при управление на товарен автомобил по непредпазливост е причинил смъртта на 87-годишен мъж. \r\n*** \r\nВ 10.00 часа в зала 2 на Окръжния съд ще се проведе заседание по делото срещу Гюнай М., Георги М и Петър Тр., обвинени в немарливо изпълнение на лекарска професия и съпричиняване смъртта на пациент.   \r\n*** \r\nОт 11.30 часа в Клиниката по акушерство и гинекология на УМБАЛ „Св. Георги“ в Пловдив Денят на родилната помощ ще бъде отбелязан с празнична програма. \r\n*** \r\nОт 12.30 часа в Пресцентъра на БСП – Пловдив (ул. „Кръстю Пастухов” 18) ще се състои пресконференция с участието на Николай Радев, председател на ППГОС на БСП – Пловдив, и инж. Йордан Василев, председател на РС на БСП – Източен. Те ще представят идеи за разработването на стратегия за кв. „Столипиново“ и концепция за решаване на проблемите там. \r\n*** \r\nОт 10.30 часа в залата на третия етаж на НЧ „Св. Климент Охридски 1858“ ще се състои Честване на празника Бабинден, съвместно с Клуба на учителите ветерани. \r\n*** \r\nОт 18.00 часа в зала „Байер“ ще се състои откриване на традиционна Младежка януарска художествена изложба. \r\n*** \r\nОт 18.00 часа във фоайето на първия етаж на РБ „З. Княжески“ ще се състои Фотографска изложба на Йонко Русев. \r\n*** \r\nОт 18.00 часа в Оперен театър ще бъде представена Документалната поредица „Помни войната 1915 – 1918“. \r\n*** \r\nОт 18.00 часа в Държавната опера в Стара Загора ще се състои прожекция на филмите „България влиза в Първата световна война“ и „Разгромът на Сърбия“, първа и втора част от документалната поредица на Военния телевизионен канал „Помни войната 1915 – 1918“. \r\n*** \r\nОт 10.00 часа в Спа хотел „Аугуста\" Националната асоциация на зърнопроизводителите ще проведе редовно Общо отчетно събрание на Сдружението. \r\n*** \r\nОт 10.00 часа в кв. „Дивдядово“ НЧ „Асен Златаров“ ще пресъздаде обичая Бабинден. \r\n*** \r\nОт 14.00 часа в зала 203 на Общината ще се проведе Консултативен съвет.", "date": "2019.01.21", "title": "Предстоящи събития в страната за 21 януари (Агенция „Фокус“)"}
{"url": "http://www.focus-news.net/news/2019/01/21/2614280/sport-osminafinali-pri-zhenite-za-otkritoto-parvenstvo-na-avstraliya.html", "text": "Завърши срещата между Наоми Осака (Япония) и Анастасия Севастова (Латвия) от осминафиналите в Открито първенство на Австралия по тенис за жени. \r\nРезултатът от нея – 2:1 за японската тенисистка. \r\nРезултати от отделните сетовете – 4:6 (за Севастова), 6:3 и 6:4 (за Осака).  \r\nВ Световната ранглиста на сингъл при жените японката е 4, а латвийката – 12-та.", "date": "2019.01.21", "title": "Спорт: Осминафинали при жените за Откритото първенство на Австралия"}
{"url": "http://www.focus-news.net/news/2019/01/21/2614278/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура“ . Пътните настилки са предимно мокри, по усойните и планински райони частично заледени, обработени и проходими при зимни условия. Ограничена видимост поради мъгла: \r\n- до 50 м. в района на Благоевград, ГКПП „Станке Лисичково“, Сандански, Мелник, Кресна, Добринище, Брежани /обл. Благоевград/; „Обзорски“ проход /обл. Бургас/; Котел /обл. Сливен/; АМ „Хемус“ от км 32 до км 55, АМ „Тракия“ от км 20 до км 55, проход „Витиня“ /обл. София/ \r\n- до 100 м. в района на „Дюлински“ проход /обл. Бургас/; Сливен и Твърдица /обл. Сливен/; Скравена /обл. София/; Антоново и Омуртаг /обл. Търговище/. \r\n- до 150 м. в района на Лясковец и Стражица /обл. Велико Търново/; Враца, Криводол, Бяла Слатина, Леденик и Борован /обл. Враца/; гр. Шипка /обл. Стара Загора/. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОбласт София: \r\nДвижението по АМ \"Струма\" в тунел „Мало Бучино“ посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Срок 28.01.2019 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nOграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 Черния кос до границата с ОПУ Перник от км 277+000 до км 282+485 се осъществява с повишено внимание поради санитарна сеч на растителност. Срок от 10:00 до 14:00 часа на 21.01.2019 г. \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа: \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности:  \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-5503: Движението по път ІІІ-5308 Каменец – Камен връх от км 16+600 до км 24+600 се осъществява с повишено внимание поради стесняване на една от лентите за движение. Участъкът е сигналиэиран с пътни знаци. Срок до 22.01.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.21", "title": "Актуална пътна обстановка"}
{"url": "http://www.focus-news.net/news/2019/01/21/2614282/nimh-vremeto-shte-bade-oblachno-maksimalnite-temperaturi-v-severna-i-zapadna-balgariya-shte-sa-mezhdu-1-i-6-v-yuzhna-mezhdu-6-i-11.html", "text": "Днес ще преобладава облачно време, през деня с временни разкъсвания на облачността. Почти без валежи. Такава е прогнозата за времето на  Националния институт по метеорология и хидрология (НИМХ) , съобщи за  Агенция „Фокус“  дежурният синоптик Христо Христов. Сутринта на места в низините и котловините ще е мъгливо. Ще духа слаб запад-северозападен вятър, който след обяд ще започне да се ориентира от изток-североизток. Максимални температури: в Северна и високите полета на Западна България - между 1° и 6°, в Южна - между 6° и 11°. Атмосферното налягане е малко по-ниско от средното за януари, през деня слабо ще се повиши. Над Черноморието ще е предимно облачно, с временни разкъсвания на облачността над южните райони. Вятърът преди обяд ще е до умерен от северозапад, до края на денонощието постепенно ще се ориентира от североизток. Максимални температури между 4° и 7°. Температурата на морската вода е около 6°. Вълнението на морето ще бъде 2 бала, вечерта ще се усили до 3 бала. Над планините ще е предимно облачно, почти без валеж. Повече слънце ще има по високите части на масивите от Югозападна България. Вятърът ще е умерен от запад-северозапад. Максимална температура на височина 1200 метра – около 2°, на 2000 метра – около минус 4°.", "date": "2019.01.21", "title": "НИМХ: Времето ще бъде облачно, максималните температури в Северна и Западна България ще са между 1° и 6°, в Южна - между 6° и 11°"}
{"url": "http://www.focus-news.net/news/2019/01/21/2614265/the-guardian-nyama-resheniya-za-irlandskata-bezizhoditsa.html", "text": "Когато представя своя план Б пред парламента, се очаква Тереза Мей да отхвърли призивите за междупартиен консенсус за Брекзит, пише вестник  The Guardian . Предполага се, че тя ще избере да поднови дипломатическите усилия в Брюксел и да предоговори условията по ирландския проблем.   \r\nСъс своя силно разединен кабинет  премиерът на Обединеното кралство обсъди късно в неделя ситуацията.   \r\nИзточници от правителството съобщават, че целта е била да се намерят приемливи начини, за да се променят условията, довели до „задънената улица“,  но разговорът не е успял да намери „реални решения“.  \r\n“Както обикновено, трудно е се разбере какво ще направи тя, но преобладава мнението, да привлечем Демократическата юнионистка партия и разбунтувалите се тори“, твърдят те.   \r\nСлед парламентарния провал на Мей през миналата седмица, въпреки твърдението й, че ще говори с „изтъкнати депутати“ от всички партии за  компромис, всъщност неин приоритет е да предпази торите от историческо разцепление в партията, информират правителствените източници.   \r\nНяколко изтъкнати консервативни депутати са обявили, че могат да се отделят и да създадат партия, ако Мей предпочете да подкрепи един митнически съюз. Това е едно от главните искания на лейбъристите, което се поддържа и от онези сред торите, които подкрепят норвежкия модел за мек Брекзит.   \r\nИзточници от Уайтхол съобщават, че Гавин Баруел, който е шеф на кабинета на министър-председателя, е посъветвал Тереза Мей да обърне внимание именно на митническия съюз, след като нейният проект за Брекзит беше отхвърлен миналата седмица с мнозинство от 230 гласа.   \r\nНо когато в понеделник правителството представи формалното изявление, с което да обяви следващите си стъпки, се очаква то да се съсредоточи върху търсенето на промени по ирландския проблем, за да се удържи победа срещу Групата за европейски изследвания на Джейкъб Рийс-Мог и Демократичната юнионистка партия.   \r\nТогава премиерът ще може да отиде в Брюксел още същата вечер, макар че от Даунинг Стрийт отричат това да се случи толкова скоро.   \r\nМерките, които Мей предлага идват в момент, когато последните данни от проучванията на общественото мнение доказват, че то е оптимистично настроено за възможността от Брекзит без сделка.     Ивелина Ватова", "date": "2019.01.21", "title": "The Guardian: „Няма решения“ за ирландската безизходица"}
{"url": "http://www.focus-news.net/news/2019/01/21/2614283/predsedatelyat-na-parlamenta-tsveta-karayancheva-shte-uchastva-v-chestvaniyata-po-povod-100-godishninata-ot-parvoto-zasedanie-na-natsionalniya-parlament-na-r-irlandiya.html", "text": "Председателят на Народното събрание Цвета Караянчева ще участва в честванията по повод 100-годишнината от първото заседание на Националния парламент на Република Ирландия. Това съобщиха от пресцентъра на  Народното събрание .  \r\nПредседателят на Народното събрание ще бъде гост на тържествената церемония в Меншън Хаус, където Долната камара на ирландския парламент е провела своето първо заседание.  \r\nПреди това Цвета Караянчева ще разговаря с председателя на Камарата на представителите на парламента на Република Ирландия Шон О`Фиъргейл.", "date": "2019.01.21", "title": "Председателят на парламента Цвета Караянчева ще участва в честванията по повод 100-годишнината от първото заседание на Националния парламент на Р Ирландия"}
{"url": "http://www.focus-news.net/news/2019/01/21/2614286/vitsepremierat-ekaterina-zaharieva-zaminava-za-bryuksel-kadeto-shte-uchastva-v-savet-vanshni-raboti-i-ministerski-sreshti-es-asean-i-es-afrikanski-sayuz.html", "text": "Вицепремиерът и министър на външните работи Екатерина Захариева заминава за Брюксел, където ще участва последователно в Съвет „Външни работи“ и министерска среща между ЕС и Асоциацията на страните от Югоизточна Азия (АСЕАН) на 21 януари, както и в министерска среща ЕС-Африкански съюз (АС) на 21 и 22 януари. Това съобщиха от  пресцентъра на МВнР. \r\nВ понеделник външните министри ще започнат работа с работна закуска с дискусия на тема „Засилване на работата на ЕС по медиацията и превенцията на конфликти в Африка със специален фокус върху участието на младите хора в мирния процес“. \r\nЗаседанието на Съвета ще започне с дискусия по актуални теми, включително положението в Демократична република Конго след президентските избори в страната от 30 декември 2018 г. \r\nСъветът ще продължи с дискусия по плана за действие срещу дезинформацията, представен от Европейската комисия на 5 декември 2018 г. Очаква се министрите да акцентират върху външните аспекти на предизвикателствата на дезинформацията. \r\nДискусията в Съвета ще продължи с предварително обсъждане по министерската среща между ЕС и Лигата на арабските държави. Тя ще се проведе в Брюксел на 4 февруари. \r\nСъветът ще обсъди също и 22-ата министерска среща ЕС-АСЕАН, която ще се проведе същия ден в Брюксел. Очаква се Съветът да приеме заключения по отношенията между двете организации. \r\n22-ата министерска среща ЕС-АСЕАН се предвижда да завърши с приемане на съвместно изявление с фокус върху бъдещето на отношенията, сигурност, свързаност и търговия и икономика. \r\nПо време на първата министерска среща ЕС-АС, която се провежда между срещи на върха на двете организации, участниците ще обсъдят сътрудничеството помежду си в три основни аспекта: политически, икономически и многостранен.", "date": "2019.01.21", "title": "Вицепремиерът Екатерина Захариева заминава за Брюксел, където ще участва в Съвет „Външни работи“ и министерски срещи ЕС-АСЕАН и ЕС-Африкански съюз"}
{"url": "http://www.focus-news.net/news/2019/01/21/2614285/gd-granichna-politsiya-intenziven-e-trafikat-na-kontrolno-propuskatelnite-punktove-kapitan-andreevo-i-kulata-na-izhod-ot-stranata.html", "text": "Интензивен е трафикът на контролно-пропускателните пунктове „Капитан Андреево“ и „Кулата“ на изход от страната. Това съобщиха от пресцентъра на  ГД „Гранична полиция“  . Информация за трафика на българските гранични контролно-пропускателни пунктове към 06:00 часа. На българо-сръбската, българо-македонската, българо-румънската граница трафикът е нормален на всички гранични контролно-пропускателни пунктове.", "date": "2019.01.21", "title": "ГД „Гранична полиция“: Интензивен е трафикът на контролно-пропускателните пунктове „Капитан Андреево“ и „Кулата“ на изход от страната"}
{"url": "http://www.focus-news.net/news/2019/01/21/2614269/the-daily-express-brekzit-kato-bomba-sas-zakasnitel.html", "text": "Мнозинството британци не иска втори референдум, по данни от последното проучване на общественото мнение, пише вестник  „The Daily Express”   \r\nПроучването е направено в неделя, в навечерието на още една разтърсваща за правителството седмица, свързана с напускането на ЕС от Великобритания. Според него Обединеното кралство е разделено по въпросите дали трябва да се отложи Брекзит и дали правителството е имало право, когато е организирало вота през 2016-та година. То е организирано от британската новинарска организация Sky News и според него 56 на сто от британците не искат нов вот за напускане или оставане в Евросъюза. Данните се обявяват в деня, когато Тереза Мей трябва да направи обръщение към Парламента. Голяма част от депутати се опитват да й отнемат управлението на самия процес по Брекзит. След като миналата седмица планът на Тереза Мей беше категорично отхвърлен от депутатите, сега тя трябва да представи план, който да бъде одобрен от Камарата на общините. За да постигне потенциална възможност да го договори с Парламента премиерът се срещна с опонентите си, но лидерът на главната й опозиция Джеръми Корбин все още не е разговарял с нея.   \r\nС наближаването на датата 29 март и при липсата на сделка, вероятността за Брекзит без сделка става все по-видима и печели все повече поддръжници сред депутатите. Те смятат, че тази възможност трябва да се има предвид като монета в преговорите, за да се постигнат най-добри за страната условия за напускане на ЕС.  \r\n50 на сто от анкетираните са на мнение, че не трябва да се отлага прилагането на Член 50 от Договора за Европейския съюз. Последните социологически данни сочат, че 51 на сто от британците вярват, че страната е направила лош избор с решението за напускане.   \r\nДве фракции от депутатите планират да „сложат на масата за обсъждания“ допълнения, които да забавят самия процес.   \r\nПървата група се води от лейбъристката парламентаристка Ив Купър и бившият министър на торите Ник Боулс, които настояват да се отложи прилагането на Член 50, ако няма сделка до края на февруари.   \r\nВтората група, водена от Доминик Грийв, планира да предложи допълнение, с което да се избере един ден от седмицата, когато да се дебатират и гласуват въпросите, свързани с Брекзит, което да бъде извън редовната парламентарна програма.   \r\nДаунинг Стрийт определя тези предложения като „крайно тревожни“.  \r\nЛейбъристите все още нямат ясна позиция по кой път да поемат.  Ивелина Ватова", "date": "2019.01.21", "title": "The Daily Express: Брекзит като „бомба със закъснител“"}
{"url": "http://www.focus-news.net/news/2019/01/21/2614288/denyat-21-yanuari-v-balgarskata-istoriya.html", "text": "2016 г. \r\nБСП и ДПС внасят вот на недоверие за политиката, водена в здравеопазването, обявиха след среща в четвъртък лидерът на БСП Маихаил Миков и един от съпредседателите на ДПС Мустафа Карадайъ. \r\n2015 г. \r\nОт 21 януари 2015 г. ББР е член на Конфедерацията на работодателите и индустриалците в България \r\n2010 г. \r\nБожидар Димитров прави предложение за промяна в законодателството, срокът, в който кандидатите за българско гражданство трябва да получат отговор \"да\" или \"не\", е една година. Кабинетът на ГЕРБ приема промени в Закона за българското гражданство, които елиминират упълномощените лица при подаване на документите или при получаване на указите и задължават кандидатите за български паспорти да се явяват лично на интервю. По оценка на министър Божидар Димитров в резултат от войни и преселения извън страната живеят 2 и половина милиона българи, които нямат българско гражданство. Според министъра промените ускоряват процеса и ликвидират корупцията. Тарифата за ускорено получаване на български паспорт е между 5 и 10 хил. евро. \"Сега, когато човек знае, че в рамките на една година ще чуе \"да\" или \"не\" на молбата си - силно се съмнявам, че някой ще се бръкне да плаща толкова пари на някой корумпиран чиновник\", коментира министър Димитров. \r\n2002 г. \r\nМинистерският съвет определя подразделение от Българската армия за участие в ISAF. На 16 февруари 2002 г. първите 32 български военнослужещи отпътуват за Афганистан. Те са командвани от Милко Бернер и са разположени в района на британския контингент на 10 км. от Кабул, където обслужват банно-перален комплекс. \r\n1958 г. \r\nПолитбюро на ЦК на БКП обсъжда мерки за засилване на борбата против \"някои зачестили хулигански прояви\" и решава МВР да въдворява на \"принудителен възпитателен труд отявлените и вредните за обществения ред и спокойствие хулигани, крадци-рецидивисти и други разложени елементи\". \r\n1951 г. \r\nОфициално този ден в България е приет за Ден на родилната помощ или още Бабинден. \r\n1949 г. \r\nПубликуван е Закон за пощите, телеграфите и телефоните. \r\n1948 г. \r\nОсновано е Дружество за ООН в България с председател академик Георги Наджаков. \r\nГеорги Наджаков е български физик и откривател, обществен и държавен деец, академик (1945 г.), член-кореспондент на Гьотингенската академия на науките (1940 г.), член на Американската асоциация за напредък на науката (1965 г.). Завършва физика и математика в Софийския университет през 1920 г., след което специализира в Париж в лабораторията на Пол Ланжвен (1925-1926 г.) и в института \"Радиум\" в Сорбоната при Мария Склодовска-Кюри. От 1927 г. е доцент, от 1932 г. е професор по физика , от 1937 г. до 1962 г. е ръководител на Катедрата по експериментална физика. В продължение на няколко години (1939-1940 г., 1944-1947 г.) е декан на Физико-математическия факултет, а от 1947 г. до 1951 г. е ректор на Софийския университет. Основател и директор е на секцията за научна апаратура и специални проблеми към Физическия институт при БАН (1946-1971 г.). В периода 1947–1959 г. е подпредседател на БАН, председател е на Физико-математическото дружество в България, един от основателите и член на научния съвет и постоянен представител на България в Обединения институт за ядрени изследвания в Дубна. Георги Наджаков е един от основателите и член на пъгуошкото движение на учените (1958 г.) и на Световното движение за защита на мира, член и почетен председател (1970-1981 г.) на Световния съвет на мира. Автор е на около 120 оригинални научни статии, студии и трудове. Носител е на златен медал за мир \"Фредерик Жолио-Кюри” (1967 г.). \r\n1945 г. \r\nВ катедралната църква \"Света София\" в столицата Народно-църковен събор избира Софийския митрополит Стефан за Български екзарх – 30 години след смъртта на екзарх Йосиф І през 1915 г. \r\n1941 г. \r\nНа 21 януари 1941 г. Борис ІІІ одобрява новоприетия Закон за защита на нацията, който копира нюрнбергските закони на нацистка Германия за лишаване на българските евреи от собственост, поминък и образование. \r\n1928 г. \r\nСъс Закон за организация на ипотечния кредит е образувана Българска ипотекарна банка с преобладаващ чуждестранен (британски и американски) капитал с участието на държавните БНБ, Българска земеделска банка и Българска централна кооперативна банка. \r\n1890 г. \r\nРазкрит е заговор в столичния гарнизон на майор Коста Паница за убийство на княза и премиера. Майорът е осъден (17 май) и екзекутиран (16 юни), като присъдата му е утвърдена от княжеския наместник и премиер Стефан Стамболов. Константин (Коста) Атанасов Паница е роден на 12 март 1857 г. в Търново (днес Велико Търново). Той е участник в националнореволюционното движение, военен деец, майор. Разгръща активна дейност в подготовката на Априлското въстание 1876 г. Доброволец е и в последвалата Сръбско-турска война 1876 г. През 1876 г. постъпва в Одеското военно пехотно училище, но го напуска, за да вземе участие в започналата Руско-турска освободителна война 1877-1878 г. След Освобождението служи в Източнорумелийската милиция. Завършва Военното училище в София и Военна академия в Русия. Участва като офицер в Сръбско-българската война 1885 г. След детронирането на княз Александър I Батенберг се обявява в подкрепа на назначеното от него Регентство - 1886-1887 г. Сближава се със Стефан Стамболов и подкрепя политиката на неговия кабинет през първите години на съществуването му. През 1890 г. обаче организира заговор срещу него и княз Фердинанд I. След разкриването на заговора е заловен, осъден на смърт и екзекутиран. \r\n1872 г. \r\nСъс заповед на Високата порта тримата български владици Панарет Пловдивски, Иларион Ловчански и Иларион Макариополски са заточени в Измит. На 5 януари 1872 г. група от 50 души, представители на цариградските българи, ръководени от Петко Р. Славейков, Стоян Чомаков и др., заставят Иларион Ловчански, Иларион Макариополски и Панарет Пловдивски да отслужат на другия ден тържествена Богоявленска литургия в българската черква въпреки изричната забрана от страна на патриарха. На 15 януари 1872 г. по нареждане на патриарха е свикан поместен събор. Панарет Пловдивски и Иларион Ловчански са осъдени на низвержение, Иларион Макариополски - на отлъчване. На тази дата са родени: \r\n1954 г. \r\nРодена е Камелия Тодорова - българска певица и киноактриса. Завършва Техникум по вътрешна архитектура. През 1975 г. учи пеене в “Естрадния отдел” на Музикалната академия при И. Чмихова. Повлияна от пианистите Сашо Мирев и Марио Станчев тя се насочва към джаза. Печели II награда на конкурса за млади джазпевци в Люблин, Полша, специалната награда на името на Д. Елингтън. Изнася концерти в Индия, Полша, участва в джазсрещите в България. В началото на 80-те години на ХХ в. Камелия Тодорова се обръща към попмузиката (песните “Не ме гледай така, момче” и “Прошепнати мечти” стават хитове) - прибавя към джазколекцията си нови награди от попконкурси - “Златния Орфей”, “Шлагерфестивал”, Дрезден. През същия период Камелия Тодорова се снима в киното - “Прилив на нежност”, “Бон шанс, инспекторе”, “Търновската царица”. През 1983 г. напуска България. През 1990 г. се връща в България. Дискография: “2 Souls in 1” (1992 г.), “Настроение” (1994 г.), “Live January 26th” (1995 г.), “Привличане” (1996 г.), “Докосване” (1998 г.), “Perls” (2001 г.). \r\n1950 г. \r\nРодена е Малина Цанева Томова - българска поетеса. Завършва руска филология в СУ ”Св. Климент Охридски” (1976 г.). Преди това работи като учителка в с. Мугла, Пловдивска област. Сътрудничи на в. “Народна младеж”, “Пулс”, “Литературен фронт”, сп. “Тракия”, “Септември”, “Пламък” и др. От 1980 г. е редактор в алманах “Янтра” (В. Търново), а по-късно в “Литературен вестник” (от 1990 г.) - във В. Търново и София. Сценаристка е на филма “Гори, гори огънче” (1994 г.). Авторка е на книгите: “Душа” (1978 г., стихове), “Ежелюбов” (1987 г., стихове и бързописи), “Стигмати. Стихове” (1994 г.), “Слабите места в поезията. Обратната страна на фотографията” (1995 г.) и др. \r\n1941 г. \r\nРоден е Георги Костов - български композитор. Завършва композиция в БДК в класа на Панчо Владигеров. Автор е на български детски песни, симфонични и камерни творби. От 1966 г. е преподавател по хармония в БДК. Главен секретар е на Съюза на българските композитори (1975-1985 г.). От началото на 60-те години твори и в областта на забавната музика. Негови песни са награждавани на различни песенни фестивали и конкурси: I награда на “Златният Орфей” (1976 г., 1980 г.). Получава II награда на радиоконкурса “Пролет” (1980 г., 1981 г.) и др. \r\n1924 г. \r\nРодена е Катя Асенова Попова - българска оперна певица (сопран). Завършва пеене в Държавната музикална академия в София (дн. БДК, 1947 г.). Специализира актьорско майсторство в Болшой театър. Дебютира в Софийската опера през 1947 г. в ролята на Есмералда (\"Продадена невеста\" от Б. Сметана). Изпълнява с успех централни партии в опери от Гуно, Пучини, Масне и Чайковски в Болшой театър, Гранд опера, Опера комик в Париж, в оперните театри в Белград, Прага и др. \r\n1921 г. \r\nРоден е Валентин Ежов - руски сценарист. През 1951 г. завършва ВГИК. Той е сценарист на \"Световен шампион\" (1955 г.), \"Човек от планетата Земя\" (1959 г.), \"Балада за войника\" (1959 г.), \"Своя глава на раменете\" (1961 г.), \"Волга тече\" (1963 г.), \"Криле\" (1966 г.), \"Тридесет и три\" (1966 г.), \"Дворянско гнездо\" (1969 г.), \"Бялото слънце на пустинята\" (1970 г.), \"Тази сладка дума свобода!\" (1973 г.), \"Единадесет надежди\" (1976 г.), \"Всичко решава мигът\" (1979 г.), \"Сибириада\" (1979 г.), \"Девойка и Гранд\" (1982 г.), \"Червените камбани\" (1983 г.) и др. \r\n1882 г. \r\nРоден генерал-майор Никола Няголов. През Първата световна война е началник на 9-а пехотна плевенска дивизия. На тази дата умират: \r\n2004 г. \r\nУмира българският писател Йордан Радичков. Той  е роден на 24 октомври 1929 г. в с. Калиманица, Монтанско. През 1947 г. завършва гимназия в Берковица. Работи като кореспондент (1951 г.) и редактор (1952-1954 г.) във вестник „Народна младеж“, редактор във вестник „Вечерни новини“ (1954-1960 г.), в Българска кинематография (1960-1962 г.), редактор и член на редакционната колегия на вестник „Литературен фронт“ (1962-1969 г.). От 1973 до 1986 г. е съветник в Съвета за развитие на духовните ценности на обществото към Държавния съвет на Народна република България. От 1986 до 1989 г. е заместник-председател на Съюза на българските писатели. \r\nРадичков започва да публикува свои импресии, разкази и очерци от 1949 г. През 1959 г. издава първата си книга с разкази „Сърцето бие за хората“. През следващите години издава сборниците с разкази „Прости ръце“ (1961 г.), „Обърнато небе“ (1962 г.), „Планинско цвете“ (1964 г.), „Шарена черга“ (1964 г.). През 1965 г. излиза сборникът му с разкази „Свирепо настроение“, уникален с асоциативните си отклонения. Човекът на настоящето остава главно действащо лице и в следващите му сборници - „Водолей“ (1967 г.), „Козята брада“ (1967 г.), „Плява и зърно“ (1972 г.), „Как така“ (1974 г.) и др. \r\nПрез 1966 г. от печат излиза романът-пътепис „Неосветените дворове“. С него и с издадените през 1968 г. „Вятърът на спокойствието“ (новели) и „Ние, врабчетата“ (разкази). Йордан Радичков излиза от литературната традиция и налага свои правила и норми на творец от нов тип. По същото време той написва сценариите за игрални филми „Горещо пладне“ (1966 г.) и „Привързаният балон“ (1967 г.). Пак по това време създава и пиесата „Суматоха“ (1967 г.). Радичков често продължава да развива наглед изчерпани сюжетни линии като прехвърля вече известни герои от разказ в разказ и от книга в книга. Този похват достига своето съвършенство в сборника „Барутен буквар“ (1969 г.). \r\nПрез 70-те години на миналия век Радичков публикува романите си „Всички и никой“ (1975 г.) и „Прашка“ (1977 г.). Тогава създава и драматургичните си творби „Януари“ (1974 г.), „Лазарица“ (1979 г.) и „Опит за летене“ (1979 г.). Тези пиеси заедно със „Суматоха“ са играни в Австрия, Югославия, Германия, Гърция, Швейцария, Дания, Полша, Русия, Унгария, Финландия, Чехия, САЩ, Румъния и др. \r\nПрез 1984 г. излиза от печат сборникът с разкази и новели „Верблюд“, а през 1988 г. романът „Ноев ковчег“. През последните години от живота си Радичков добавя нови щрихи в творчеството си — излизат сборниците с разкази: „Хора и свраки“ (1990 г.), „Малки жабешки истории“ (1994г. ), „Мюре“ (1997 г.), „Умиване лицето на Богородица“ (1997 г.), „Автострада“ (1999 г.) и „Пупаво време“ (2000 г.) - книга с особено заглавие, ироничен реверанс към миналото, когато в някои от диалектите „пупа“ е значело корем и типично по радичковски пренесена в съвременността, в нашето „пупаво време“. През 2003 г. излиза сборникът с интервюта на писателя „Скитащи думи“. \r\n1975 г. \r\nУмира Минко Балкански (Марин Тодоров Балкански) - български фотограф и оператор, един от учредителите на Съюза на българските филмови дейци. Роден е на 18 януари 1894 г. Участва в създаването на 20 документални, научно-популярни и игрални филми, сред които са: \"Баронът\" (1917 г.), \"Децата на Балкана\" (1918 г.), \"Атентатът в “Света Неделя\" (1925 г.), \"Под орловото гнездо\" (1929 г.), \"Експедиция в бразилската джунгла\" (1930 г.) и мн. др. \r\n1923 г. \r\nУмира Димитър Караджов - български композитор. Роден е на 18 ноември 1885 г. в Пловдив. Учи музика във Виена, Дрезден и Берлин, след което живее и работи в София (от 1920 г.). Автор е на оперите “Дъщерята на Пилат”, “Младият крал”, “На морския бряг” и “Милкана”, на симфонична музика, камерни произведения и др. В някои творби се чувства влиянието на българската народна музика, а в други използва изразните средства на късноромантичната немска музика и на френския романтизъм. \r\n1879 г. \r\nУмира Любен Каравелов - виден деец на националнореволюционното движение, един от основателите на Българския революционен централен комитет в Букурещ, писател, публицист и журналист. Роден e в Копривщица. Във връзка с убийството на княз Михаил Обренович (24 май 1868 г.) по искане на сръбското правителство Каравелов е арестуван от австрийските власти и хвърлен отначало в Петроварадинската крепост, а след това в затвора в Будапеща. След седеммесечно следствие е освободен по недоказаност на обвинението. В началото на май 1869 г. се прехвърля в Букурещ. Опитите на ръководителите на Добродетелната дружина да го привлекат за редактор на техния орган в. \"Отечество\" са неуспешни. Каравелов установява контакт с българската революционна емиграция и за кратко време се изявява като един от нейните ръководни дейци. През есента на същата година става един от инициаторите за създаването на Българския революционен централен комитет и след неговото основаване поема редактирането на печатния му орган в. \"Свобода\". На първото Общо събрание на комитета (април - май 1872 г.) Каравелов е избран за негов председател. След смъртта на Васил Левски през февруари 1873 г. той полага усилия да продължи неговото дело. На 25 февруари 1873 г. вместо в. \"Свобода\" Каравелов започва да редактира в. \"Независимост\". На свиканото през май същата година Общо събрание на БРЦК той отново е утвърден за негов председател. Гибелта на Васил Левски обаче разколебава до голяма степен неговата увереност в революционните сили и въпреки настойчивите увещания на Христо Ботев през 1874 г. преустановява издаването на в. \"Независимост\". От януари 1875 г. започва да издава сп. \"Знание\", което се занимава с научни и литературни проблеми. Макар и вън от редиците на революционната организация, Каравелов не престава да се интересува от развоя на обществено-политическите борби. Взима участие в организирането на български доброволчески чети за Сръбско-турската война 1876 г. След избухването на Руско-турската освободителна война 1877 г.-1878 г. той оказва ценно съдействие на руското командване при действията на неговите войски в България. През лятото на 1878 г. се завръща в свободната си родина и се установява в Търново (днес Велико Търново), а няколко месеца по-късно отива да живее в Русе. \r\nЗа изготвянето на историческата справка на Агенция “Фокус” са използвани следните източници:Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.21", "title": "Денят 21 януари в българската история"}
{"url": "http://www.focus-news.net/news/2019/01/21/2614284/patuvashtata-izlozhba-140-godini-ot-uchreditelnoto-sabranie-i-priemaneto-na-tarnovskata-konstitutsiya-shte-gostuva-na-blagoevgrad.html", "text": "Пътуващата изложба „140 години от Учредителното събрание и приемането на Търновската конституция“ ще бъде открита в 11.00 часа във фоайето на Община Благоевград с вход свободен за жителите и гостите на областния град. Това съобщиха от пресцентъра на  Народното събрание . Експозицията ще гостува в Благоевград до 25 януари 2019 г.  \r\nПътуващата изложба е по инициатива на Народното събрание и Държавна агенция „Архиви“. Областна администрация Благоевград е съорганизатор на събитието, посветено на 140-годишнината от провеждането на Учредителното събрание, приело Търновската конституция на 16 април 1879 г.  \r\nВ експозицията на 40 пана са представени документи, предмети и снимки, разкриващи исторически и биографични данни за народните представители от състава на Учредителното събрание, портрети, документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват.", "date": "2019.01.21", "title": "Пътуващата изложба „140 години от Учредителното събрание и приемането на Търновската конституция“ ще гостува на Благоевград"}
{"url": "http://www.focus-news.net/news/2019/01/21/2614293/blagoevgrad-s-shou-po-figurno-parzalyane-shte-bade-otkrita-ledenata-parzalka-v-grada.html", "text": "Ледената пързалка в Благоевград ще бъде открита с шоу по фигурно пързаляне от 18.00 часа. Това съобщиха от пресцентъра на  Община Благоевград . В програмата ще вземе участие Спортен клуб „Ледени Искри“. Атракцията ще бъде разположена на площад „Македония“ и ще работи от 10.00 до 22.00 часа. Пързалката е с размери 12x25 м. Цената за ползване на съоръжението, заедно с наем на кънки, е 7 лева за 30 минути. За деца под 12 годишна възраст – 5 лева.  \r\nЕдин час ще струва 9 лева, а за деца под 12 години – 7 лева. Има възможност и за целодневно ползване на пързалката, като цената, заедно с наема на кънки, е 18 лева. Неограничено ползване на съоръжението за целия престой е 75 лева. Придружителите на деца до 7 години могат да използват пързалката срещу 50% от цената.  \r\nЛедената пързалка ще остане в Благоевград до 1 март.", "date": "2019.01.21", "title": "Благоевград: С шоу по фигурно пързаляне ще бъде открита ледената пързалка в града"}
{"url": "http://www.focus-news.net/news/2019/01/21/2614289/zamestnik-ministar-denitsa-sacheva-shte-uchastva-v-svetovniya-forum-za-obrazovanie-2019-v-london.html", "text": "Заместник-министърът на образованието и науката Деница Сачева ще участва в Световния форум за образование, който ще се проведе в Лондон. Това съобщиха от  пресцентъра на Министерството на образованието и науката . Това е 16-тото издание на форума, който се утвърди като най-голямото събиране на министрите на образованието и науката от цял свят за споделяне на идеи относно национални и международни политики и стратегии. В тазгодишното издание ще се включат високопоставени представители на 95 държави. Заместник-министър Сачева ще участва в Пленарна министерска сесия, на която ще бъдат представени презентации за ключовите инициативи, действия и изследвания със значителен принос към образованието в световен мащаб.", "date": "2019.01.21", "title": "Заместник-министър Деница Сачева ще участва в Световния форум за образование 2019 в Лондон"}
{"url": "http://www.focus-news.net/news/2019/01/21/2614291/denyat-21-yanuari-v-svetovnata-istoriya.html", "text": "2018 г.  \r\nНай-малко 19 души загиват при нападение на хотел \"Интерконтинентал\" в Кабул. \r\n2018 г. \r\nТурският президент Ердоган съобщава, че сухопътните войски на турската армия влизат в сирийския район Африн. Турският премиер Бинали Йълдирим заявява, че целта е да се създаде 30-километрова безопасна зона.  \r\n2018 г. \r\nСтотици хиляди протестират за втори ден в САЩ в подкрепа на правата на жените. \r\n2017 г.  \r\n500 000 души протестират във Вашингтон, САЩ, срещу встъпването в длъжност на новоизбраният президент - Доналд Тръмп. \r\n2016 г. \r\nВ Ханой е свикан 12-ти Национален конгрес на Комунистическата партия на Виетнам, за да бъде изберано ръководството на страната за следващите пет години. Конгрсът ще продължи 8 дни. \r\n2015 г. \r\nВ Давос започва 45-тата годишна среща на Световния икономически форум. \r\n2015 г. \r\nМинистърът на външните работи на Руската федерация Сергей Лавров заявява, че по „Турски поток“ вече се водят конкретни обсъждания и дискусии. \r\n2014 г.  \r\nВ Давос се открива Световният икономически форум. \r\n2013 г.  \r\nМинистър-председателят на Чад Емануел Дадингар е заменен от Джимрангар Даднаджи. \r\n2012 г.  \r\nПарламентарните избори в Египет са спечелени от Обществото на мюсюлманските братя. \r\n2012 г.  \r\nПри терористичен акт в щата Джаркханд, западна Индия загинват 13 полицаи. \r\n2011 г.  \r\nАлександър Лукашенко официално поема поста президент на Република Беларус за четвърти път. \r\n2009 г. \r\nСтивън Чу е избран за секретар по енергетиката на САЩ в администрацията на президента Барак Обама. \r\nСтивън Чу е американски физик и политик от китайски произход. През 1997 г. той получава Нобелова награда за физика, заедно с Клод Коен-Тануджи и Уилям Филипс, за техните изследвания в областта на охлаждането и улавянето на атоми с помощта на лазер. \r\nСтивън Чу завършва физика и математика в Рочестърския университет през 1970 г., а през 1976 г. защитава докторат в Калифорнийския университет в Бъркли. От 1978 г. работи за Bell Labs, а през 1983 оглавява изследователския отдел по квантова електроника. От 1987 до 2004 г. преподава в Станфордския университет. \r\n2005 г.  \r\nВ Белмопан, столицата на Белиз, вълненията поради увеличаването на данъците прерастват в бунт. \r\n2002 г.  \r\nМинистерският съвет определя подразделение от Българската армия за участие в ISAF. На 16 февруари 2002 г. първите 32 български военнослужещи отпътуват за Афганистан. Те са командвани от Милко Бернер и са разположени в района на британския контингент на 10 км. от Кабул, където обслужват банно-перален комплекс. \r\n2001 г. \r\nПол Маккартни става първият музикант, чието състояние минава един милиард долара. \r\nСър Джеймс Пол Маккартни е роден на 18 юни 1942 г. Английският музикант, певец и автор на текстове става известен с английската банда “Бийтълс”. Записан е в книгата на рекордите на Гинес като най – успелия композитор в историята на популярната музика. Заедно със самостоятелната си работа и тази с “Бийтълс” Маккартни написва над 50 хита, повече отколкото който и да е друг музикант. По време на кариерата си Маккартни се изявява като басист, наред с това е и певец пианист и свири на барабани. Маккартни и Джон Ленън са основните композитори в “Бийтълс”, като много от композициите на Маккартни от този период – “Хей Джууд”, “Елинор Ригби”, “Вчера” и “Нека да бъде” често са считани за най-добрите песни в съвременната история на музиката. Друга песен на “Бийтълс”, написана от Маккартни е “Хелтър Скелтър”, считана от някои за първата хевиметъл песен. Кариерата на Маккартни след като групата “Бийтълс” се разпада също е много успешна. Като самостоятелен изпълнител и заедно с неговата група “Уингс”, с която се изявява през 70-те години, Маккартни създава 30 хитови сингли в Съединените Щати и Великобритания. Измежду тях са “Може би съм объркан”, “Живей и умри”, “Група на път”, “Глупави любовни песни”, “Лули на мира” и дуета му със Стиви Уондър \"Ebony and Ivory\". \r\n1993 г. \r\nВ САЩ е приготвена най-голямата поничка в света тежаща 1,5 тона. \r\n1990 г. \r\nПо музикалния канал MTV е излъчен първия акустичен концерт от серията Unplugged с групата Squeeze. \r\n1989 г. \r\nФил Колинс за седми път оглавява музикалните класации на САЩ, този път с песента Two Hearts. Той е английски рок-изпълнител, артист. От 1970 г. е в група “Дженезис” като барабанист. След напускането на П. Гейбриъл (1975 г.) е вокалист. Разностранен музикант (успоредно с “Дженезис” е барабанист на известната рок-джазформация “Брендикс”, солист, който се налага през 80-те години с интерпретации от различни стилове - соул, фънк, реге и др.), активно се включва в различни обществени инициативи на рокмузикантите. Негови солови албуми са “Face Value” (1981 г.), “Hello I Must Be Going” (1982 г.), “No Jacket Required” (1985 г.), “But Seriously” (1989 г.), “Both Sides” (1993 г.), “Dance Into The Light” (1996 г.), “A Hot Night In Paris, Live” (1999 г.), “Testify” (2002 г.). \r\n1977 г. \r\nВ Италия официално са разрешени абортите. \r\n1976 г. \r\nФренско-английският свръхзвуков пътнически самолет “Конкорд” прави първия си полет.  \r\nКонкорд и ТУ-144 са единствените до момента свръхзвукови самолети, извършвали пътнически полети. Трансатлантическият полет е с продължителност около 3 часа и половина. Конкорд е използван от авиокомпаниите British Airways и Air France от 21 януари 1976 г. до 24 октомври 2003 г., като последния \"прощален\" полет е на 26 ноември 2003 г. \r\nНа 10 април 2003 г. British Airways и Air France едновременно обявяват, че ще прекратят полетите на Конкорд по-късно през годината. Те посочват нерентабилност на Конкорд поради по-ниския брой пътници след катастрофата от 2000 г., намаляването на пътниците след атаките на Световния търговски център през 2001 г., както и повишените цени за поддръжка. \r\nНай-забележителното преживяване с Конкорд е, че това е единствения самолет, изпреварил залеза. По време на някои полети рано вечерта от Париж или Лондон до САЩ е било възможно самолета да излети по тъмно и да настигне слънцето - от кабината се е виждало как слънцето изгрява от запад. \r\n1976 г. \r\nВ СССР са пуснати в продажба първите чуждестранни вестници – “Файненшъл Таймс” и “Ню Йорк Таймс”. \r\n1968 г.  \r\nАмерикански бомбардировач Б – 52 с атомна бомба на борда катастрофира в Гренландия. \r\n1966 г. \r\nДжордж Харисън от групата “Бийтълс” сключва брак с фотомодела Пати Бойд. \r\nПреди да постъпи в “Бийтълс” Джордж Харисън свири в създадената от него аматьорска група “Ребълс”. За “Бийтълс” композира 22 песни. Соловата си кариера започва през 1968 г., но първите му 2 албума нямат успех. През 1970 г. издава тройния албум “Всичко отминава” (продуцент Фил Спектър), от който е известният хит “Мой мили боже” (заради който по-късно е осъден да заплати 587 хил. долара за несъзнателно плагиатство на мелодията). Участва в различни благотворителни концерти (концертът в помощ на Бангладеш през 1971 г.). През 1974 г. създава собствена фирма за грамофони плочи “Dark Horse”. През 1998 г. разбира, че е болен от рак на гърлото; ранен е от крадец в имението си в “Хенли” на р. Темза (1999); оперират го от рак на белия дроб (2001 г.). Джордж Харисън умира през 2001 г. \r\n1965 г. \r\nВ Техеран е убит премиер-министъра на Иран Хасан Али Мансур. \r\n1954 г. \r\nВ САЩ е пусната първата атомна подводница “Наутилус”. \r\nПодводницата е боен кораб, предназначен за водене на бойни действия под и над вода. Има стоманен корпус с пурообразна или капковидна форма. Издържа налягането на водата на дълбочина 250-400 m. Водоизместимост 500-7000 t. Видове: ракетни, торпедни и със специално предназначение; еднокорпусни и двукорпусни; с дизелови или ядрени двигатели. \r\n1952 г. \r\nИталиански учени съобщават, че наклонената кула в Пиза би трябвало да падне през 2151 година. Наклонената кула в Пиза е отделно стояща камбанария на катедралата в град Пиза, Италия. Предназначена да стои вертикално, веднага след началото на строителството през 1173 г. тя започва да се накланя на югоизток, заради слабата земна основа и неправилното изпълнение на фундирането. Към 2006 г. наклонът е около 13°. \r\n1944 г. \r\nАвстралия и Нова Зеландия подписват отбранителен пакт. \r\n1942 г. \r\nВ хода на Втората световна война немските войски на фелдмаршал Ромел започват настъпление в Северна Африка. \r\n1941 г. \r\nЗабранен е английският комунистически вестник “Дейли Уъркър”. \r\n1926 г. \r\nБелгийският парламент ратифицира “Договорите от Локарно” Договорите от Локарно са седем споразумения, договорени на „конференцията от Локарно“, Швейцария състояла се от 5 до 16 октомври 1925 г. и подписани на 1 декември в Лондон. Влизат в сила на 10 септември 1926 г. с приемането на Германия в Обществото на народите. Сключените в Локарно споразумения са „гаранционен пакт“ (Рейнски гаранционен пакт) между Германия, Франция, Белгия както и Великобритания и Италия като гаранти. С това Германия признава Версайския договор и установените в него западни граници. \r\n1926 г. \r\nВ Ленинград са отворени гробовете на руските царе. От там скъпоценностите им са взети и предадени на държавата. \r\n1921 г. \r\nОснована е Италианската комунистическа партия. \r\n1916 г.  \r\nЧерна гора капитулира пред германските войски. \r\n1913 г. \r\nВ хода на преговорите за мир в Лондон, целящи прекратяването на Първата балканска война (1912-1913 г.), Портата прекъсва преговорите, денонсира примирието от 17 януари и подновява военните действия, след като на 10 януари в Цариград е извършен преврат. Младотурците водени от Енвер бей, извършват преврат и завземат властта в Турция. Образувано е ново правителство, изхождащо от партията “Единение и прогрес”, което прекратява преговорите за мир. С това започва вторият етап на Първата балканска война. Подновени са военните действия между Турция и съюзените балкански държави. Балканската война е война на България, Сърбия, Гърция и Черна гора (държавите от Балканския съюз 1912-1913 г.) против Османската империя. Предизвикана е от нерешения национален въпрос на Балканите през последната четвърт на XIX и началото на ХХ в. \r\n1911 г. \r\nАмериканският лекар Франсис Раус за първи път е изолирал вируса на рака. Той е американски патолог и онколог. През 1911 г. открива първия онкогенен вирус (наречен на негово име), който причинява саркома по кокошките. Изследва участието на вирусите и на химичните вещества, наречени от него провокиращи канцерогени, в развитието на рака и други злокачествени новообразувания. През 1966 г. получава Нобелова награда за физиология или медицина (1966, с Ч. Хъгинс). \r\n1908 г. \r\nВ Ню Йорк е определена глоба от 25 долара за жени, които пушат на обществени места. \r\n1846 г. \r\nИзлиза първият брой на английския вестник “Лондон Дейли Нюз”. \r\n1790 г. \r\nФренският лекар Ж. Гийотен предлага ново оръдие за екзекуция – гилотината. Тя представлява машина за обезглавяване на осъдени. Въведена е във Франция по време на Великата френска революция (25 април 1792 г.). \r\n1763 г. \r\nИмператрица Екатерина II одобрява план за създаване на Възпитателен дом за сираци и подхвърлени деца. Тя започва да взима част от доходите от всички публични представления за издръжка на Възпитателния дом. Той е открит в Москва през 1764 г. Вторият такъв дом е открит в Петербург през 1770 г. \r\n1698 г. \r\nПетър I пристига в Лондон, където за три месеца преминава теоретичен курс по корабостроене. По време на престоя посещава Английското кралско общество, Оксфордския университет, Гринуичката обсерватория, Монетния двор, изучава парламентарната система. Петър I Велики е руски цар от 1682 г. Той е от династията Романови, първият руски император (от 1721 г.). След пътуване в Западна Европа (1697-98 г.) Петър I започва модернизация на Русия - учредени са сенат, колегии (учреждения), Светия Синод, църквата е отделена от държавата, страната е разделена на губернии, столицата е преместена в Петербург; поощрява се строителството на манифактури, заводи, пристанища, корабостроителници. Създадени са флот и редовна армия. Води войни с Османската империя (превзема гр. Азов през 1696 г.) и с Швеция . По време на неговото управление се наблюдава Културен подем - открити са различни училища, Академията на науките в Петербург, създаден е съвременният граждански шрифт (днешната печатна форма на кирилицата), а през 1700 г. е въведен нов календар (с начало на годината 1 януари и летоброене от Рождество Христово). \r\n1542 г. \r\nСъпругата на Хенри VІІІ Катрин Хауърд, е осъдена от английския парламент за държавна измяна. Хенри VIII е английски крал от 1509 г. от династията Тюдори. Син е на Хенри VII. При него започва Реформацията в Англия. Предизвиква схизма на църквата в Англия поради отказа на папата да анулира брака му с Катерина Арагонска. След като я отстранява през 1533 г., се провъзгласява за глава на англиканската църква. Провежда секуларизация на манастирите. Издава закони против експроприацията на селските земи. След като обезглавява през 1536 г. Ана Болейн, Хенри VIII сключва брак с Дж. Сиймор (майката на Едуард VI), Ана Клевска, Катрин Хауърд, (екзекутирана през 1542 г.) и Катерина Пар. Хенри VIII умира на 28 януари 1547 г. \r\n1506 г. \r\nПо нареждане на папа Юлий II е образувана армията на Ватикана – Швейцарската гвардия, която е наброявала 80-90 души. Червените мундири на гвардейците са по проект на Рафаело.  На 6 май 1527 г., когато войските на император Карл V нападат Рим, умират 147 гвардейци от общо 189. През 1970 г. Папа Павел VI отменя три от съществуващите четири войскови части, като оставя на служба само Швейцарската гвардия. На 6 май гвардейците полагат клетва и така отбелязват годишнината от събитията през 1527 г. На тази дата са родени: \r\n1941 г. \r\nРоден е Пласидо Доминго - испански оперен певец. През 1950 г. заедно със семейството си се преселва в Мексико от Мадрид , където учи вокална техника, пиано и дирижиране. Първият му певчески опит е като баритон, а през 1960 г. дебютира като тенор в ролята на Алфредо от операта „Травиата“ на Джузепе Верди. През следващите три години (1961–1963) Доминго работи в Националната опера на Израел, където има повече от 280 представления в 12 различни роли. През 1966 г. дебютира в Нюйоркската градска опера. През 1968 г. дебютира в „Метрополитен“. Творческото му сътрудничество с тази опера продължава и до днес (сезон 2006/2007 г.) с общо над 400 участия в 42 роли.Следват участия в „Ла Скала“, Милано, „Щаатсопер“, Виена, „Ковънт Гардън“, Лондон, оперните театри на Париж, Лос Анджелис, Чикаго, Вашингтон, Барселона, Мадрид, Буенос Айрес и други. Соловият му репертоар включва над 60 главни роли. Доминго записва и издава повече от 100 албума с класическа оперна музика, както и няколко албума с популярни испански любовни песни. Известен е като един от „Тримата тенори“ заедно с неговите колеги Хосе Карерас и Лучано Павароти. Пласидо Доминго организира или участва в редица големи благотворителни акции, давайки принос в събирането на милиони долари за жертвите на земетресения в Северна Америка, на болестта СПИН и др. Цялостния му артистичен и хуманитарен принос е оценяван многократно – Доминго е носител на високи американски, британски, френски и други отличия. Номиниран е от най-авторитетните издания на света за „Крал на операта“ („Нюзуик“), „Ренесансов мъж в музиката“ („Кориере дела сера“), „Най-велик оперен артист на модерните времена“ („Гардиън“). \r\n1921 г. \r\nРоден е Валентин Ежов - руски сценарист. През 1951 г. завършва ВГИК. Той е сценарист на \"Световен шампион\" (1955 г.), \"Човек от планетата Земя\" (1959 г.), \"Балада за войника\" (1959 г.), \"Своя глава на раменете\" (1961 г.), \"Волга тече\" (1963 г.), \"Криле\" (1966 г.), \"Тридесет и три\" (1966 г.), \"Дворянско гнездо\" (1969 г.), \"Бялото слънце на пустинята\" (1970 г.), \"Тази сладка дума свобода!\" (1973 г.), \"Единадесет надежди\" (1976 г.), \"Всичко решава мигът\" (1979 г.), \"Сибириада\" (1979 г.), \"Девойка и Гранд\" (1982 г.), \"Червените камбани\" (1983 г.) и др. \r\n1912 г. \r\nРоден е Конрад Емил Блох - американски биохимик (по националност германец). Носител е на Нобелова награда за физиология и медицина за 1964 г. (заедно с Ф. Линен). От 1954 г. е професор в Харвардския университет. Изследванията му са съсредоточени върху изотопния анализ на клетъчния метаболизъм, проблемите на биосинтеза, изучаването на химическия строеж на стероидите, ферментите. Открива, че биосинтезът на холестерина се състои от 35 степени. Изучава неговите междинни продукти. \r\n1763 г. \r\nРоден е Огюстен Бон Жуозеф Робеспиер - деец на Великата френска революция, якобинец. Брат на М. Робеспиер. В началото на революцията е председател на Дружеството на приятелите на конституцията и прокурор на комуната в Арас. От 1792 г. е депутат в Конвента. Гласува за смъртната присъда на Луи ХVI. Решаваща е ролята му за изгонването на жирондистите от Конвента (31 май - 2 юни 1793 г.). Умира на 28 юли 1794 г. в Париж. На тази дата умират: \r\n2006 г. \r\nУмира косовският политик Ибрахим Ругова. Той е роден през 1944 г. Баща му и дядо му са убити от югославски комунисти. Завършва средното си образование в Печ, а висшето си — в Прищина. По-късно изучава лингвистика в Сорбоната. През 1984 г. получава докторска степен по литература в университета в Прищина, известно време е и преподавател в Прищина. През 1989 г. е избран за председател на Съюза на писателите на Косово. \r\nСлед отнемането на автономията на Косово през 1989 г. Ругова е един от създателите на първата некомунистическа партия в Косово - Демократична лига на Косово. \r\nПолитиката на мирно противопоставяне на режима на Милошевич през следващите години спечелва на Ругова прозвището „балканския Ганди“. Партията на Ругова бойкотира сръбските федерални избори и спомага за създаването на паралелно управление за етническото албанско население, включително в областта на здравеопазването, образованието и други. През 1992 и 1998 г. Ругова е избран за президент на самопровъзгласилата се „Република Косово“. \r\nПрез 1999 г., по време на Косовската криза Ругова си навлича гнева на част от населението на Косово поради приеманата за пасивна политика спрямо сръбските власти. През същата година той взима участие в мирните преговори в Рамбуйе като член на делегацията на косовските албанци. \r\nРугова е автор на редица книги, издадени в Косово и извън него. \r\nПрез март 2002 г. Ругова е избран за президент на Косово. \r\nПрез септември 2005 г. е обявено, че Ругова е болен от рак на белия дроб, но той продължава да изпълнява функциите си до смъртта си. \r\n1950 г. \r\nУмира Джордж Оруел (псевд. на Ерик Артър Блеър) - английски писател. Роден е на 23 януари 1903 г. Работи в колониалната полиция в Индия, която напуска. Взема участие в Гражданската война в Испания, умира от туберкулоза. Основното му произведение е романът антиутопия \"1984\" (1948 г.). Много от темите в романа обаче са маркирани още във \"Фермата (Приказка за животни)\" (1945 г.) - една алегория на сталинизма. Публикува пътни бележки, очерци, публицистика. \r\n1948 г. \r\nУмира Ермано Волф-Ферари - германски оперен композитор, професор. Син е на известния немски художник Аугуст Волф. Прекарва по-голяма част от живота си в Германия. Произведения: \"Пепеляшка\" (1900 г.), \"Любопитните жени\" (1903 г.), представена в Мюнхен, където са поставени и следващите две опери: \"Четиримата грубияни\" (1906 г.) и \"Тайната на Сузана\" (1909 г.). През 1911 г. във Венеция е премиерата на \"Украшението на Мадоната\" - истински международен успех и признание за автора. Създава оперите: \"Любовникът-лекар\" (1913 г.), \"Слай\" (1927 г.), \"Небесната рокля\" (1927 г.), \"Кукувицата от Тива\" (1943 г.) и др. Автор е на 2 симфонии, концерт за цигулка, Венецианска сюита и др. След Втората световна война живее във Венеция, където умира от сърдечен удар. \r\n1924 г. \r\nУмира Владимир Илич Ленин - руски политик, общественик, публицист, философ, държавник; създател и теоретик на болшевизма. Роден е на 22 април 1870 г. в Симбирск. Издига в догма идеите на К. Маркс за общественото преустройство, формулирани в средата на ХIХ в. (революциите от 1848 г. в Европа), и ги прилага на практика в Русия. След като по-големият му брат Александър е екзекутиран за участие в покушение срещу император Александър III (1887 г.), Ленин възприема крайните радикални идеи за обществено преустройство чрез въоръжено насилие. След свалянето на Николай II и обявяването на Руската република, с помощта на германското разузнаване Ленин пристига в Русия (3 април 1917 г.). Започва твърда, яростна и последователна борба срещу радикалните преобразувания и демокрацията, осъществявани от Временното правителство. Призован е от законното правителство на Русия да се яви пред съда, да обясни действията си и да се защити по предвидения от законите ред, Ленин се укрива и емигрира във Финландия. В началото на октомври 1917 г. пристига в Санкт Петербург и организира въоръжения преврат (25 октомври 1917 г.), с който болшевиките завземат властта в Русия. Ленин възглавява болшевишкото правителство. По негова заповед на 6 януари 1918 г. е разпуснато законно избраното чрез свободни и демократични избори Учредително събрание. След няколко часа ЦИК приема декрет за разтурянето му. По настояване на Ленин е подписан унизителният за Русия Брестки мир с Германия и съюзниците й (3 март 1918 г.). Под негово ръководство болшевишката партия успява да сломи съпротивата на националните и демократичните сили в Гражданската война (1918-1920 г.). Основава Третия интернационал, разработва новата икономическа политика (НЕП), създава първите концентрационни лагери в страната. През 1922 г. получава парализа. В своето \"завещание\", публикувано едва през 1956 г., предлага да бъде сменен Й. В. Сталин от поста генерален секретар на партията. \r\n1872 г. \r\nУмира Франц Грилпарцер - австрийски драматург и поет. Създава новата австрийската драматургия. Роден е на 15 януари 1791 г. във Виена. Франц Грилпарцер е автор на \"Сафо\" (1818 г.), \"Вълните на морето и любовта\" (1831 г.) , \"Бедният музикант\" (1848 г.), \"Златното руно\", \"Отокар\". Умира на 21 януари 1872 г. във Виена. \r\n1851 г. \r\nУмира Густав Алберт Лорцинг - германски композитор. Роден е на 23 октомври 1803 г. в Берлин. На 21 години представя първата си малка опера \"Али паша Янински\". През 1833 г. става пръв тенор на Лайпцигската опера, а след това печели големи успехи с комичните си опери \"Двамата ловци\", \"Цар и дърводелец\", \"Ханс Сакс\" и др. По-късно е оркестров диригент в Лайпцигския театър, във виенския \"Театър ан дер Вин\", берлинския театър \"Фридрих Вилхелмщад\" и др. Автор е и на оперите \"Ундина\", \"Ковач на оръжия\", \"Оръженосците на Роланд\" и др. Операта \"Цар и дърводелец\" е играна от Народната опера - София, за първи път през 1933 г. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин - на “The New York Times”; \r\nИсторически бюлетин - на “The History Channel”; \r\nИсторически бюлетин - на “World of Quotes”; \r\nЕнциклопедии - LAROUSSE \r\nИсторически архив на Агенция “Фокус” - отдел “Архив и бази данни” и други.;", "date": "2019.01.21", "title": "Денят 21 януари в световната история"}
{"url": "http://www.focus-news.net/news/2019/01/21/2614287/otbelyazvame-denya-na-rodilnata-pomosht-babinden-po-star-stil.html", "text": "На 21 януари (8 януари по нов стил) българинът отдава почит на своите баби акушерки, които някога са били единствената родилна помощ, помагали са не само в мига на самото раждане, но и преди и след него. Лекарите-акушери отбелязват празника на 21 януари, независимо, че по църковния календар се води на 8 януари. За тези сърцати жени народът ни е отделил хубав празник в календара си и постоянна признателност в душата си. Бабите са откликвали на голямата майчина грижа на българката. Те са знаели как да се изроди здраво дете, как може предварително да се определи полът му,  как да се предпази от лоша орис. Рано сутринта на Бабинден жените, които имат деца от 1 до 3 години, наливат вода от чешмата, слагат в нея босилек или здравец, приготвят сапун и нова кърпа. Отиват в дома на бабата акушерка за обредно поливане и миене на ръцете. Поливането се извършва в градината, на дръвника (за да се пресече всичко лошо) или на стълбите. При миенето бабата хвърля вода нагоре (колкото са капките, толкова да са берекетът и здравето), подскача нагоре (да са пъргави децата). Жената дарява бабата с риза, чорапи, платно и кърпа с вързана в нея пара. Бабата връзва на детето мартеничка от бял и червен конец и паричка и също дарява детето с чорапки и ризка. На коляното на детето слагат малко сол да близне, за да няма разстройство през годината, или пепел, за да не го хващат бабици. \r\nБабата обикаля къщите, в които е бабувала, и къпе малките. Носи бяла и червена вълна, мед и просо. Бялата вълна представлява магическа благословия, за да доживее детето дълги години, червената – за да е здраво и румено, просото – за да пълнее, медът – да е работно като пчелата и да умножи човешкия род. След къпането маже децата с прясно масло и мед. Това е начинът, по който тя миросва малките. С мед и благослов бабата миросва и булките: „Да са сладки на мъжете си, както е сладък медът.“ \r\nБабата акушерка слага празнична трапеза (като за сватба или кръщене) за всички жени, на които е бабувала, и ги кани на гости. Дъщерите и снахите редят трапезата. Там всяка оставя своя дар: прясна погача, кокошка, баница, шише вино… Веселбата е бурна, с пиперливи подхвърляния и закачки. Наричанията и припевките са свързани със сексуалния живот, зачатието, раждането. На места бабата, окичена с наниз люти чушки около врата, кади с керемида под полите на жените, за да раждат повече. Пеят се песни за семейството, любовта, честитите майки с многолюдна челяд. Бабата сее с решето просо на софрата, за да са плодовити жените. В началото на трапезата сядат само жени. Чак по-късно идват мъжете и веселието става още по-буйно, с музика, игри и песни. Вечерта ритуалът продължава с обредно къпане на бабата акушерка, нарича се „влечугане“. Както тя е къпала децата на присъстващите, така и те нея къпят. Изнасят я навън, слагат я в двуколка, шейна или голям плетен кош и я влачат към реката. Мъжете са маскирани като волове, с кожени маски и рога. По пътя шествието нараства. Невестите гледат да срещнат някой мъж, опитват се да го разсъблекат, искат откуп. Мъжете пък гледат да не се доближават много близо до шествието. Накрая обръщат коша с бабата в реката и я изкъпват хубаво или изсипват на главата ѝ само чаша вода. Вечерта на мегдана се вие общо хоро. Празникът завършва пред къщата на бабата, изпращат я, носят я на ръце, целуват ѝ ръка и дават дарове. Така изразяват своята благодарност и обич към тази жена. Ако на Бабинден времето е топло и ледът се топи, реколтата няма да е добра. Ако пече слънце, през февруари ще е мразовито. Добре е, ако вали сняг или дъжд. Предвещава плодородие през годината.", "date": "2019.01.21", "title": "Отбелязваме  Деня на родилната помощ (Бабинден по стар стил)"}
{"url": "http://www.focus-news.net/news/2019/01/21/2614292/pazardzhik-parvoto-bebe-za-2019-g-v-obshtina-panagyurishte-shte-bade-orisano-v-denya-na-rodilnata-pomosht.html", "text": "В Деня на родилната помощ, по традиция ще бъде орисано първото родено бебе в община Панагюрище за 2019 година, съобщиха от  общинска администрация . На този ден своето наричане ще получи и последното родено бебе за 2018 година. Официалната церемония ще се състои в Ритуалната зала в сградата на Община Панагюрище в 11.00 часа. Първото бебе в община Панагюрище за 2019 година е момиченце – Анелия Новакова, с родители Мария и Петьо Новакови от Панагюрище. Анелия е родена на 2 януари 2019 година. Последното родено през 2018 година също е момиченце – Ема Гидикова, с родители Наталия Величкова и Валентин Гидиков от село Баня. Ема е родена на 31 декември 2018 година в град Панагюрище.", "date": "2019.01.21", "title": "Пазарджик: Първото бебе за 2019 г. в Община Панагюрище ще бъде орисано в Деня на родилната помощ"}
{"url": "http://www.focus-news.net/news/2019/01/21/2614290/sofiya-s-rituala-miene-na-ratse-parva-sagbal-sveta-sofiya-shte-otbelezhi-denya-na-rodilnata-pomosht.html", "text": "С ритуала „миене на ръце“ Първа САГБАЛ „Света София“ ще отбележи Деня на родилната помощ. Това съобщиха от пресцентъра на  лечебното заведение . Ритуалът ще се състои от 11.00 часа в рапортната зала на четвъртия етаж в здравното заведение (гр. София, ул. „Михалаки Ташев №2).  \r\nСъбитието ще започне с обиколка на изцяло обновеното отделение по хирургия на млечната жлеза в Първа САГБАЛ „Света София“. Столична община финансира ремонта с 250 000 лв. \r\nУчастие ще вземат кметът на София Йорданка Фандъкова, Дончо Барбалов, заместник-кмет по направление „Финанси и стопанска дейност” и вр. и.д заместник-кмет по направление „Столично общинско здравеопазване“, както и д-р Веселин Милев, председател на постоянната комисия по здравеопазване и социална политика към Столичен общински съвет.", "date": "2019.01.21", "title": "София: С ритуала „миене на ръце“ Първа САГБАЛ „Света София“ ще отбележи Деня на родилната помощ"}
{"url": "http://www.focus-news.net/news/2019/01/21/2614294/burgas-tsentar-za-evreysko-balgarsko-satrudnichestvo-alef-i-polskiyat-institut-predstavyat-v-grada-dokumentalen-film-za-irena-sendler.html", "text": "Център за еврейско-българско сътрудничество „Алеф“ за поредна година се включва в инициативите по повод Международния ден за възпоменание жертвите на Холокоста – 27 януари. Паметният ден ще бъде отбелязан в Бургас с беседа и прожекция на документален филм за живота на Ирена Сендлер – жената, спасила хиляди деца от унищожение в нацисткия лагер „Треблинка“. Събитието – съвместна инициатива на „Алеф“ и Полския институт, подкрепена от Община Бургас,  ще се проведе от 18.00 часа на 21 януари в Културен център „Морско казино“. Това съобщиха от пресцентъра на  Общината . Филмът на Анджей Волф  „Животът на Ирена Сендлер“ ще бъде показан в Бургас за първи път. Той е създаден въз основа на уникални интервюта с Ирена Сендлер, записани в последните години на живота й. Провъзгласената от израелския мемориал Яд Вашем за  „Праведник на света“ за оказана помощ на евреите по време на Втората световна война полякиня има тежката съдба да живее по време на окупацията на  Полша от Германия. Ръководейки  детската секция на нелегалния Съвет за помощ на евреите „Жегота“ и имайки достъп до варшавското гето, тя успява да спаси над 2500 еврейски деца, като ги извежда тайно от гетото и ги укрива в полски семейства, сиропиталища и манастири. При извеждане на децата проявява невероятна изобретателност – крие ги в линейки, извозващи тежко болни, в чували с пратки, в кофи с боклук, дори в ковчези…  Така благодарение на нея хиляди еврейски бебета и малки деца получават нов шанс за живот. През 2007 година заради подвига си Ирена Сендлер е номинирана за Нобелова награда за мир. Въпреки че не я получава, тя не страда от това. „Всяко дете, спасено с моя помощ оправдава съществуването ми на земята. Децата не трябва да носят титли и слава“, споделя тя. Умира година по-късно на 98-годишна възраст.  \r\nВерен на мисията си да приобщава все повече и повече хора към паметта и уроците от миналото, „Център „Алеф“ кани от 18.00 часа на 21 януари в Морското казино всеки, който е съпричастен към призива да не се забравят кървавите периоди от човешката история и стремежа те никога да не бъдат повторени. Входът е свободен. Инициативата е и покана за присъединяване към кампанията на Световния еврейски конгрес „#WeRemember“. В предходните години в нея се включиха ученици от три бургаски училища и творци от Бургаска писателска общност.", "date": "2019.01.21", "title": "Бургас: Център за еврейско-българско сътрудничество „Алеф“ и Полският институт представят в града документален филм за Ирена Сендлер"}
{"url": "http://www.focus-news.net/news/2019/01/21/2614298/evrokomisar-mariya-gabriel-reshenieto-dali-shte-vodya-evrolistata-na-gerb-shte-bade-vzeto-vsledstvie-na-nominatsiite-i-pretsenkata-na-borisov.html", "text": "Решението дали ще водя евролистата на ГЕРБ ще бъде взето вследствие на номинациите и преценката на Борисов. Това каза  еврокомисарят по цифровата икономика и общество Мария Габриел в разговор с Илиана Беновска в предаването “Беновска пита” по Радио К2 и Канал 3 коментира актуалните политически теми, съобщиха от екипа на  предаването . Ще води ли евролистата на ГЕРБ? \r\n„Вие ли сте бъдещият водач на евролистата на ГЕРБ, такова впечатление се създаде днес от това, че Вие единствена от евродепутатите се появихте на трибуната на Националната конференция на ГЕРБ с приветствено слово?”, попита водещата Илиана Беновска. Мария Габриел отговори: „Аз съм български еврокомисар и за мен беше чест днес да имам възможност да участвам, за да излъча послание такова, каквото сме го правили в последните години. ГЕРБ говори с един глас и в трите институции – ЕП, ЕК и Съвет на министрите и това дава резултати, дали говорим за изключително успешното европейско председателство, за разпознаваемите ни евродепутати, ползващи се с уважение от колегите и в ЕК, където за последната година и половина видяхме вече резултати по отношение цифровизацията на Европа!”.„Много майсторски се опитахте да не ми отговорите, но знаете, че аз съм майстор на въпросите, пак питам – Вие ли ще бъдете водач на евролистата на ГЕРБ?”, отново постави своя въпрос водещата. Еврокомисарят отговори, че е въпрос на уважение структурите да имат своята дума при номинациите и сама тя винаги ще уважава демократичната процедура, която винаги се е случвала в ПП ГЕРБ. „Решението ще бъде взето вследствие на номинациите и ясната преценка на лидера ни Бойко Борисов! Последователни сме, ценностите ни не са се променили, днес обаче те имат ново измерение с цифровизацията!”, категорична бе тя.  \r\nОткъде и как е тръгнал пътят й в политиката? \r\n„Хайде тогава да започнем малко предизборна кампания, как момичето от малкия провинциален град Мария Неделчева се превърна във фактора вече 10 години в европейското пространство и се нарече Мария Габриел?”, попита водещата Илиана Беновска. Мария Габриел отговори, че опитът в ГЕРБ е екипен, той е натрупан, в него се дава шанс на всяка една от личностите да допринесе за проевропейска България, а личността не е размита в колектива. „Това беше и шансът, който беше даден на мен, въпрос на чест, на отговорност е да го отстояваш всеки ден!”, заяви тя \r\n„Но дайте по-човешки, как стана, кой Ви откри, как се решихте?”, попита водещата. Еврокомисарят отговори: „Това е пътят в самото начало с ПП ГЕРБ и с мнението на премиера Борисов! Във Франция, където съм била научен изследовател по политически науки основният ми интерес беше свързан с европейската интеграция и начина, по който тя отразява отделните различия между партиите в няколко от европейските държави. Така за мен нещо, което силно привлече вниманието ми като научен изследовател, че ГЕРБ след 1989 г. е първата политическа партия, която не се структурира заради избори, която не е парламентарна партия. Тя започна оттам, където и до ден днешен е силата й, от местните структури. Начинът, по който партийните структури се развиха, даваше много силна заявка, че проевропейската визия може да бъде изпълнена с дългосрочност. Това е нещото, което ме привлече, споделила съм го и то беше привлякло вниманието. На мен ми беше даден шанс да участвам в листата за евродепутати. Отстоявала съм много ясно интереса на България, но той не е в противоречие с европейския и най-вече постоянна връзка с хората!”. \r\n„А как се разви личният Ви живот далече от България?”, попита водещата. Мария Габриел отговори, че е женена, има син. „По любов ли се оженихте за него, или както Ви упрекват хейтърите?”, продължи водещата Илиана Беновска. Еврокомисарят отговори, че не би искала да коментира такива лични неща. Тя увери, че за нея най-важното е, че успява да съвместява личния с професионалния живот. \r\nПроблемът с насилието над жените и дебатите около Истанбулската конвенция. \r\n„Знаете ли защо Ви питам, защото един от препъникамъните и пред ГЕРБ в някакъв смисъл, и в БСП пред самия Сергей Станишев се оказа така наречената Истанбулска конвенция, която прави опит да се котира като документ, който защитава жените от насилие. В България за съжаление тревожна е статистиката по отношение на жените и може би разказвайки своят история Вие можете да ги окуражите, че те имат своето достойнство, своите права и трябва да отстояват своето свещено право!”, обясни водещата Илина Беновска. Мария Габриел отговори, че не е чакала дебата за Истанбулската конвенция, за да се ангажира с тази тема. Още като евродупат е работила по темата за насилието над жените. Тя заяви, че този феномен няма място в нашето общество и трябва всички да се мобилизираме и да се борим поне да не са толкова чудовищни неговите размери, защото статистиката показва, че всяка трета жена в ЕС е била жертва на насилие. Еврокомисарят обясни, че още като евродепутат е организирала поредица от кръгли маси в различни области на България. Една от целите е била да се даде гласност, защото жертвите обикновено мълчат, дали от страх или от срам, затова останалите хора са длъжни да говорят, за да им дадат доверие и да се прекъсне този порочен кръг.  \r\nМария Габриел обясни, че изненадващо по време на тези дебати не е имало реакция срещу Истанбулската конвенция. В момента обаче се намираме в друга ситуация, защото включително и поради фалшивите новини, този дебат е бил представен по съвсем погрешен начин. „За мен като комисар, който за първи път на европейско ниво поведе битката срещу фалшивите новини, това беше не само аларма, това беше един много добър урок. Важно е да продължаваме да повдигаме темата, тя да не остава встрани само защото един документ се свързва с манипулации при неговото интерпретиране, но това ще зависи от всеки един от нас!”, категорична бе Мария Габриел. \r\n„Подсказвате ли по този начин, че в един следващ парламент ГЕРБ отново ще се опита да ратифицира Истанбулската конвенция?”, попита водещата Илиана Беновска. Мария Габриел отговори, че ние си имаме институции и трябва да се отнасяме с уважение към тях. Самото общество е дало ясен сигнал, че има нужда да се дебатира по темата. „За мен е важно това да продължи, тя да не остане само защото имаше кривопредставен дебат по нея!”, заяви Габриел.  \r\nПакета „Макрон”. \r\n„Как ще убедите българите, че това не е форма на дискриминация и даже кражба на бизнес, това не е нещо, което аз произнасям за първи път, това е възгледът в България, че се опитват да ни откраднат шофьорите и да затворят един от големите производители на БВП за България, а именно международния превоз?”, попита водещата Илиана Беновска. Мария Габриел отговори, че ситуацията тук е много ясна, ние просто трябва да продължим работата си. „Това, което виждаме е именно, че мнение на държави, на бизнес, на хора, прехрана не е зачетено, а говорим за Европа, която не дели, за Европа, която е еднаква за всички. Ето случай конкретен, когато с мобилизация, с аргументирана критика можеш да се опиташ да направиш решението да отиде в друга посока. Няма да напомням темата за Шенген, но това е другото нещо, което предизвиква чувство за несправедливост. Това също е нещо, което на нас ни дава индикация, че трябва да сме активни не когато нещата са се случили, а когато се формират решенията!”, подчерта еврокомисарят. \r\nВъзможността Сергей Станишев да остане извън листата на БСП за европейските избори. \r\n„Един страничен въпрос, но ще използвам шегата на лидера на парламентарната група Цветан Цветанов, който каза на Сергей Станишев – „Ако БСП не те предложат за водач на листата или изобщо не те сложат в своята евролиста – заповядай при нас!”, как тълкувате изискванията на Корнелия Нинова и приближените около нея към Сергей Станишев, които почти пряко са произнесени и записани, че ако той не се откаже от Истанбулската конвенция и ред други условия, но вземам само това, може би няма да се появи в евролистата? Все пак да не забравяме, че Сергей Станишев е председател на втората по големина и важност партия в Европа – ПЕС! И това е прецедент за България и то за трети път!”, попита водещата Илиана Беновска. Мария Габриел отговори, че се отнася с уважение към решенията, които другите партии ще вземат за своята листа, към изискванията, които ще поставят към кандидатите. Тя подчерта, че в ЕП е много важно да се работи добре с всички, ГЕРБ са го показвали. „Работили сме прекрасно тогава, когато България трябва да се изправи като бетон, за да отстои своя интерес. Именно това, че сме нямали прекъснати мостове, че диалогът е бил тук ни е давало сила това ясно да бъде заявено. Това не бива да се забравя, защото в ЕП всяка тема предизвиква различни съюзи и дебати. Ако искаме ние, като България, да продължаваме да отстояваме позиции и да се борим с предразсъдъци в ЕП, е много важно да показваме уважение един към друг! Това е нещо, което съм отстоявала и ще продължа да отстоявам!”, категорична бе Мария Габриел. Тя добави, че силата на ЕНП е, че има уважение към мнението на националната делегация. Никой не принуждава членовете на групата да гласуват по определен начин, важното е обаче преди това да споделиш мнението си и да го аргументираш. \r\n„Споменавайки темата за Шенген отгово ще Ви върна към председателя на ПЕС Сергей Станшев, защото няма да отречете неговата националноотговорна роля по темата за Шенген и по пакета „Макрон”. Пак питам, няма ли да е по-важно за България не интересите на БСП, една партия, която е в опозиция и не е печелела парламентарни избори от 2009 г., а кмет на София не е имала от 1990 г. тя да надделее над своя председател и да го остави вън от европарламента? Нали се сещате, че за да влезе в ЕП той трябва чука, да се обади на някой, да му каже пусни ми пропуск, да разговаря със съответните хора и тогава България губи!”, попита водещата Илиана Беновска. „Аз пак Ви казвам, както и премиерът Борисов днес го каза – нашата къщичка е важна, в случая обаче нашата къщичка е България. Затова моето пожелание е, без да се намесвам и с много голямо уважение към другите е да продължим да мислим за хората в ЕП като за хората, които имат опит, които се ползват с доверие и са го извоювали с много работа и да, Сергей Станишев е част от тези хора!”, категорична бе Мария Габриел. „Благодаря Ви за този отговор, проявихте наистина съвсем коректно и смело отношение по темата, извинявайте, че Ви оценявам!”, отвърна й Илиана Беновска.  \r\nРаботата й като еврокомисар. \r\n„А сега към Вашата самооценка като еврокомисар. Фалшивите новини и цифровизацията, това станаха Ваши мисии!”, постави водещата темата за ресора на Мария Габриел. Гостът й отговори, че още по време на своето изслушване в ЕП е заявила, че няма нищо по-вълнуващо и вдъхновяващо от това не само да вземеш участие в дебата за оформянето на бъдещето, но и да задаваш посоката и да вземаш решения. Тя продължи, че имало 30 законодателни предложения на ЕК когато е поемала поста, от тях само 6 са били финализирани. Днес те вече са 24. „Защото нямаме време, новите технологии се развиват с ритъма, с който ние не можем да останем като свидетели. Европа изостава, Европа не е Китай, Европа не е САЩ, но Европа има шанс. Ако ние днес не вземем мерки, след 5 години ще бъде късно!”, подчерта тя.  \r\n„Значи лично Вие за една година имате 400% успеваемост в сравнение с перода на предишните 3!”, подчерта водещата. Гостът й отговори, че успеваемостта е на всички, а Европа трябва да се върне на световната карта по отношение на новите технологии. Тя обясни, че досега Европа не е инвестирала достатъчно и не е имала ясна визия. В момента обаче има ясно зададен приоритет. „За мен е огромна чест да влея енергията си, моята мотивация за това нещата да се случват по-бързо!”, подчерта еврокомисарят.  \r\n„Шеговито да Ви попитам, Силвестър Сталоун беше тук на снимки и похвали интернета в България, но веднага се появиха опоненти, които казаха, че ние сме били почти първа, даже първа, а сега други държави са започнали да ни изпреварват в цифровизацията, вярно ли е?”, попита водещата Илиана Беновска. Мария Габриел отговори, че това е вярно, но трябва да знаем, че когато говорим за цифровизацията, тя засяга всеки един сектор от обществото. За разлика от предишните индустриални революции за първи път революцията е глобална и тя засяга ежедневието на всеки един от нас. Затова изключително важна е инвестицията в цифровите умения на хората. „Ето този показател, когато го поставим за страни като България, рязко позицията може да спадне надолу!”, обясни тя.  \r\nМария Габриел заяви, че днес в Европа само 44% от хората имат основни цифрови умения. След 2020 г. обаче 90% от работните места ще изискват цифрови умения. „Сега е моментът да се инвестира в това, защото да, роботите и машините никога няма да заместят хората, но ако това доведе до загуба на работни места, ако тези работни места, които сега съществуват, се трансформират така, както започваме да го виждаме, сега най-големият залог е да придружим хората да запазят мястото си!”, категорична бе тя. \r\n„Шейхът на Дубай има министър на изкуствения интелект. Въпрос А, трябва ли и България да има такъв министър и въпрос В, трябва ли и ЕС да назначи  такъв комисар по изкуствения интелект?”, попита водещата Илиана Беновска. Мария Габриел отговори, че въпросът не е в това да има министър или комисар по изкуствения интелект. Тя продължи, че преди година и половина Европа не е имала стратегия за изкуствения интелект, а сега тя вече е факт, публикувана е през април 2018 г.. Нещо повече, има координиран план за действие с държавите членки. Основните направления са 3. Един от тях е много повече инвестиции в технологии, защото например Европа е лидер по отношение на роботиката.  \r\n„Колко процента е двигателната сила на Вашето присъствие, като комисар?”, попита водещата Илиана Беновска. Гостът й отговори, че инвестицията е много ясна – 1,5 милиарда евро до 2020г. с публично-частно партньорство 20 милиарда евро. Целта е за следващите 7 години инвестициите да са 20 милиарда евро на година. „Как ще се разпределят тези пари между отделните държави в Европа?”, попита водещата Илиана Беновска. Мария Габриел отговори: „Дигитални иновационни хъбове! Във всяка област на Европа искам да има дигитален иновационен хъб, в който да има специализиране в отдел „изкуствен интелект”, за да може да бъде той близо до хората!”. „На какво основание в България това ще се случи, наблюдавайки темповете на развитие на икономиката?”, продължи с въпросите си водещата. Еврокомисарят отговори, че в страната ни тези технологии се развиват много бързо, над 300%. „Ние сме истински иновационен хъб не само за Източна Европа, но нека не забравяме и Западните Балкани, защото там само за година и половина имаме за първи път цифрова програма и тя вече се прилага!”, обясни Мария Габриел.  \r\nБългарският еврокомисар продължи, че следващото направление в стратегията са етичните правила. „За мен това е добавената стойност на нашия европейски подход, защото ако ние днес не кажем какво е прозрачност, кой контролира процеса, ще продължаваме решавайки да си вземем застраховка живот, компанията да ползва изкуствен интелект, който да прецени колко ще живеем и което може да бъде много далеч от реалната ситуация и това да носи негативи!”, обясни Мария Габриел. Тя беше категорична, че човекът трябва да контролира процеса \r\nМария Габриел даде примери, в които изкуственият интелект може да бъде в полза на обществото, например по отношение на контрола върху пестицидите, трафика, паркоместата и т.н. „А може ли изкуственият интелект да ни бъде от полза по хуманитарните области, например в психологията?”, попита водещата Илиана Беновска. Гостът й отговори, че това е напълно възможно и една от първите истории на успеха ще бъде с психолог. \r\nМария Габриел стигна и до третия стълб на стратегията, който е влиянието върху пазара на труда и цифровите умения. Тя обясни, че в момента не знаем кои работни места първи ще бъдат засегнати, затова през март ще бъде публикуван доклад, който ще засегне точно този въпрос.  \r\nПодаръците. \r\nВодещата подари на своя гост здрава българска червена ябълка с пожелания да бъде такава за България и в следващия си мандат в ЕК, както и книгата с интервюто й с Ахмед Доган от 1992 г. Еврокомисарят подари на Беновска книгата на Ювал Харари „Кратка история на бъдещето”. Според нея този автор дава едни от най-интересните и критични мисли. „Това, което искам ясно да кажа, е, че да участваш в дебата за бъдещето, да оформяш това бъдеще е много отговорна мисия, но аз се радвам, че България е активна и има своето достойно място!”, заяви тя.  \r\nВодещата подари на госта си и клубната тениска и попита каква съвместна инициатива могат да планират. Еврокомисарят отговори, че през март ще се организира европейска седмица на медийната грамотност във връзка с борбата с фалшивите новини. „Ще се радвам това да има още една трибуна, за да дадем повече инструменти за критичен и информиран избор на хората!”, завърши Мария Габриел разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 20-ти януари 2019 г.", "date": "2019.01.21", "title": "Еврокомисар Мария Габриел: Решението дали ще водя евролистата на ГЕРБ ще бъде взето вследствие на номинациите и преценката на Борисов"}
{"url": "http://www.focus-news.net/news/2019/01/21/2614300/plovdiv-dvudnevna-kravodaritelska-kampaniya-shte-se-provede-v-asenovgrad.html", "text": "Кръводарителска кампания ще се проведе в Асеновград, съобщиха от Общината . Кръводарителската кампания ще се състои от 09.00 до 12.30 часа, в зала 517 в сградата на Общината. Акцията за безвъзмездно кръводаряване се организира от Районния център за трансфузионна хематология в Пловдив.  \r\nТони МИХАЙЛОВ", "date": "2019.01.21", "title": "Пловдив: Двудневна кръводарителска кампания ще се проведе в Асеновград"}
{"url": "http://www.focus-news.net/news/2019/01/21/2614297/plovdiv-denyat-na-rodilnata-pomosht-shte-bade-otbelyazan-s-praznichna-programa-v-umbal-sv-georgi.html", "text": "Денят на родилната помощ ще бъде отбелязан с празнична програма в Клиниката по акушерство и гинекология на УМБАЛ „Св. Георги“ в Пловдив. Това съобщиха за  Радио „Фокус“ – Пловдив  от лечебното заведение. Празничната програма ще започне в 11.30 часа. По традиция в Деня на родилната помощ в клиниката гостуват бивши и настоящи пациенти, родители на новородени бебета, както и ръководството на лечебното заведение. На 21 януари празнуват акушерките, акушер-гинеколозите и неонатолозите. Празникът се отбелязва от 1951 г. с указ на Народното събрание. \r\nТони МИХАЙЛОВ", "date": "2019.01.21", "title": "Пловдив: Денят на родилната помощ ще бъде отбелязан с празнична програма в УМБАЛ „Св. Георги“"}
{"url": "http://www.focus-news.net/news/2019/01/21/2614296/v-7-grada-u-nas-e-otcheteno-zamarsyavane-na-vazduha.html", "text": "В 7 града у нас е отчетено замърсяване на въздуха. Това сочат данни на показателя  „Air Quality Index“  на Европейската комисия. Данните от тази сутрин показват, че концентрацията на фини прахови частици (PM10) и (PM2.5) е над нормите в редица градове у нас. Най-мръсен е въздухът в Благоевград, където запрашаването е около 3 пъти над среднодневните норми от 50 µg/m3. Замърсяване е отчетено още в Перник, Смолян, Русе, Велико Търново, Несебър, Пловдив и части на столицата.", "date": "2019.01.21", "title": "В 7 града у нас е отчетено замърсяване на въздуха"}
{"url": "http://www.focus-news.net/news/2019/01/21/2614301/gen-konstantin-popov-radev-da-obedini-dushite-bez-pristrastie-narodat-shte-otsenyava-ako-stroi-hram-bez-vyara.html", "text": "Румен Радев да обедини душите без пристрастие, народът ще оценява, ако строи „храм“ без вяра. Това каза ген. Константин Попов, председател на комисията по отбрана, в разговор с Илиана Беновска в предаването „Беновска пита“ по „Радио К2“ и „Канал 3“, коментира актуалните политически теми, съобщиха от екипа на  предаването .  \r\nИзборът на България да купи нови самолети „Как се чувствате като командващ ВВС на България, но вече сте приземен в политиката\", попита Беновска. \r\nГен. Константин Попов отговори, че неговата мисия е отново свързана с армията и ВВС, като председател на парламентарната комисия по отбрана.  \r\n„Как оценявате поведението на Вашия предшественик във ВВС и настоящ президент на Република България ген. Румен Радев и по темата, която раздели политиците – избора на самолети за България\", попита Беновска.  \r\nКонстантин Попов поправи Беновска, че ген. Румен Радев е следвал него във военната кариера, когато Попов е бил командир на ВВС Радев е бил негов заместник, после Константин Попов става началник на отбраната, а Румен Радев командир на ВВС. „Съдбата ни е свързала, познаваме се много добре“, допълни ген. Попов. Той отказа да коментира Румен Радев като президент, но заяви, че Радев трябва да се опита да бъде обединител на нацията. Да си президент е изключително важно и отговорно, нямаш право на пристрастие. Трябва на базата на различията да намираш общия път и да движиш държавата напред. „Тук президентът Радев може да направи значително повече“, допълни ген. Константин Попов.  \r\n„Както премиера Борисов каза трябва да стигнем до душите на хората, Вие политиците трябва да помогнете на избирателите да влязат по-дълбоко в материята, затова Ви питах, а не да го нападате“, уточни Беновска. \r\n„Аз и не искам да го нападам. Когато работиш за някаква идея, трябва да го правиш с добро чувство и оптимизъм, с вяра. Не може да строиш храм без вяра“, отговори ген. Попов. \r\n„Храмът на президенството, одухотворен от президента Радев, работи ли“, попита Беновска. \r\n„Бих желал по-добре да работи и аз съм сигурен, че и той го иска“, уточни ген. Попов. Ролята на президента е да обедини и едните, и другите, да стигне до душите на всички хора. В парламента има различни хора, пратени от избирателите , защото това е израз на демокрацията. В Народното събрание има дебат, за разлика от военното министерство или Министерски съвет, където всичко е структуриран и се изявява една воля.  \r\n„Като бивш военен и генерал, как оценявате адаптацията на другия ген. Румен Радев, настоящ президент към политиката. Като бивш негов началник какво бихте му препоръчал“, попита Беновска. \r\n„Очевидно и на двамата ни е трудно. Спокойствие, умереност, единение да постигне Румен Радев, възможно най-скоро. Раздорът не дава резултат. Вътрешните междуособици са най-страшни. Нищо не пречи премиер и президент да намерят общ път, въпреки различията, заради България. \r\n„За неизпълнение на задача, а тя е бойна да си президент, се носи отговорност и се налагат наказания от по висшестоящите. Какво наказание от народа трябва да се страхува Радев, ако не си изпълни мисията на президент“, попита Беновска. \r\nКонстантин Попов заяви, че началник е народа и той ще му даде оценка. Когато човек заема висока и отговорна позиция, носи огромен товар върху себе си. „Нека народа го запомни с добро чувство, защото ако каже, че не е успял като обединител на нацията да говори с всеки един от нас, от това по-тежко наказание няма“, продължи ген. Попов. \r\n„Има подозрение, че президента Радев лобира за самолети „Грипен“. ГЕРБ с подкрепата на ДПС, чрез решение на МС взехте решение да се водят преговори за превъоръжаване с Ф-16, които не съществуват в действителност, а са намерение. Къде е заровено кучето“, попита Беновска.  \r\nГен. Константин Попов каза, че от много години се работи по тази процедура от МО, МФ, МИ. Това е огромен труд и трябваше да се направи избор. \r\n„Вярно ли е, че е под натиск и диктата на американското правителство. Обвиняват ГЕРБ, че изпълнявате американски поръчки“, попита Беновска.  \r\n„На мен никой не ми е оказвал натиск  аз своето решение го взимам по съвест и като професионалист“, отговори ген. Попов. Отбраната и суверенитета на държавите в НАТО са важни.  \r\n„От кого ще се отбраняваме ние тук заобиколени от приятелски държави? Турция, Гърция, Румъния са членки на НАТО. С кого ще се сражавали ние“, попита Беновска. \r\nАрмията е стълб на държавността. Ситуацията е динамична. Конфликти има в Грузия, Украйна, по южната граница на Турция. Светът се въоръжава. Има много анализи, които не са предвидили какво става, както хората не са очаквали Първата и Втората световна война. Ние трябва да имаме рефлекс за самосъхранение, отговори ген. Попов. \r\n„Колко ще запазим нашата цялост и сигурност, защото да извадиш малка пушка с въздушни сачми и да я обърнеш към някого с картечница или автомат“, попита Беновска. \r\n„Затова искаме най-доброто, което може да си позволим. Една ескадрила, която има сериозни бойни способности, е въздържал фактор. Ако някой иска да наруши нашия суверенитет, трябва да знае, че ние не сме беззъби хора“, допълни Константин Попов. \r\n„Бихте ли летял на Ф-16. Колко години ще минат, докато внесем самолети“, попита Беновска. \r\n„Аз съм летял на Ф-16 и други типове самолети. Румен Радев също. На 57 години съм. Ние не внасяме самолети, за да може ген. Попов да лети на тях. Ще минат2-3 години. Сега имаме много кадърни млади момчета и ще ги убием, ако чакаме дълго, са ние чака ме вече 20 години. Поздравления за правителството, че инвестира в МИГ-29, СУ-25. Бъдещето е в съвременните технологии. 12 летци трябват за новите самолети“, отговори ген. Попов. \r\n„Ще разкрием ли ние, както се изрази съветник на Тръмп, иронично, че ще разкрием 4000 американски работни места, за да се изградят на наша територия тези самолети“, попита Беновска. \r\nСАЩ ще произведат 400 самолети от този тип. Ние сме една доста малка част от тези големи планове. Българската армия ще има най-добрия възможен самолет, допълни Константин Попов.  \r\n„Американците не си плащат нищо за базата на НАТО тук“, попита Беновска. \r\n„Да, но ние тренираме. Това са съвместни съоръжения. Те не са американски. Много от нашите военнослужещи тренират там“, отговори Константин Попов.  \r\nБеновска се пошегува, че ще облече ген. Константин Попов в боен костюм, като му подари клубната тениска на предаването, подари му още здрава, българска, червена ябълка и книгата „Беновска пита Ахмед Доган“. Ген. Константин Попов подари на Беновска „История на българската военна авиация\" . Съвместната инициатива, за която те се обединиха е да открият лицата на българската армия. Така завърши участието на ген. Константин Попов в предаването „Беновска пита“ по „Радио К2“ и „Канал 3“ на 20 януари 2019 година.", "date": "2019.01.21", "title": "Ген. Константин Попов: Радев да обедини душите без пристрастие, народът ще оценява, ако строи „храм“ без вяра"}
{"url": "http://www.focus-news.net/news/2019/01/21/2614302/stara-zagora-zapochva-priemat-v-detskite-zavedeniya-ot-obshtinata.html", "text": "Електронната система за кандидатстване и прием в детски заведения в Община Стара Загора ще бъде отворена в 12.01 часа. Това съобщи Иванка Сотирова, зам.-кмет по хуманитарни дейности на Община Стара Загора, съобщиха от пресцентъра на  Общината . От 7 декември 2018 г. системата е затворена за анулиране на съществуващите заявления на некласираните деца. \r\nЗа детски градини и яслени групи в детски градини регистрирането на заявления за участие в класиране е за всяка календарна година (регистрирано заявление през предходната година се заличава и ако детето не е прието, в началото на новата календарна година трябва да се регистрира с ново заявление и  с нов входящ номер). Системата за регистрации на заявления се отваря и се затваря съгласно „График на дейностите“. След приключване на приема за календарната година, личните данни на заявителите и децата се заличават. \r\nПрез 2019 година ще може да се регистрират заявления и за децата, които през нея навършват 3 години, т.е. родените през 2016 година. \r\nВ графика на предстоящите класирания за детските градини през 2019 година няма да бъдат обявени свободни места в ДГ №6 „Камбанка“ за децата, родени през 2016 година. \r\nДатите за отваряне и затваряне на системата, както и класиранията са посочени в раздел „Класирания“ на Системата за електронно централизирано класиране за прием на децата в общинските детски заведения на територията на община Стара Загора. Първото класиране за децата родени през 2016 година, които кандидатстват за първа група в детските градини е на 21 март.", "date": "2019.01.21", "title": "Стара Загора: Започва приемът в детските заведения от общината"}
{"url": "http://www.focus-news.net/news/2019/01/21/2614303/ministar-rosen-zhelyazkov-koy-chastnik-iska-letishte-do-sofiya-shte-otgovorya-vednaga.html", "text": "Кой частник иска летище до София ще отговоря веднага. Това каза министъът на транспорта, информационните технологии и съобщенията Росен Желязков в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, заяви позиции по следните теми, съобщиха от екипа на  предаването . \r\nПакетът „Макрон“ \r\nИлиана Беновска посрещна Росен Желязков с студиото с думите: „Г-н Желязков, Вие трупахте дълъг административен опит за Вашата крехка възраст. Като сте преминали през различни нива, почвайки от общински, министерски съвет, няколко агенции, сега в момента сте и министър на транспорта, информационните технологии и съобщенията. С какъв пакет от умения влизате при решаване на тежките проблеми, които се намират във Вашия сектор, например пакетът „Макрон“?“ Гостът отговори, използвайки метафора и каза, че пакетът, с който е влезнал е именно пакетът „Макрон“ и обясни, че под названието „пакет“ се разбира съвкупност от теми, които трябва да намерят системно решение. Според него решенията за транспортния сектор, който е ясна система от различни сектори, трябва а бъдат ясни, комплексни и категорични. Той благодари за анонса на водещата и каза „Предполагам, че Вие не сте свидетел на моя жизнен път, защото сте доста по-малка от мен“, а Беновска го прие като голям комплимент, но продължи в сериозния тон. Тя каза, че експертизата на всеки един от нашите управляващи трябва да е висока и в унисон с проблемите, които трябва да се решат и напредъка, към който се стреми обществото, както и партия ГЕРБ. Водещата припомни, че днес се е състояла национална конференция на ГЕРБ, на която са се поставили високи цели от министър-председателя. Илиана Беновска каза, че Борисов леко е подчертал, че който не си върши работата, ако не му светне червената лампичка, Борисов ще му светне синята и призна, че не знае какво точно значи синята лампа, може би лампата на тревогата. За днешната конференция Росен Желязков каза, че на нея е направен ясен анонс за 2019 година от една страна ретроспективно, от друга страна като ангажимент какво предстои. „Много ясно беше казано, че никой не трябва да лежи на стари лаври, никой не носи венец. Работата предстои“, заяви министърът на транспорта и припомни думите на премиера, че всеки един от партия ГЕРБ трябва да бъде по-нисък от избирателите си и всеки ден да се бори за доверието на избирателите.  \r\nПриоритетите на министерството за 2019 година \r\nБеновска попита „На Вас къде Ви светна червената лампа във Вашия сектор?“ и помоли събеседника й да очертае приоритетите си за 2019 година. Росен Желязков отговори, че в системата на транспорта има много малко неща за хвалене, а са натрупани проблеми, които се виждат ежедневно – в системата на железопътния, автомобилния и морския транспорт. Водещата попита какви са причините във всеки един сектор и започна с железопътния транспорт. Него го определи като най-евтин и социален, който в цял свят е инструмент на икономиката и на живота на обикновените хора и открои като проблем, че вместо да се ползва той, всички тежкотоварни машини се пускат по шосетата. Росен Желязков категорично заяви „Не трябва да се конкурира транспорт с транспорт. Тогава, когато един от подсекторите отстъпва, тогава друг заема неговото място, защото няма вакуум където и да е в системата.“, но водещата добави, че железопътният транспорт не е отстъпил доброволно. Министърът каза, че не иска да анализира проблемите в сектора, защото те са огромни и очерта някои от тях в последното десетилетие – огромните дългове, които са натрупани. За тях Росен Желязков припомни, че държавата е направила необходимото да погаси задълженията и БДЖ няма задължения към момента към външни кредитори. Въпреки това БДЖ има ангажименти, които трябва да изпълни и едно от тях е да предостави качествена услуга. За подновяване на тяговия състав министърът обясни, че трябват поне милиард през следващите 10 години, а Беновска добави, че това е почти толкова, колкото да си купим нови самолети. За Росен Желязков това са различни теми и ако разполагаме само с един милиард, ще се чудим къде да ги инвестираме. Той се надява, че нашата икономика работи добре и има много повече пари и изброи, че са вложени 1,3 милиарда в автомагистрала Хемус, има и за отбрана, и за инфраструктура, и за железопътна инфраструктура, образование, здравеопазване. Г-н Желязков припомни думите на премиера от днес, а именно не само да се показва какво е направено, защото паметта е къса и не се помни какво е било преди 10 и 20 години, а ангажиментът е да се поема ясно ангажирано послание към гражданите за това, че родината ни ще се развива по правилния път в бурното море на световната геополитика.  \r\nПромяната в БДЖ и поетите ангажименти \r\nИлиана Беновска определи БДЖ като болна тема в последните 20 и повече години и тази болест ескалира. Тя припомни, че мениджмънтът е сменен и попита на какво се залага при новите хора. „Нуждае се от необходимия кредит на доверие, от по-добра организация, на първо място, на второ – от ясно поети ангажименти и отговорност за тези ангажименти“ каза Росен Желязков, а относно качествата на новите хора, той каза, че залагат само и единствено на мениджърски качества. Беновска каза, че в частния бизнес всеки мениджър е обвързан, когато се сключва договор с него, с план за успех и попита госта си дали са му дали техните планове за успех. Министърът отговори, че има много ясно разписана програма за подновяване на подвижния състав в тясно сътрудничество със синдикатите. Той подчерта това, защото през последните 20 години се е направило така, че много от специалистите да си тръгнат от държавно ангажираните компании поради ниски възнаграждения, механични съкращения, политики, прелели част от човешкия потенциал от една в друга сфера. „Сега е важно да се опитаме да намерим онези хора, които милеят за системата на БДЖ“ заяви Росен Желязков и на въпрос как ще ги намери, той отговори, че е имал среща със синдикатите и мениджмънта на БДЖ именно в тази посока. „Ние трябва съградим нашия потенциал, да го възстановим, защото в противен случай ще купуваме машини и някой друг ще ни ги поддържа.“ допълни той. Според него ние трябва да имаме потенциала да купуваме тягов състав, да го поддържаме и развиваме, както го правят другите страни, които са били в нашата черга. \r\nБеновска каза, че когато един мениджър даде план за успех, той поема съответно предвидимост за бъдещи неустойки от негова страна, ако той не успее и попита „Какви биха били неустойките в случая, освен да бъдат уволнени?“ Министърът каза, че формално всеки един член от Съвета на директорите гарантира с тримесечното си възнаграждение, но това е малката страна на въпроса и е типично за търговските отношения по смисъла на договорите за управление в рамките на едно търговско дружество. От друга страна, той гарантира, че всеки един от управителите е дошъл вдъхновен и има идеи, макар и да нямат опит при публичното общуване. За него срещата със синдикатите е била много полезна по две причини – за да се изяснят неща, които куцат в комуникацията и да се сверят часовниците, защото работещите в БДЖ от една страна са служители, от друга- синдикални членове \r\nУпреци на опозицията срещу субсидиране на БДЖ чрез концесията на Летище София \r\nБеновска адресира упреците на опозицията, че концесията на Летище София ще субсидира БДЖ и помоли Росен Желязков да повтори уточнението, което е направил, че чрез концесията на Летище София ще се върне задължението на БДЖ към държавата, което тя е покрила. „Държавата покри задължения на БДЖ към външни кредитори“ заяви министърът и добави, че те са били в размер на около 200-300 милиона, с което БДЖ е на нула. От друга страна, от първоначалното концесионно плащане трябва да бъде покрито не само задължението на БДЖ към бюджета, а и задълженията на Националната компания „Железопътна инфраструктура“. Министърът обясни, че тези постъпления влизат в бюджета и е въпрос на политика дали те ще бъдат трансферирани към Министерството на транспорта да бъде погасен този дълг, или към друго, а не е въпрос на приход или разход.  \r\nЗа концесията на Летище София Беновска попита „Каква е интригата там? Ще допуснете ново частно летище в нарушение на ограничение след като концесионирате евентуално Летище София, ще допуснете ново частно летище в нарушение на параметрите за отстояние ли?“ Росен Желязков отговори отрицателно и каза, че в момента Летище София е летището като сгради, писти, съоръжения, а от друга – летище като търговско дружество. Беновска заяви като клиент, че като търговско дружество е малко мъртво. Министърът поясни, че има летищен оператор и активи и се иска да дойде летищен оператор, а активите остават държавни. На въпрос кой оперира в момента летището, г-н Желязков отговори че е 100% държавно дружество. Беновска попита дали то й продава фреш от 10 лева и сандвич от 15 лева, а събеседникът й каза, че то дава териториите на летището под наем на други търговци. „Няма ли корупция тука?“, попита водещата, защото не е възможно един фреш да е с тази цена, който не струва толкова дори и на други евролетища и му предложи да отиде и да си купи. Според министъра това не се дължи на обстоятелство, различно от факта, че при липсата на конкуренция всеки определя сам цените и това е политика на летищния оператор. \r\nДържавата и нейните очаквания от концесионера  \r\nБеновска попита какво се очаква от концесионера на Летище София, както и за частното летище. „От концесионера очакваме да оперира държавната собственост за период от 30 години по начин, по който вложи не по-малко от 600 милиона за нов терминал, възстановяване на летището, от друга страна да направи първоначалното плащане от 550 милиона и всяка година да плаща не по-малко от 10 процента от приходите или 15 милиона без ДДС, което е по-голямо от двете.“ отговори министърът и добави, че това означава близо 2 милиарда за срока на концесията. На въпрос дали държавата не може да се „бръкне“ за нов терминал, г-н Желязков каза, че навярно може, но тя е показала, че присъщите й дейности са различни от търговските й дейности. Той даде пример с летищата в Любляна, Белград, Загреб, Тирана, Скопие, които са концесионирани и в Европа трудно ще се намери чисто държавно летище. Росен Желязков отново подчерта, че летището като актив си остава държавно, а само операторът, който ще оперира, ще бъде концесионер.  \r\n„Подозренията са, че Турция ще се настани в България. Нещо лошо има ли в това?“ попита Беновска, а събеседникът й попита от къде са тези подозрения, защото той не ги е чувал и стана ясно, че така се говори от страна на опозицията. \r\nВодещата започна темата и за частното летище, върху което самият той работи за евентуално одобрение. „В условията на концесията е записано, че държавата като концедент няма да изгражда друго държавно летище, но това не означава, че в радиус от 100 км не може да има друго летище, дали ще бъде общинско, или ще бъде, което е малко вероятно, но не е забранено, или ще бъде частно, или ще бъде под друга форма.“ заяви г-н Желязков, а Беновска попита дали Ветко Арабаджиев кандидатства за частно летище. Министърът заяви, че не знае и има инвестиционен план. Според него това не е важно и ако трябва, ще го провери, но е важно какъв е генералният план. Водещата каза, че е интересно да се провери и даде пример с това, че по закона за горивата са се сблъскали двама представители на едрия бизнес – Валентин Златев и Кирил Домусчиев и да се види дали няма да е някой от тях. „Ако отговаря на необходимите условия, няма нищо по-хубаво от това да има конкуренция.“ заяви Росен Желязков. \r\nЗа проблемите на автобусните превозвачи и търсенето на златното сечение \r\nПоследният въпрос на Беновска бе свързан с автобусните превозвачи, които са заявили, че са написали писма до определени институции и лица, включително до него и премиера Борисов, в които се казва, че ако не бъдат удовлетворени техните искания, от 18 февруари започват безсрочна автобусна стачка в цяла България. Тя попита как изглеждат нещата при тях реално, защото министърът се е срещнал с тях и ги е успокоил. Росен Желязков каза, че тепърва предстоят разговорите с тях, но те имат два заявени проблема – нерегламентираните превози, т.нар. споделено пътуване, върху което няма никакъв контрол върху превозните средства, никаква застраховка за пътниците и при злополука не би имало компенсация за пътуващите и те се качват върху бизнеса на лицензираните автобусни превозвачи. Беновска попита колко закона според министъра трябва да се поправят и да се въведат сериозни санкции и тя сподели, че според нея са 5-6. Стана ясно, че според Росен Желязков те са в данъчната, наказателно-правната сфера, материалния аспект и свързани с автомобилните превози. За ТОЛ таксуването министърът каза, че трябва да се намери това сечение, което справедливо да разпредели тежестта и да не се отрази прекалено много върху превозния документ по простата причина, че това се тарифира разходно ориентирано, т.е. това, което натовари автобусните превозвачи, ще бъде транслирано върху превозния документ. Тук целта е да се намери онова правилно, справедливо и общоприемливо решение. \r\nБеновска попита дали ще успеят да намерят златното сечение до 18 февруари, защото на нея й се струва нереално. Г-н Желязков вярва, че ще го намерят, защото това показват хората, с които той е общувал до момента, но не приема като ултиматум казаното от превозвачите, а като покана, която е категорична и ясна. Той заяви, че е показал, че може да разговаря и да търси решение. На въпрос на водещата кога ще се срещне с тях, стана ясно, че това ще бъде още тази седмица и медиите ще бъдат поканени. Така завърши разговорът между Росен Желязков и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 20 януари 2019 година.", "date": "2019.01.21", "title": "Министър Росен Желязков: Кой частник иска летище до София ще отговоря веднага"}
{"url": "http://www.focus-news.net/news/2019/01/21/2614295/pazardzhik-v-denya-na-rodilnata-pomosht-vav-velingrad-shte-izpalnyat-traditsionniya-ritual-davane-ime-na-dete.html", "text": "Традиционният ритуал „Даване име на дете” във Велинград ще започне в 10.30 часа във фоайето на общинска администраци. В програмата ще вземат участие местни фолклорни групи. От 11.30 часа на сцената на площад „Николай Гяуров” ще бъде представена възстановка на народния обичай „Поливане”. Кметът на общината д-р Костадин Коев ще връчи и наградата за най-добър акушер-гинеколог на Велинград за 2018 г. След това е предвидена богата фолклорна програма. \r\nВаня НИКОЛОВА", "date": "2019.01.21", "title": "Пазарджик: В Деня на родилната помощ във Велинград ще изпълнят традиционния ритуал „Даване име на дете”"}
{"url": "http://www.focus-news.net/news/2019/01/21/2614306/pregled-na-osnovnite-temi-v-dobrudzhanskiya-pechat.html", "text": "„Дебатите за блок „Добрич“ стартираха предизборната битка“, съобщава на първа страница вестник  „Нова добруджанска трибуна“ . Продължилата повече от 30 години история на един жилищен блок в града е повод за старта на предизборната кампания 11 месеца преди местните избори, според всекидневникът. В две поредни общински сесии, една от които редовна, другата – извънредна, общинските съветници са се разделили на два враждуващи лагера. 2011 година блокът е завършен до груб строеж. 21 са обезщетените семейства. Вестникът припомня, че според народния календар 21 януари е Бабинден. Това е един от големите народни женски празници. Обредността в този ден е главно насочена към засвидетелстване на почит и уважение към възрастните жени. „Безвъзмездно и безсрочно предоставят общински терен за строеж на храм“, съобщава всекидневникът. Предложение за учредяване на безвъзмездно право на строеж за изграждане на православния храм „Св. Лука Кримски“ в ЖК „Добротица“ ще бъде разгледано на предстоящото редовно заседание на Общинския съвет на Добрич. Искането, което е постъпило, е за около 10 дка площ.  \r\n„Добричлийка трепери за живота си и на детето й заради брутален Ромео четвърти месец“, съобщава на първа страница другият регионален вестник  „Добруджанска трибуна“ . Повече от три месеца жена се страхува за своя  този на близките живот. Причината – варненец желае приятелство с жената и след като не получава, я заплашва. Тормозът включва нарязани гуми на личната кола на жената, счупени прозорци на семейния магазин. След два месеца тормоз жената е подала жалба. В рубриката „Новини“ – „Предлагат общински стимули за родители висшисти“. Предлага се да бъде създаден общински фонд, от който да се изплащат еднократни помощи за раждане на дете в семейства, в които поне единият родител е висшист. Предложението е направено по време на второто публично обсъждане на проектобюджета на Добрич за 2019 г. Мотивите са, че Общината вече има успешни практики със създаването на фонд „Здраве“ за подпомагане на медицински специалисти и „Инвитро“ за подпомагане на двойки с репродуктивни проблеми. Предложението ще бъде внесено за разглеждане в местния парламент. „Стипендия за добри успехи получи дете от приемно семейство в областта“, съобщава изданието. 14-годишният Митко Георгиев е сред 12-те одобрени стипендианти на шестото издание на инициативата „Продължи“. Стипендията е на Националната асоциация за приемна грижа и фондация Bcause. От спортната страница – „Отпратиха трима от дошлите на проби, заместват ги французи“. Продължава подготовката на футболния „Добруджа“ както и селекцията на играчи. Целта е оставане на отбора във Втора лига.", "date": "2019.01.21", "title": "Преглед на основните теми в добруджанския печат"}
{"url": "http://www.focus-news.net/news/2019/01/21/2614305/pravoslavna-tsarkva-pochita-pametta-na-sv-machenik-neofit.html", "text": "На 21 януари Св. Православна Църква почита паметта на св. мъченик Неофит, небесен покровител на Светейшия  Български патриарх Неофит, предаде репортер на  Агенция „Фокус“ . \r\nСъс света Литургия и благодарствен молебен в митрополитската катедрала „Св. Вмца Неделя“, синодалните архиереи, ще почетат имения ден на своя председател на Светия Синод на Българската православна църква, Негово Светейшество Българския Патриарх и Софийски митрополит Неофит. \r\nНачалото на св. Литургия ще бъде в 09.30 часа и веднага след това (около 11.00 чса.) Негово Светейшество ще оглави и молебена. \r\nСветата Литургия, по решение на Светия Синод на Българската православна църква, ще оглави Негово Високопреосвещенство Русенският митрополит Наум, който ще отправи и поздравление от името на Св. Синод на БПЦ. \r\nОт името на клира и миряните на Софийска епархия поздравителен адрес ще поднесе Негово Преосвещенство Белоградчишкият епископ Поликарп, викарий на Софийския митрополит.  \r\nНикола ПЕТКОВ", "date": "2019.01.21", "title": "Православна църква почита паметта на св. мъченик Неофит"}
{"url": "http://www.focus-news.net/news/2019/01/21/2614308/dobrich-patnite-nastilki-sa-mokri-i-hlazgavi.html", "text": "Пътните настилки в Добрич са мокри и хлъзгави, предаде кореспондентът на  Радио „Фокус” – Варна . Ремонтни дейности на асфалтовата настилка се извършват по част от пътя за Варна и по околовръстния път на Добрич. Срокът за приключване на дейностите е 31 януари. Навсякъде движението на автомобили в зоните на ремонт се регулира с пътни знаци. Движението на автомобили се извършва с повишено внимание. Няма въведени промени в движението на автомобили в областта. В Добрич времето е ясно, облачно е, духа слаб вятър, температурата на въздуха е около 1 градус. \r\nЖулиета НИКОЛОВА", "date": "2019.01.21", "title": "Добрич: Пътните настилки са мокри и хлъзгави"}
{"url": "http://www.focus-news.net/news/2019/01/21/2614307/niki-iliev-zhivotat-e-prekaleno-izmislen-za-da-e-krasiv-kato-film.html", "text": "Животът е прекалено измислен, за да е красив като филм. Това каза Ники Илиев, артист, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, като заяви позиции по следните теми, съобщиха от екипа на  предаването .  \r\nНокаут, или всичко което тя написа \r\nИлиана Беновска представи госта си Ники Илиев като много скъп приятел на сърцето й и артист, защото артист е едно съвкупно понятие. Той се съгласи, че „артист е хубаво определение, което рядко се използва“. Двамата се поздравиха и водещата попита „Нокаутиран ли си от нещо?“, използвайки заглавието на последния му филм „Нокаут или всичко, което тя написа“ и имайки предвид, че Ники Илиев се занимава активно със спорт. Гостът потвърди, че както всяка неделя, е бил на спаринг, но не се чувства нокаутиран в никакъв случай. Той каза „Когато паднеш, трябва да продължиш“, цитирайки Роки от едноименния филм. Беновска изрази мнение, че е харесала филма и попита госта си: „Този филм издигна ли те не само в очите на другите, но издигна ли те и в твоите очи? Растеш ли?“, а той отговори, че се надява на това, защото това е негова цел, както и на всеки творец и артист. „Позволих си да направя по-смел филм.“ призна актьорът и добави, че продукцията не е толкова директна, комерсиална и забавна, а с по-сериозни послания и по-странни режисьорски похвати – актьорите говорят пред камерата, времето се връща напред-назад и т.н. Ники Илиев сподели, че е използвал музика и бойни изкуства, които на него му харесват. \r\nИдеята на филма за равнопоставеността на хората  \r\nИлиана Беновска попита: „В унисон с времето ли си? Не с личното си време, а с времето на твоята душа, твоята чувствителност, твоят биоритъм. В унисон с историческото време ли са твоите филми?“, а гостът й каза, че се опитва да бъде в унисон с времето. „Идеята на „Нокаут“ беше по-скоро хората да не се разделят по никакъв начин – по раса, религия, държави и т.н.“ добави Ники Илиев. Водещата направи лексилогическа корекция: „Да не се делят искаш да кажеш.“ и той се съгласи с това. Визирайки темата за бежанците и за престъпленията от християни и от мюсюлмани, Беновска го попита дали не е благосклонен към нея и каза, че „едното се вижда повече от другото“. Гостът й разбра въпроса за това дали е благосклонен спрямо толерирането на различията: „Според мен в България имаме нужда още малко специално това да се случва.“ Той допълни, че хората са добри и лоши, а не са черни и бели. Беновска се съгласи и каза: „Едни са водачи, а други са водени“. Ники Илиев изрази мнение, че хората трябва да се гледат отделно, че всеки човек е уникален по някакъв начин и именно тази идея е водеща във филма. Според него това, което не се е харесало на някои хора е, че главният герой е чернокож. Беновска каза, че хейтърски коментари по този въпрос не е чела и за нея главният герой е артистично и разбираемо представен. Гостът й отговори: „Аз исках да намеря най-подходящия човек. Той пееше страхотно, свиреше на китара и играеше страхотно.“, а водещата отбеляза, че той очевидно се е интегрирал добре.  \r\nЗа спазването на законите в държавата \r\nБеновска отвори темата за скорошните събития с циганите в България, с искането на ВМРО и лично на министъра на отбраната и вицепремиер Красимир Каракачанов, казвайки: „Аз лично горещо го подкрепям, че трябва да се спре. Те или ще работят, или ще учат, или ще живеят като нас – ще си плащат данъците и всичко останало.“ По въпроса Ники Илиев цитира Марлон Брандо, който е казал, че човек като стане популярен, започват да го питат за някакви неща, с които няма нищо общо и заяви, че не е в течение на случващото се. Беновска се учуди, че не е чул и го попита на кой свят живее. Тя му припомни, че за пореден път роми са пребили командос. Гостът в предаването заяви: „Трябва да си поемат отговорността за това и последствията.“, а водещата допълни, че министърът на отбраната е разрушил незаконен ромски квартал и е станало „надиграване кой-кого“ дали ромите ще надделеят, както винаги да им се плащат социални помощи и да не си плащат задълженията към държавата, и дали министърът на отбраната е дискриминатор. Ники Илиев отрече Каракачанов да е дискриминатор и каза: „Нещата са много прости – ако този квартал е незаконен, нормално е той да се разруши.“ Според него няма какво повече да се говори по темата и даде пример с неговите филми, които се разпространяват в незаконните сайтове „Zamunda” и „Arena”. „Тези сайтове печелят пари, а аз не печеля пари. Те съществуват. Всеки се прави, че не съществуват. Същата работа.“ даде пример гостът.  Ники Илиев заяви, че ако законите се спазват, в този случай няма да има никакъв дебат. \r\nИзкуството и влиянието му върху обществото \r\nБеновска припомни, че събеседникът й е признал, че не се интересува от политика, когато тя го е попитала на кой свят живее и попита защо. „Аз съм на мнение, че човек трябва да се специализира в едно нещо в живота си до голяма степен и нещо допълнително към това. Всички работи, които са извън това поне на мен до голяма степен ми губят времето.“ отговори Ники Илиев, но водещата каза като колега-режисьор, че изкуство не може да се направи, ако не знаеш какви са реалностите. Младият режисьор обясни, че той знае какви са реалностите и прави проучване, когато прави филм, но неща, върху които той няма контрол, не го интересуват. В отговор водещата каза: „Едно политическо събитие, революция, или нещо такова може да предизвика бързи, но нетрайни промени в обществото, а едно произведение на изкуството може да предизвика по-бавно, но много дълготрайно и дългосрочно промяна в обществото. Давал ли си си сметка за това?“ Ники Илиев отговори, че си дава сметка и даде пример с Чърчил, чиито съветници са искали повече средства за култура, но той е отказал, защото по този начин ще загубят много повече.  \r\nБеновска попита госта си дали гледа турски сериали, защото миналата година сериалът „Твоят мой живот“ е станал най-високорейтиговият сериал за цял свят. Тя попита Ники Илиев дали знае колко инвестира Ердоган за създаването на висококачествени филми, които са микс между холивудската, френската и руската киностилистика. „Нямам представа колко, но по начина, по който ме питаш, разбирам, че не е малко“ призна той. За американците водещата даде пример, че инвестират в НАСА, извънземни и др. Според Ники Илиев тези инвестиции са изключително важни и даде пример с един път, когато е бил в Ню Йорк и е представял предишния филм. Тогава едно момче е отишло при него и му е казало, че не се е прибирало от 7 години в България, но след като е гледало филма, му се е приискало да се прибере. „Реално погледнато, когато направиш нещо подобно и някой случаен човек ти каже нещо такова, ти разбираш какъв е смисълът на твоята работа. Разбираш изкуството колко неща донася със себе си.“ заключи режисьорът. \r\nЗа смисъла на любовта и щастието в живота \r\nНа въпрос дали животът е красив като филм, Ники Илиев каза: „Животът е прекалено измислен, за да е красив като филм“, имайки предвид, че ако се направят на филм нещата, които се случват в живота, зрителите ще си кажат, че това никога не би станало. Беновска си направи извода, че събеседникът й живее като на филм, а той допълни, че живее в трагикомична сапунена опера. Ники Илиев каза, че животът е такъв, какъвто си го направим. Водещата попита госта си: „Боли ме, но да те попитам – защо ти е трагикомична? Саня?“, но той определи казаното от него като самоирония и отрече. Беновска попита дали голямата любов е свършила и припомни, че той се е развел с жена му Саня. Ники Илиев помоли да не навлизат в тази тема, а водещата каза, че не е от клюкарщина, а с цел да помогнат на младите хора да анализират какво се е случило. Той призна, че са разделени и попита как може да се помогне на младите хора, които се срещат и се разделят и това е нормално. Беновска определи Ники Илиев и вече бившата му жена като модел за осъществена любов и ги описа като холивудски красавци, успели, хармонични. Гостът й отговори, че нещата се променят и помоли да не навлизат в клишета, защото човек не може да живее в клише, което медиите му определят и допълни: „Нещата, които се случват между двама души нямат общо с техния имидж отвън.“ \r\nБеновска попита Ники Илиев какво е щастие за него, а той отговори красноречиво: „Щастие е да правиш това, което обичаш, да обичаш безусловно и да те обичат безусловно.“ На въпрос какво е за него любовта, актьорът каза, че любов е това, което те гори отвътре. Водещата попита: „Сам ли те гори, или двама трябва да горят?“, а Ники Илиев се съгласи, че двама трябва да горят, но той добави, че може да има любов към изкуството или работата. Беновска поясни, че има предвид за любовта между мъжа и жената, човешката, а не между джендъри. „Защо ме караш да вкарвам такива тежки определения?“ възкликна режисьорът и каза, че за всеки любовта е различно нещо. Когато той попита Беновска какво е за нея любовта, тя отговори: „Любовта е хубава, когато е споделена“, а Ники Илиев добави, че дори и несподелена, тя може да доведе до много хубави неща след това. След като той потвърди предположението на водещата, че трябва да пострадаш малко, за да създадеш после хубав филм, тя възкликна, че е мазохист. Ники Илиев заяви, че хората подценяват болката понякога и даде пример с тренировките, когато болката ти е нужна, за да ставаш все по-добър, а когато искаш да се развиваш емоционално и психически, болката ти е нужна по абсолютно същия начин. В тази връзка Беновска му подари книга на човек, който много го е боляло, а именно книгата с интервюто й с Ахмед Доган. Тя се опита да го примами да направят политически филм, но първо му каза да прочете книгата, която му връчи. Ники Илиев от своя страна й подари „48-те закона на властта“ на Робърт Грийн, а посвещението към нея е „Обичай безусловно и не се страхувай от нищо“. Беновска не пропусна и да подари на госта си тениската на предаването с надеждата да тренира с нея, както и червена ябълка, за да бъде такава като млад човек, в любовта, живота и изкуството. Така завърши разговорът между Ники Илиев и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 20 януари 2019 година.", "date": "2019.01.21", "title": "Ники Илиев: „Животът е прекалено измислен, за да е красив като филм“"}
{"url": "http://www.focus-news.net/news/2019/01/21/2614299/sliven-nagrazhdavat-pobeditelite-vav-fotokonkursa-bebetata-na-mbal-d-r-ivan-seliminski.html", "text": "Награждават победителите във фотоконкурса „Бебетата на МБАЛ „Д-р Иван Селимински”. По традиция връчването на наградите е на 21 януари – Бабинден. Събитието ще се проведе от 10.30 часа в Малката заседателна зала на болницата. Това съобщиха от  лечебното заведение", "date": "2019.01.21", "title": "Сливен: Награждават победителите във фотоконкурса „Бебетата на МБАЛ „Д-р Иван Селимински”"}
{"url": "http://www.focus-news.net/news/2019/01/21/2614312/blagoevgrad-slab-dazhd-vali-v-oblastta-patnite-nastilki-sa-mokri-i-hlazgavi.html", "text": "Слаб дъжд вали в област Благоевград, пътните настилки са мокри и хлъзгави, по усойните и планински райони частично заледени, обработени и проходими при зимни условия. Това съобщиха за  Радио „Фокус“ – Пирин  от Областно пътно управление – Благоевград. През нощта няма регистрирани тежки пътни инциденти. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Натоварено движение, но без образуването на колони от автомобили се наблюдава по автомагистрала „Струма“ и главен път Е-79, както и по второкласен път – 19 Симитли – Гоце Делчев. През деня не са регистрирани тежки пътни инциденти в региона. В Област Благоевград не се извършват ремонтни дейности по първокласната, второкласната и третокласната пътна мрежа в региона, заради които да са въведени ограничения за движението. \r\nЛивия НИНОВА", "date": "2019.01.21", "title": "Благоевград: Слаб дъжд вали в областта, пътните настилки са мокри и хлъзгави"}
{"url": "http://www.focus-news.net/news/2019/01/21/2614311/sport-rezultati-za-dvoyki-ot-16-ti-krag-na-otkritoto-parvenstvo-na-avstraliya-po-tenis.html", "text": "Завършиха срещи от 16-ти кръг за двойки в Откритото първенство на Австралия. \r\nЕто резултатите: \r\nПри двойки мъже: \r\nМъри/ Соареш срещу Кравиц/Мектич 2:1 \r\nКубот/Себайос срещу Елис/Попирин 2:0 \r\nПри двойки жени от 16 кръг се играха 4 срещи: \r\nБрейди/Риск срещу Меличар/Пешке  2:0 \r\nФлипкенс/Ларош срещу  Бабош/Младенович 0:2 \r\nКорне/Мартич срещу Стосър/Джан 0:2 \r\nКрейчикова/Синякова срещу Мартенс/Сабаленко 2:1 \r\nПри смесени двойки:  \r\nКлепач/ Роже-Васлен срещу Шарма/Смит  0:2 \r\nСпиърс/Кабал срещу Шуурс/Миделкооп  2:0", "date": "2019.01.21", "title": "Спорт: Резултати за двойки от 16-ти кръг на Откритото първенство на Австралия по тенис"}
{"url": "http://www.focus-news.net/news/2019/01/21/2614304/v-ministerstvo-na-kulturata-shte-se-provede-preskonferentsiya-po-povod-28-iya-mezhdunaroden-festival-na-maskaradnite-igri-surva-2019-g.html", "text": "От 10.30 часа в галерия „Средец“ на Министерство на културата ще се проведе пресконференция по повод 28-ия международен фестивал на маскарадните игри „Сурва“ 2019 г. Това съобщиха от  Община Перник . Събитието ще се състои на от 10.30 часа в галерия „Средец“ на Министерството на културата.  \r\nВ пресконференцията се предвижда да вземат участие: зам.-министърът на културата Румен Димитров, кметът на Община Перник д-р Вяра Церовска и зам.-кметът Севделина Ковачева, директорът на Регионалния исторически музей Венцислава Крумова и представители на Отдел „Култура“ от  Община Перник.  \r\nСурвакарите от групата на кв. „Бела вода“,  Община Перник , ще запознаят присъстващите с традиционния пернишки обичай Сурва. \r\nПразникът, който е в основата на фестивала, е част от нематериалното културно наследство на ЮНЕСКО. \r\n28-ят Международен фестивал на маскарадните игри \"Сурва\" 2019 ще се проведе под патронажа на министъра на културата Боил Банов на 25, 26 и 27 януари в Европейската столица на сурвакарските игри - Перник. Събитието се очертава като най- мащабното от всички издания до сега със  7514 участници. Освен от Перник и страната във фестивала са заявили присъствие и 19 групи от чужбина.", "date": "2019.01.21", "title": "В Министерство на културата ще се проведе пресконференция по повод 28-ия международен фестивал на маскарадните игри „Сурва“ 2019 г."}
{"url": "http://www.focus-news.net/news/2019/01/21/2614313/burgas-shofyor-na-avtobus-e-pochinal-zad-volana-blaskayki-se-v-dva-parkirani-avtomobila.html", "text": "Шофьор на автобус е починал зад волана, блъскайки се в два паркирани автомобила. Това съобщиха от  ОДМВР-Бургас . \r\nИнцидентът е възникнал на 19 януари около 14.30 часа на пътя Бургас – Варна, в района на 202 км. Автобус „Мерцедес 412 Д“, с бургаска регистрация, управляван от 63-годишен айтозлия и два паркирани леки автомобила – „Фолксваген Туаран“ и „Алфа Ромео“. При инцидента леко е пострадал намиращ се в близост до лекия автомобил „Фолксваген“ 42-годишен пешеходец от Несебър, който е прегледан в УМБАЛ – Бургас и освободен за домашно лечение. При извършения оглед е констатирано, че водачът на автобуса е починал, вероятно вследствие на здравословен проблем. Поради загуба на контрол над автобуса се е стигнало и до последващия пътен инцидент.", "date": "2019.01.21", "title": "Бургас: Шофьор на автобус е починал зад волана, блъскайки се в два паркирани автомобила"}
{"url": "http://www.focus-news.net/news/2019/01/21/2614314/simo-simov-plamen-stoyanov-magdalena-miltenova-i-halil-letifov-za-vlizaneto-v-sila-na-zakona-za-gorivata-i-drugi-aktualni-temi.html", "text": "Халил Летифов, ДПС, председател на комисията по транспорт, информационни технологии и съобщения, Магдалена Милтенова, Браншови съюз за стопанска инициатива в транспорта и Симо Симов и Пламен Стоянов от Националното сдружение на търговци и превозвачи на горива /НСТПГ/, в разговор с Илиана Беновска в предаването „Беновска пита” по Радио К2 и Канал 3 коментираха актуалните политически теми, съобщиха от екипа на предаването. Отлагането на влизането в сила на Закона за горивата. Има ли сив сектор и НСТПГ разпространява ли нелегални горива, внесени през пристанище „Бургас”? \r\n„Защо вие от НСТПГ се отказахте от обявената остра стачка?”, попита водещата Илиана Беновска. Симо Симов отговори, че не са се отказали от протестите, имат протестна готовност. Той обясни, че в четвъртък парламентарната комисия е гласувала влизането в сила на така наречения Закон за горивата да бъде отложено с 6 месеца. Симов беше категоричен, че в този си формат законът не е полезен за потребителите и икономиката.   \r\n„И главно, нека да изложа мотивите, с които Кирил Домусчиев поиска от МС отлагането с 6 месеца на влизането в сила на този закон, че всъщност в този закон не са съобразени правата, бих казала, на най-малко две промишлености – минната и строителната, както и вашите интереси, на малките търговци и превозвачи на горива. Това беше причината. Вие давате пресконференция в понеделник, като предлагате тема – предлагане на задача с факти и коментари за един милиард лева къде е сивата икономика в търговията с петролни продукти. Защо избрахте тази тема?”, попита водещата Илиана Беновска. Пламен Стоянов отговори, че всички фирми, които са част от тяхната асоциация, работят с горива, които са с платен акциз и ДДС. Всяка една доставка при получаването се заприходява и тя идва с акцизно-данъчен документ. По този начин тази доставка се заприходява и отива в системата на НАП. „Тоест кратката версия, Вие искате да кажете, че си плащате акцизи, данъци?”, уточни водещата. Стоянов отговори, че това е точно така. Той продължи, че след това излиза касов бон за всяка една продажба, така че тук не може да се говори за сива икономика. \r\n„Продавате ли контрабандно гориво, направо да Ви попитам?”, попита водещата Илиана Беновска. Симо Симов отговори, че най-вероятно такова гориво се продава, но те нито могат да го докажат, нито да го отрекат и точна затова искат на пресконференцията да предложат на журналистите задача за един милиард.  \r\n„Защо така скоропостижно се регистрирахте като сдружение и прикривате ли, както намеква президентът на „Лукойл” за България Валентин Златев, някакъв нерегламентиран внос на горива през фирма „Инса Ойл” през пристанище Бургас, което се разпространява послед чрез вас малките?”, попита водещата Илиана Беновска. Симо Симов отговори, че твърденията на Валентин Златев на заседанието на комисията са несериозни. „Той говори за някакви 54 танкера през 2016 г., а какво е правил тогава? Защо не е алармирал когато е знаел, че има нелегален внос? Той коментираше тези неща и на една пресконференция през 2017 г., но не там е мястото за коментар, има си институции, които е трябвало да уведоми!”, попита Симов. „Може би сега е разбрал!”, предположи водещата. Събеседникът й отговори, че това едва ли е така, защото Златев прави тези твърдения от доста време. Симов продължи, че на пресконференцията искат да попитат „Нефтохим” Бургас има ли фиктивен износ и ще предоставят статистика от Агенция „Митници” за последните 20 години. В нея фигурират данни, че сме изнасяли горива за страни като Саудитска Арабия, Иран, Ирак и Катар. Симов подчерта, че именно Агенция „Митници” трябва да отговори има ли фиктивен износ. „От „Митниците” ни казват има износ, но не можем да ви кажем какви количества са изнесени, защото има статистическа тайна. Тоест законът за статистиката застава зад тези, които изнасят и цифрите не са достъпни дори за главния прокурор!”, обясни Симов.  \r\n„Вие обърнахте ли се към главния прокурор, обърнахте ли се към министър-председателя да поискате разкриване на тази тайна?”, попита водещата Илиана Беновска. Симо Симов отговори, че са приготвени писма с такова искане. „Възможно ли е, г-н Летифов, да се разкрие тази тайна?”, обърна се водещата към народния представител от ДПС. Той отговори, че не може да каже в момента и подчерта, че е важно законът да бъде спазен, ако има някъде нещо нерегламентирано и нелегално, то няма как да бъде подкрепено. Летифов добави, че му се ще Народното събрание да получи необходимата информация, която да му позволи да вземе и справедливо решение.  \r\n„Не ми отговорихте на въпроса, вашето сдружение прикрива ли някакъв нерегламентиран внос през пристанище на Кирил Домусчиев?”, попита отново водещата. Симо Симов и Пламен Стоянов категорично заявиха, че няма такова нещо и още веднъж подчертаха, че НСТПГ не се занимава с внос, а само дистрибутира горива, които са на територията на България.  \r\n„Помолих Ви в предварителния разговор да представите вашето сдружение, колко фирми членуват в него, какви обороти правите, какви данъци плащате?”, обърна се водещата към Симо Симов. Той отговори, че сдружението е регистрирано през май 2018 г. В момента членуват около 110 фирми. Основната дейност е търговия и дистрибуция на петролни продукти на територията на България. „Ние работим само с горива, които са с платени акциз и ДДС, не се занимаваме с производство, нито с внос, няма как да генерираме сива икономика!”, категоричен бе той.   \r\n„Нека да покажа един документ, с който се сдобих, вие сте членове на КРИБ, като сдружение, от петък. В същото време БПГА напуснаха поне на думи КРИБ. Каква размяна на реплики е това, вие гласувате доверие на КРИБ и Кирил Домусчиев, така ли?”, попита водещата Илиана Беновска. Симо Симов отговори, че КРИБ са ги подкрепили в желанието им влизането в сила на Закона за горивата да бъде отменено и да се седне на масата на преговори Подаръците и инициативите. \r\nВодещата попита Симов и Стоянов каква съвместна инициатива могат да предложат. Симов отговори, че са готови да дадат награда на този, който реши задачата за един милиард. „На база на какво поставяте тази задача?”, попита водещата. Симов отговори, че задачата е поставена на базата на изпратените от Агенция „Митници” документи. Беновска подари на двамата гости по една здрава българска червена ябълка, както и клубната тениска на предаването „Беновска пита” и книгата с интервюто й с Ахмед Доган. \r\nВодещата подари ябълка, тениска и книга и на Магдалена Милтенова. Тя съобщи, че предлага като инициатива да направят заедно с „Канал 3” и „Радио К2” информационна кампания за ползите от използването на обществен превоз на пътници и опасностите, които крие нерегламентираният превоз. Халил Летифов се присъедини към инициативата. Колко фирми членуват в Конфедерацията на автобусните превозвачи и какви данъци плащат? \r\n„На пресконференцията, която дадохте и обявихте своя бъдещ протест на 18-ти февруари, аз си позволих и г-н Летифов Ви моля и Вие да правите това като председател на транспортната комисия, позволих си да попитам Конфедерацията на автобусните превозвачи какъв дял от бранша представлява, колко работни места, колко печалби се генерират, какви данъци плащат, те тогава нямаха готовност!”, заяви водещата Илиана Беновска. Магдалена Милтенова отвърна, че може да даде отговор на част от въпросите. Тя обясни, че са направили преброяване по регистрите на ИА „Автомобилна администрация” на фирмите, които членуват в седемте организации, както и на превозните средства. Те показват, че около 13100 са автобусите, с които разполагат членовете на Конфедерацията на автобусните превозвачи. Работните места са около 8 000. Що се отнася до това колко данъци плащат Милтенова заяви, че в момента не може да даде точна информация. Водещата я помоли тези данни да бъдат предоставени на всички медии, както и на Народното събрание и министъра на транспорта.  Вярно ли е, че Конфедерацията на автобусните превозвачи не е учредена и не е юридическо лице в момента? \r\n„Вярно ли е, че Конфедерацията на автобусните превозвачи не е учредена и не е юридическо лице в момента?”, попита водещата Илиана Беновска. Магдалена Милтенова отговори, че се чака да излезе решението, документите се намират в Агенцията по вписванията. Наистина е имало връщане за корекция, но се очаква в понеделник или вторник регистрацията да бъде обявена.  Проблемите пред автобусните превозвачи и готовността им за протест на 18-ти февруари. \r\n„Чухте преди малко, министърът на транспорта каза, че ще Ви приеме през тази седмица, автобусните превозвачи, и че ще тръгнат да се решават проблемите ви в кратък срок, какво Ви каза в коридора?”, попита водещата Илиана Беновска. Магдалена Милтенова отговори, че както вече са заявили на предишни срещи, автобусните превозвачи приветстват избирането на Росен Желязков за министър на транспорта. „Залагаме изключително много на неговата креативност, на това, че той е изключително добър администратор, той е юрист, което е много важно да подчертаем, така че смятаме, че в негово лице наистина имаме съюзник в борбата с нерегламентираните превози и много разчитаме на този диалог!”, подчерта тя. Милтенова обясни, че автобусните превозвачи искат инкриминиране на нерегламентирания превоз на пътници, решаване на проблема със субсидиите и компенсациите и увеличаване на сумите, които са предвидени за бранша, както и диалог и политическа воля от страна на държавата по отношение възлагането на превозите от страна на общините. Последното искане е свързано с ТОЛ системата. \r\n„Дотук 4 едри приоритета, които имат подприоритети. Вие също имате писмо от автобусните превозвачи, аз лично броих по някои от казусите, които автобусните превозвачи искат да се решат, че трябва да се променят поне по 5-6 закона, министър Желязков ме подкрепи. Един от техните представители заяви, че закон се правел за 4 дни в Народното събрание при добра воля от Народното събрание. Аз лично възразих, че това е невъзможно. Но вън от този спор, как смятате вие в Народното събрание активно да се намесите, защото те обявиха и г-жа Милтенова сега, както е облечена в червено, ще каже, че тази работа сигурно ще се случи, от 18-ти февруари една безсрочна стачка в цяла България на всички автобусни превозвачи – деца ще спрат да ходят на училище, хора ще спрат да ходят на работа, болни няма да могат да се приберат и какво ли не още?”, обърна се водещата Илиана Беновска към народния представител от ДПС. Той отговори, че има добра комуникация с г-жа Милтенова и другите представители на бранша и ще разгледат писмото им. „Аз разбирам колегиалността към друг юрист, която проявява г-жа Милтенова към министъра, но в случая имаме сериозни проблеми за решаване. От една страна трябва да кажа, че в бюджета ние от ДПС бяхме предложили увеличение на тези субсидии, които са за транспорта, особено за слабо населени и отдалечени райони. Съгласен съм с г-жа Милтенова, че има едно разтрояване на вземане на решения за тези схеми. От една страна са общинските, областните и републиканските схеми, които на моменти се дублират или противоречат и това създава допълнителни усложнения. От трета страна нерегламентираните превози са голям бич, защото те са може би 1/5 от легалния транспорт!”, обясни Халил Летифов. Той подчерта, че за 4 дни това не може да се инкриминира, но трябва да се проведе широк дебат, за да се намери работещо решение. Народният представител беше категоричен, че поправките, които се правят „на коляно”, не водят до положителни резултати.  \r\n„Г-жо Милтенова, Вие чухте сега Халил Летифов пред очите Ви, чухте и министъра на транспорта преди малко в ефир и го видяхте и на излизане от студиото. Така ли ще останете непреклонни, защото до 18-ти февруари едва ли може да се направи нещо реално по поставените от Вас едри и съществуващите подпроблеми? По този повод искам да Ви попитам целите да свалите правителството ли?”, попита водещата Илиана Беновска. Магдалена Милтенова отговори, че нямат за цел да свалят правителството. Тя подчерта, че автобусните превозвачи подкрепят работата на кабинета, но искат реални действия и решения.  \r\n„Но кажете ми непреклонни ли ще останете, на 18-ти февруари ще развеете ли знамето на протеста?”, попита водещата. Милтенова отговори, че ако в рамките на предстоящия месец няма конкретни действия за решаване на проблемите, протест ще има. На въпроса какво точно има предвид под „конкретни действия” тя обясни, че например досега държавата не е заявявала ясно, че подкрепя искането да се инкриминират нелегалните превози. Водещата отвърна, че такава воля вече е заявено от Росен Желязков и Халил Летифов и отново обясни, че това няма как да стане толкова бързо, защото налага промени поне в 5-6 закона. Милтенова каза, че промените „на коляно” наистина не са най-доброто решение и на своята пресконференция са заявили, че изпълненията на исканията на автобусните превозвачи може да стане в рамките на 3 до 6 месеца.  \r\n „На кой февруари искате да излезете с още една пресконференция и да кажете – ние няма да стачкуваме или ще стачкуваме в зависимост от това доколко са удовлетворени вашите очаквания? Какъв е гратисният срок, ако мога така да се изразя, колко дни преди 18-ти февруари ще го заявите?”, попита водещата Илиана Беновска. Магдалена Милтенова отговори, че в момента се водят разговори, ще имат готовност за този протест, но смята, че например 10-ти февруари би бил подходящ ден да изкажат своята позиция дали ще има протест.  \r\n„Тази тема ще я вземем като всяка друга и ще подходим съвсем отговорно към част от българския бизнес и транспортния сектор. Само да припомня на г-жа Милтенова и другите колеги, че изтича още един срок, който взе като решение Народното събрание, за поставяне на колани в автобусите, той изтича през юни. Аз искрено се надявах малко повече да е срокът, в който да могат да реагират транспортните фирми, но приетото решение е юни!”, завърши Халил Летифов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 20-ти януари 2019 г.", "date": "2019.01.21", "title": "Симо Симов, Пламен Стоянов, Магдалена Милтенова и Халил Летифов за влизането в сила на Закона за горивата и други актуални теми"}
{"url": "http://www.focus-news.net/news/2019/01/21/2614315/burgas-28-godishen-mazh-zalovi-kradets-opitval-se-da-zadigne-velosiped.html", "text": "28-годишен мъж залови крадец, опитвал се да задигне велосипед. Това съобщиха от  ОДМВР-Бургас . На 19 януари около 23.30 часа 28-годишен бургазлия чул шум на междустълбищната площадка във вх. 3 на бл. 7 в ж.к. „Изгрев“, като забелязал непознат мъж да срязва металната проводка на велосипед и да го краде. Бургазлията последвал непознатия, задържал го и алармирал полицейските служители от Пето Районно управление – Бургас. Установено е, че това е 41-годишен криминално проявен бургазлия, който направил пълни самопризнания. Велосипедът е открит на междуетажната площадка между 1-вия и 2-рия етаж. По случая е образувано бързо полицейско производство.", "date": "2019.01.21", "title": "Бургас: 28-годишен мъж залови крадец, опитвал се да задигне велосипед"}
{"url": "http://www.focus-news.net/news/2019/01/21/2614310/neizvesten-mazh-e-izpochupil-s-kamani-prozortsi-na-sofiyskata-sinagoga.html", "text": "Неизвестен мъж изпочупи с камъни прозорци на Софийската синагога, предава  Нова телевизия . Служители на молитвения дом, освен от вандализма, са възмутени и от факта, че това се е случило посред бял ден и от записи се вижда как никой от минувачите не се е намесил и не е опитал да спре извършителя. Той все още не е задържан. \r\n„Това се е случило по време на нашия празник Шабат в събота, 15 часа“, каза председателят на организацията на евреите в България „Шалом” доц. д-р Александър Оскар. „В голямата зала, за щастие, не е имало хора. Няма как да приемем с лекота, че това е един обикновен акт на вандализъм, на хулиганство. Когато се оскверняват храмове – това е изключително обезпокоително. Не трябва да оставаме безучастни”, каза още той.", "date": "2019.01.21", "title": "Неизвестен мъж е изпочупил с камъни прозорци на Софийската синагога"}
{"url": "http://www.focus-news.net/news/2019/01/21/2614316/sport-slavisha-stoyanovich-napusna-levski.html", "text": "Славиша Стоянович вече не е треньор на Левски. Той се разделя със „сините“ по взаимно съгласие и ще поеме националния отбор на Латвия, с когото подписа договор за 3 години. Все още не се знае кой ще замести словенеца начело на столичния гранд, като се очаква новият изпълнителен директор на отбора Павел Колев да намери старши треньор в рамките на следващите няколко дни.", "date": "2019.01.21", "title": "Спорт: Славиша Стоянович напусна Левски"}
{"url": "http://www.focus-news.net/news/2019/01/21/2614317/pazardzhik-ogranicheno-poradi-remont-e-dvizhenieto-v-uchastak-ot-patya-mezhdu-selo-dyulevo-i-razklona-za-strelcha.html", "text": "Натоварено е движението по главните  пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки на места са мокри. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.01.21", "title": "Пазарджик: Ограничено поради ремонт е движението в участък от пътя между село Дюлево и разклона за Стрелча"}
{"url": "http://www.focus-news.net/news/2019/01/21/2614318/burgas-v-pochti-tsyalata-oblast-vidimostta-e-namalena-poradi-magla.html", "text": "В почти цялата Бургаска област видимостта е намалена поради мъгла. Това съобщиха за  Радио „Фокус“ – Бургас  от Областно пътно управление. На някои места видимостта е намалена от 30 до 50 м. Пътните настилки са проходими при зимни условия, няма затворени пътни участъци. До 28 юни т.г. е въведено ограничение по пътя в участъка Карнобат – Черноград, където движението се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Движението на моторни превозни средства се осъществява безпроблемно както в областната пътна мрежа, така и в град Бургас. Няма образувани големи колони от автомобили по възловите градски кръстовища. \r\nМария ПОПЧЕВА", "date": "2019.01.21", "title": "Бургас: В почти цялата област видимостта е намалена поради мъгла"}
{"url": "http://www.focus-news.net/news/2019/01/21/2614320/tsvetan-tsvetanov-gerb-za-bitovata-prestapnost-polagame-usiliya-tova-e-kompleksen-podhod-koyto-mozhe-da-se-reshi-za-den.html", "text": "Полагаме усилия, това е комплексен подход, който може да се реши за ден. Това каза зам.-председателя на ПП ГЕРБ и председател на ПГ на партията Цветан Цветанов в предаването „Тази сутрин“ по  бТВ . \r\n„Ако погледнем 2009 г. ще можем да видим какво сме направили. Понеже точно тогава съм участвал пряко в сектор „Сигурност“ да припомним колко бяха отвличанията преди, какво направихме ние като управление, като организация на работата в структурите за сигурност. Знаете и за „Наглите“, „Килърите“, задържаните тонове наркотици“, обясни Цветанов.   \r\nПо думите му що се касае до инфраструктурата трябва да погледнем АМ „Марица“, АМ „Струма“, да видим средата за живеене.  \r\nНа въпрос чувстват ли се хората в малките населени места сигурни заради ромската престъпност, Цветанов коментира: „Сигурността е сериозен акцент в днешното управление. Затова и вчера в изказването си премиерът каза, че през този мандат ние продължаваме да водим битка с т. нар. олигарси и всички, които са част от организираната престъпност“.  Цветан Цветанов допълни, че насоката е създаване на една основна, в която децата, извън образователната система да се върнат в училище.  \r\nОтносно направеното срещу битовата престъпност, той поясни, че най-важно е, че намалява безработицата и с това ангажиране да се намали този вид престъпност. „Полагаме усилия, това е комплексен подход. Не е нещо, което може да се реши за ден, за една или две години“, уточни той.", "date": "2019.01.21", "title": "Цветан Цветанов, ГЕРБ за битовата престъпност: Полагаме усилия, това е комплексен подход, който може да се реши за ден"}
{"url": "http://www.focus-news.net/news/2019/01/21/2614309/ria-novosti-abe-vaznameryava-da-poseti-rusiya-i-prez-proletta-na-2019-godina.html", "text": "Премиерът на Япония Шиндзо Абе има намерение да посети Русия отново през предстоящата пролет, предава  РИА Новости , като цитира японския вестник „Майнити“. Визитата ще бъде посветена изцяло на решаване на проблема с мирния договор и териториалния въпрос между Русия и Япония.  \r\nВъв вторник предстои първото посещение в Москва, преди Абе да вземе участие в Световния икономически форум в Давос. Той ще се срещне с Владимир Путин и по време на разговорите двамата ще обсъдят възможността за допълнителна визита на японския премиер през пролетта. \r\nПо-рано агенция Киодо предаде, че Абе не изключва вероятността да се сключи мирен договор с Русия, ако се постигне договореност за предаване на островите Шикотан и Хабомай от Курилския архипелаг на страната му. Като се основава на правителствени източници телеграфната агенция предава, че на практика това означава Япония да се откаже от четири острови, включително Кунашир и Итупур.     \r\nОтношенията между Русия и Япония от дълги години са помрачени заради липсата на мирен договор. Япония претендира за четирите курилски острова Кунашир, Шикотан, Итупур и Хабомаи, като се основава на двустранното Споразумение за търговията и границите от 1855 година. През 1956 година СССР и Япония подписват Съвместна Декларация, според която Москва се съгласява да разглежда възможността след подписване на мирен договор да предаде на Япония Хабомаи и Шикотан. В документа не се споменава каква ще е съдбата на другите два острова.   \r\nСпоред СССР тази Съвместна декларация слага точка на спора, но според Япония тя решава само частично проблема и страната не се отказва от совите претенции за всички острови. Следва преговори, които не водят до никъде. Мирен договор, с който да се обяви край на Втората световна война за двете държави така и не е сключен.   \r\nВ Москва преди дни се състоя първият кръг от преговори между ръководителите на двете външнополитически ведомства – Сергей Лавров и Таро Коно по този договор. След него Лавров изтъкна, че двете страни са потвърдили готовността си да продължат да работят въз основа на Декларацията от 1956 година. На практика, според руския дипломат № 1, това означава, че „ не може да се направи самата първа стъпка към решаване на Курилския проблем – пълно признаване от Япония на резултатите от Втората световна война, включително и суверенитета от страна на Русия над всички острови от южната Курилска верига\".  Ивелина Ватова", "date": "2019.01.21", "title": "РИА Новости: Абе възнамерява да посети Русия и през пролетта на 2019 година"}
{"url": "http://www.focus-news.net/news/2019/01/21/2614325/ivan-petrinski-v-balgarski-novini-atina-gartsite-sviknaha-s-misalta-che-shte-ima-dogovor-ot-prespa-i-sased-nosesht-imeto-severna-makedoniya.html", "text": "Гърците свикнаха с мисълта, че ще има Договор от Преспа и съсед, носещ името Северна Македония. Това каза в сутрешния блок „Добро утро, България“ на  Радио „Фокус“  главният редактор на вестник „Български новини“ в Атина Иван Петрински. По думите му очакванията на организаторите за мащабите при вчерашния протест срещу договора не се сбъднаха, за което вероятно е виновна и мащабната кампания, водена по всички фронтове срещу документа, обясни той. „Общественото мнение е нещо много несигурно като симптом. Можем да направим паралел между общественото мнение по темата Брекзит преди две години, когато беше проведен референдумът и сега- разликата е коренна и сега би имала при резултатите. То е ясно че 70% от  гърците са с такава настройка срещу Договора от Преспа, но причината за това е една безкрайна кампания, която се води на всички фронтове, за да може да бъде бламирано това споразумение. Дълга и широка тема е това кой стои зад това и чий интерес обслужва, но на практика има една част от обществото, които са достатъчно зрели и интелигенти хора, които не са против това споразумение и които казват, че няма нищо по-добро от това, което е постигнато до сега. Много добре знаете, че говорим за един дългогодишен конфликт“, поясни той. Иван Петрински изрази надежда споразумението да бъде ратифицирано и от парламента в Атина, каквито са и очакванията. Той коментира още, че гърците са народ, силно чувствителен към всякакви социални и политически размествания и винаги търсещ правата си, но големият проблем на Гърция не е Македония. Основните проблеми са финансово-икономическа, а казусът със Северна Македония не е сред първите проблеми на гръцкото общество, каза още той. \r\nВиктория МЕСРОБОВИЧ-КУВЕНДЖИЕВА", "date": "2019.01.21", "title": "Иван Петрински, в. „Български новини“, Атина: Гърците свикнаха с мисълта, че ще има Договор от Преспа и съсед, носещ името Северна Македония"}
{"url": "http://www.focus-news.net/news/2019/01/21/2614324/yoana-hristova-zam-kmet-na-sofiya-nito-edno-ot-usloviyata-za-zelen-bilet-ne-beshe-nalitse-prez-uikenda.html", "text": "„В събота средно за София от всички измервателни станции замърсяването беше около 2,4 пъти. Имахме и по-високи нива, например в кв. „Надежда“. Това са стойност, които са обичайни за зимата, но това не трябва да ни успокоява. За вчерашния ден, по предварителни данни, нямаме реализирани никакви превишения на фини прахови частици“. Това заяви зам.-кметът по екология на Столична община Йоана Христова по  БНР . По думите ѝ нито едно от условията за въвеждане на мярката „зелен билет“ не е било налице през почивните дни. \r\n„Беше налице условието за извънредни проверки и за миене. Миенето на улици стартира още на 17-ти и продължи на 18-ти“, каза тя и обяви, че от проверените 30 обекта, не са установени нарушения.  \r\nХристова обясни разминаването между данните на Столична община и на Европейската агенция по околна среда, според чиито данни в почивните дни е имало замърсяване на въздуха в няколко столични райони. „На сайта на Столична община в реално време текат данни от Изпълнителна агенция по околна среда и нейните мониторингови станции за нивата на фини прахови частици. Европейската агенция прави обобщен индекс от различни параметри, включително работи и осреднява данни назад и затова се получава разминаване“.", "date": "2019.01.21", "title": "Йоана Христова, зам.-кмет на София: Нито едно от условията за „Зелен билет“ не беше налице през уикенда"}
{"url": "http://www.focus-news.net/news/2019/01/21/2614322/tass-v-rezultat-ot-udar-na-izrael-sa-zaginali-chetirima-siriyski-voenni.html", "text": "В резултат от нощен удар на Израел са загинали четирима сирийски военни, още шестима са ранени, а освен това летището в Дамаск е понесло сериозни щети, предава  ТАСС . \r\nПо информация от Националния център за управление на отбраната на Русия, противовъздушната отбрана на Сирия е унищожила повече от 30 крилати ракети и управляеми авиобомби по време на нощния удар. \r\n„На 21 януари 2019 година от 02:11 до 02:56 ВВС на Израел са нанесли три авиационни удара по територията на Сирия от западно, югозападно и южно направление. В хода на отразяването на удара, силите на ПВО на Сирия са унищожили повече от 30 крилати ракети и управляеми авиобомби“, съобщават от центъра. \r\nПревод и редакция:", "date": "2019.01.21", "title": "ТАСС: В резултат от удар на Израел са загинали четирима сирийски военни"}
{"url": "http://www.focus-news.net/news/2019/01/21/2614328/shumen-nch-asen-zlatarov-1872-v-kv-divdyadovo-organizira-praznichna-programa-za-otbelyazvaneto-na-babinden.html", "text": "Пресъздаване на Бабинден и кулинарен конкурс организира НЧ „Асен Златаров-1872“ в кв. „Дивдядово“. В празника ще се включат самодейките от групата за автентичен фолклор „Изворна“ с ръководител Миглена Борисова. Това каза за  Радио „Фокус“ - Шумен  Венцислава Борисова от културната институция. „Ние, като читалище винаги сме били ориентирани към датата 21 януари и винаги в културния ни календар е залягало пресъздаването на обичая за почитане на бабата акушерка в селото. Когато коледната еуфория отмине, Бабинден е първият празник, който ние организираме с много радост, ентусиазъм и желание“, каза Венцислава Борисова. Тя посочи, че от 10.00 часа при старата чешма в парковото пространство в кв. „Дивдядово“ ще бъде пресъздаден ритуалът. „Жените от група влизат в ролите на бабата и на булката, събират се при чешмата, извършват ритуала, а после обикалят из квартала с идеята да има много здраве и деца, които да огласят домовете. Навсякъде им се засвидетелстват почит и уважение“, каза Венцислава Борисова. Празникът ще продължи от 12.30 часа с веселие в читалището.  \r\n„Някога празникът е завършвал в дома на бабата с песни и танци и читалището влиза в ролята на този дом. Ще ни гостува действащата акушерка Ренета Христова, млади майки ще и измият ритуално ръцете. Събираме женското съсловие, защото празникът е символ на женското начало, на новия живот, който се свързва именно с жената“, каза Венцислава Борисова. Тя посочи, че тази година читалището организира и кулинарен конкурс за сладкиш, измайсторен с крем, шоколад или мармалад, дребни сладки, козуначено руло или вкусен блат. Сладкарските изделия ще бъдат оценявани от специално жури, като най-добрите ще получат награди. \r\nИвелина ИВАНОВА", "date": "2019.01.21", "title": "Шумен: НЧ „Асен Златаров-1872“ в кв. „Дивдядово“ организира празнична програма за отбелязването на Бабинден"}
{"url": "http://www.focus-news.net/news/2019/01/21/2614321/ombudsmanat-maya-manolova-bitkata-sreshtu-unizitelnata-za-balgariya-praktika-na-dvoynite-standarti-pri-stokite-se-prevarna-v-natsionalna-kauza.html", "text": "Двойните стандарти при стоките съществуват отдавна. Те са безспорно доказани и каузата да бъдат преборени като една обидна и унизителна за България практика вече се превърна в национална кауза. Това каза омбудсманът Мая Манолова в предаването  „Тази сутрин”  по  бТВ  преди да замине за Брюксел, където ще повдигне отново въпроса за двойния стандарт за храните у нас и в Европа. Манолова е на мнение, че няма оправдание за предлагането на стоки с по-лошо качество и по тази начин българите се третират като втора ръка потребители. \r\n„Изправени сме пред заплахата след Европа „на две скорости” да влезем в Европа „на два стандарта”, допълни омбудсманът. \r\nНай-големите разминавания са при детските храни и продуктите за деца и бебета. Има наличие на растителни мазнини, по-малко мляко и какао. Има и по-висока цена. \r\n„Аз и български граждани, които подадохме петиция в Европейския парламент, ще бъдем изслушани утре сутрин”, поясни Мая Манолова, изразявайки надежда, че каузата ще има успех. \r\n„Вече трета година водим тази битка. Оптимистична новина е, че утре в Европейския парламент ще бъде разгледан потребителският пакет, който беше огласен от София за премахване на двойните стандарти при храните. Пакетът е изключително важен и ще даде възможност за предявяването на колективни искове с получаване на обезщетения. Ще бъдат въведени драконови санкции, като може да достигнат до 4% от оборота. Няма друг начин, освен икономическите санкции, срещу тези, които злоупотребяват с доверието на потребителите”, обясни омбудсманът. \r\nТя допълни, че ще настоява за забрана на производството на храни под една и съща марка, с различни съставки и с различно качество. \r\n„Стискаме палци потребителският пакет, който беше огласен в рамките на българското председателство, да бъде приет, защото ще сложи край на двойните стандарти при храните. Това е важна кауза не само за България, но и за още осем източноевропейски страни”, заяви Мая Манолова.", "date": "2019.01.21", "title": "Омбудсманът Мая Манолова: Битката срещу унизителната за България практика на двойните стандарти при стоките се превърна в национална кауза"}
{"url": "http://www.focus-news.net/news/2019/01/21/2614327/fides-opozitsiyata-e-v-dzhoba-na-soros.html", "text": "Организациите по света, свързани с милиардера Джордж Сорос, „всички действат в съответствие със същите стандарти на агресия, насилствени протести и дестабилизация“, заяви директорът управляващата унгарска партия „Фидес“ Габор Кубатов в интервю за деловия седмичник „Фигело“, пише  електронното издание Hungary Today . \r\nЗа разлика от това, „Фидес“ и правителството са търпеливи и трезвомислещи, посочи той. „Няма нито един член на „Фидес“, който да се е хванал на провокациите на опозицията“, отбеляза Кубатов, като добави, че „ние сме единствената спокойна и разумна сила“. \r\nМиналият месец директорът на управляващата партия отбеляза, че опозицията „започна кампаниите си за европейските и местните избори с фалшив претекст“. \r\n„Става дума за обединяване на силите и формиране на обща изборна листа“, каза той. \r\n„Опозицията е в джоба на Сорос“, уверен е Кубатов. „Той е този, който дърпа конците“. \r\nПозовавайки се на възможна съвместна листа на опозицията за изборите за Европейски парламент, Кубатов посочи: „Мисля, че ще има листа на Сорос“. \r\nТой каза, че опозиционните партии сега се борят за позиция в потенциална съвместна кампания. \r\n„За тях няма значение нищо друго, освен да придобият власт и пари“, настоя директорът на „Фидес“, като добави, че опозиционните партии са пълни с хора, които използват политиката, за да водят по-добър живот. \r\nПревод и редакция:", "date": "2019.01.21", "title": "„Фидес“: Опозицията е в джоба на Сорос"}
{"url": "http://www.focus-news.net/news/2019/01/21/2614330/veliko-tarnovo-vidimostta-e-namalena-do-150-metra-v-rayona-na-lyaskovets-i-strazhitsa-zaradi-magla.html", "text": "Видимостта е намалена до 150 метра в района на Лясковец и Стражица заради мъгла. В останалата част от областта е облачно, но видимостта е нормална. Мокри са пътищата в града. На места са възможни заледени и хлъзгави участъци, предаде репортер на  Радио „Фокус“ – Велико Търново . Трафикът е интензивен. Движението е натоварено по булевардите „България“ и „Никола Габровски“ в района на двата пътни възела – „Южен“ и „Качица“, по „Беляковско шосе“, както и по улица „Магистрална“. Колони от автомобили има в района на кооперативния пазар, на светофара по бул. „България“ (при отбивката за стадион „Ивайло“) и пред пощата. Интензивен е трафикът и край по-големите училища и детски градини, където движението се регулира от пътни полицай. Полицейски екипи има и на входовете и изходите на Велико Търново, както и в по-натоварените участъци от първокласната и второкласна пътна мрежа.  \r\nУсловията за пътуване в останалата част от областта са нормални за сезона. Времето е предимно облачно, без валежи. Настилките са мокри и хлъзгави, но обработени и проходими при зимни условия. Органите на реда призовават водачите да карат внимателно и със съобразена скорост. Нови въведени ограничения няма. Отворен за движение е Проходът на Републиката, но там все още важи предупреждението за опасност от падащи камъни. Настилката там също е мокра. \r\nЛуиза ТРАНЧЕВА", "date": "2019.01.21", "title": "Велико Търново: Видимостта е намалена до 150 метра в района на Лясковец и Стражица заради мъгла"}
{"url": "http://www.focus-news.net/news/2019/01/21/2614323/tsvetan-tsvetanov-gerb-chlenstvoto-i-uchastieto-v-gerb-e-otgovornost-a-ne-privilegiya.html", "text": "И аз, и премиерът Бойко Борисов сме доволни от работата на колегите в партията. Това каза зам.-председателят на ГЕРБ Цветан Цветанов в предаването „Тази сутрин“ по  бТВ . „Пълна мобилизация, пълна мобилизация. Всеки ден да се прави равносметка, за това което се случва по места и това, че не трябва да бъдат правени компромиси в никакъв аспект, който руши доверието на партията и не води до обществен интерес“, коментира Цветанов. „Аз смятам, че както министър-председателят, така и аз като председател на Националния изборен щаб сме доволни от работата на колегите, но винаги трябва да има подобни срещи, на които да се предпазваме от подобни явления, които биха могли да възникнат. ГЕРБ има много случаи през годините, в които сме правили обновление, както на народните представители, така и на общинските и областните работници по места“, обясни той. Относно изказването на премиера Бойко Борисов по време на Националната конференция на партията, че се усеща изхабяване, той отговори: „Той каза изхабяване, затова се прави определено обновление във всички нива на държавното управление - изпълнителна, законодателна и местна власт“, посочи той. „Там където има сигнали и индикации за някакви нередни неща се реагира много бързо, адекватно. Смятам, че за това ГЕРБ има тази обществена подкрепа“. Цветанов обясни, че в момента, в който има скандал или някакво съмнение за нередности, няма никакво покровителствено от ръководството на партията.  \r\nОтносно бившия депутат от ГЕРБ Живко Мартинов и обвиненията му за изнудване, той каза: „Споделял съм, че не това е добрият авторитет в областта, и може би в тогавашния момент сме допуснали грешка с включването му в листата на партията“.  \r\n„Членството и участието в ГЕРБ е отговорност, а не привилегия. За това винаги се старая максимално в страната да призовавам хората и нашите структури по места да бъдат активни“, изтъкна зам.-председателят на партията.", "date": "2019.01.21", "title": "Цветан Цветанов, ГЕРБ: Членството и участието в ГЕРБ е отговорност, а не привилегия"}
{"url": "http://www.focus-news.net/news/2019/01/21/2614331/smolyan-zaledeni-sa-patishtata-po-visokite-chasti-v-oblastta-nastilkite-sa-obraboteni.html", "text": "Заледени са пътищата по високите части в областта, настилките са обработени. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност и добра видимост. Температурите на въздуха са интервала от минус 6 до 0 градуса. Пътните настилки са обработени с пясък и сол. През нощта по републиканските направления са работили 54 машини. Няма въведени ограничения по пътищата в областта, с изключение на ограничението за товарни автомобили над 3.5 тона през Пампорово, което е целогодишно. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. Заради ремонтни дейности е въведена временна организация на движението за безопасност на пътя по път II-86 в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272 движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.21", "title": "Смолян: Заледени са пътищата по високите части в областта, настилките са обработени"}
{"url": "http://www.focus-news.net/news/2019/01/21/2614334/pazardzhik-okrazhniyat-sad-shte-gleda-delo-sreshtu-bivsh-kmet-na-selo-lozen-za-prisvoyavane-na-pari.html", "text": "Окръжният съд ще гледа дело срещу бивш кмет на село Лозен за присвояване на пари, съобщиха от пресцентъра на  Съда в Пазарджик . Делото е образувано по обвинителен акт на Районната прокуратура. Срещу Георги Цанков е повдигнато обвинение за това, че за периода 04 януари 2013 г. до 09 декември 2013 г. в качеството си на длъжностно лице – кмет на с. Лозен, е присвоил пари на обща стойност  над 4 000 лв., собственост на Община Септември, връчени в това му качество и поверени му да ги пази и управлява. Началото на съдебното заседание е в 11.00 часа, съдия-докладчик е Красимир Лесенски.", "date": "2019.01.21", "title": "Пазарджик: Окръжният съд ще гледа дело срещу бивш кмет на село Лозен за присвояване на пари"}
{"url": "http://www.focus-news.net/news/2019/01/21/2614332/pregled-na-osnovnite-temi-v-burgaskiya-pechat.html", "text": "„Нелегално внасят пчели-майки от чужбина“ е водещото заглавие в днешния брой на бургаския ежедневник  „Черноморски фар“ . Нелегален внос на пчели-майки от Германия и Турция тревожи производителите на мед у нас. В статията пише още, че проблемът с генофонда на българските медоносни пчели се засилва през последните години. „Повече заболели от грип през изминалата седмица“ е друго заглавие от първа страница на днешния вестник. Най-висока е заболеваемостта при възраст от 0 до 4 години, следвана от ученическите възрасти. Заместник-кметът по здравеопазване д-р Лорис Мануелян обясни, че няма причина за паника и според него сме минали пика на заболеваемостта. Шефът на РУО – Бургас Виолета Илиева обясни, че няма драстична загуба на учебно време, пише още вестникът. Тема на деня в днешния брой е „Над 400 тракийци се събраха в Бургас да отбележат началото на 2019-а“. Председателят на тракийското дружество „Странджа“ Стефан Колев заяви, че това е важно събитие, предшестващо изключително сериозния календар от събития, които предстоят, пояснява статията. „Рекорден брой участници на полумаратона „Атанасовско езеро“ е друга статия от страниците на ежедневника. 145 души, от които 100 бегачи и 45 колоездачи, участваха в спортната инициатива. Статията пояснява, че участниците са можели да избират между три дисциплини – 21 км бягане, 21 км колоездене и 8 км бягане. „Близо 47 хиляди фискални устройства ще търпят промяна в Бургаска област“ и „Изграждат нова камбанария в църквата в Камено“ са други заглавия в днешния брой. Интервюто в изданието е с агроинженерът Калоян Кисов.", "date": "2019.01.21", "title": "Преглед на основните теми в бургаския печат"}
{"url": "http://www.focus-news.net/news/2019/01/21/2614336/new-europe-na-22-yanuari-v-aahen-germaniya-i-frantsiya-podpisvat-dogovor-za-satrudnichestvo-i-integratsiya.html", "text": "Във вторник, 22 януари, в Аахен, германският канцлер Ангела Меркел и френският президент Еманюел Макрон ще подпишат нов френско-германски договор за сътрудничество и интеграция. Новото споразумение бе тотално игнорирано от мейнстрийм медиите, с изключение на няколко британски евроскептични издания и германската Deutsche Welle, която, обаче, отразява новината като квази-нерелевантна и от второстепенно значение, пише  базираното в Брюксел електронно издание New Europe  в материал, представен без редакторска намеса. \r\nВсе пак, цитирайки Марцел от Хамлет, изглежда, че „има нещо гнило в държавата Дания“. \r\nИзглежда не е случайно, че френско-германският договор ще бъде подписан на 22 януари 2019 г., точно 56 години след подписването на Елисейския договор от канцлера Конрад Аденауер и президента Шарл де Гол в Париж. Германците със своята държава, която бе разделена в продължение на половин век, станаха експерти в изразяването на своите намерения и желания със символизъм. Елисейският договор е подписан на 22 януари 1963 г. и е крайъгълен камък в съвременната европейска история. \r\nДоговорът от Аахен ще приложи Парижкото следвоенно помирение между Франция и Германия и, както заяви германското канцлерство, той включва, наред с другото, „дизайна на Европейския отбранителен съюз“, докато е „ангажимент за силна, жизнеспособна и суверенна Европа“, очевидно под френско-германското ръководство. Канцлерът подчерта, че Франция ще подкрепи желанието на Германия за постоянно място в Съвета за сигурност на ООН. Това обаче е много вероятно да остане самозалъгване, тъй като петте постоянни членове на Съвета за сигурност на ООН никога не могат единодушно да се споразумеят за такова предложение, дори ако Франция предостави на Германия (или на Европейския съюз) своето собствено място. \r\nТъй като Европа влезе в доста критична фаза за бъдещето на отношенията Великобритания-ЕС, интересно е да се прецени как Договорът ще повлияе на отношението на Германия и Франция към евентуално отменяне на Брекзит. Договорът от Аахен, както повечето международни споразумения, вероятно ще включва редица тайни клаузи. В този случай една от първите клаузи може да се отнася за добре дефинирана обща френско-германска позиция, за бъдещето на Брекзит. \r\nФренско-германският договор, който ще бъде подписан следващия вторник в Аахен, е от голямо значение за бъдещето на Европейския съюз, но Европейската комисия все още не е направила изявление по въпроса. Остава да се види дали ЕК е запозната със съдържанието на Договора и особено с неговите тайни клаузи, ако има такива. \r\nПревод и редакция:", "date": "2019.01.21", "title": "New Europe: На 22 януари в Аахен Германия и Франция подписват договор за сътрудничество и интеграция"}
{"url": "http://www.focus-news.net/news/2019/01/21/2614337/gd-granichna-politsiya-normalno-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.01.21", "title": "ГД „Гранична полиция“: Нормално се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/21/2614338/kyustendil-patishtata-v-oblastta-sa-prohodimi-pri-zimni-usloviya-na-mesta-vidimostta-e-namalena-zaradi-magla.html", "text": "Пътищата в областта са проходими при зимни условия, на места видимостта е намалена заради мъгла. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки на места са мокри и хлъзгави. Няма допълнително въведена организация на движението по републиканската пътна мрежа заради зимния сезон. Движението между село Пастра и Рилски манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Срокът е до 1 февруари 2019 година. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.21", "title": "Кюстендил: Пътищата в областта са проходими при зимни условия, на места видимостта е намалена заради мъгла"}
{"url": "http://www.focus-news.net/news/2019/01/21/2614339/razgrad-48-godishen-mazh-ot-selo-vladimirovtsi-e-prebil-mayka-si-i-zapalil-pokashtninata-si.html", "text": "48-годишен мъж от село Владимировци е пребил майка си и запалил покъщнината си. Това съобщиха от  ОДМВР-Разград . 69-годишна жена от село Владимировци е подала сигнал на тел. 112, че около 21.30 часа на 19 януари, че 48-годишният ѝ син я е нанесъл побой. Освен че набил майка си след употреба на алкохол, той изнесъл покъщнината в двора и я запалил. Мъжът е криминално проявен и осъждан. След подадения сигнал е установен и задържан. По случая е образувана проверка по чл. 131, ал.1, т.3 от НК.", "date": "2019.01.21", "title": "Разград: 48-годишен мъж от село Владимировци е пребил майка си и запалил покъщнината си"}
{"url": "http://www.focus-news.net/news/2019/01/21/2614340/shumen-povishena-e-opasnostta-ot-svlichane-na-skalni-i-zemni-masi-po-patya-shumen-karnobat.html", "text": "Повишена е опасността от свличане на скални и земни маси по пътя Шумен - Карнобат, предаде репортер на  Радио „Фокус“ - Шумен . Шофьорите трябва да се движат с повишено внимание по това направление. Пътните настилки в областта са мокри. Движението се извършва нормално при зимни условия. Времето е облачно, без валежи и мъгли. Температурата на въздуха е около 2 градуса. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.21", "title": "Шумен: Повишена е опасността от свличане на скални и земни маси по пътя Шумен - Карнобат"}
{"url": "http://www.focus-news.net/news/2019/01/21/2614341/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и Община Кюстендил „Зона Кюстендил” ще поставим акцент върху провелото се обществено обсъждане на проекта за бюджет на Община Кюстендил за 2019 година. 45 милиона лева е неговата рамка, което е с 6.5 милиона лева увеличение спрямо предходната година. Целите на Общината са запазване на балансирано бюджетно салдо, поддържане на достигнатото ниво на качеството на предоставяните услуги и ефективното изпълнение на проектите по оперативните програми. Общинското ръководство планира въвеждане в експлоатация на медико-балнеологичния комплекс „Свети Иван Рилски“, рекултивиране на закритото общинско сметище, развитие на туризма и саниране на сградата на драматичния театър. По темата ще чуем кметът на Община Кюстендил Петър Паунов и зам.-кметът с ресор „Икономика и финанси“ Надя Каратова.  \r\nВ предаването ще ви срещнем със Стоян Стоянов, експерт „Спортни дейности“ към Община Кюстендил. С него ще разговаряме за изготвянето на годишния спортен календар, за финансирането на спортните организации и за завършилия общински етап на ученическите игри.  \r\nС Иван Андонов, председател на читалище „Братство“ в Кюстендил ще поставим началото на темата за 150-годишнина от създаването на културната институция. Кръглата годишнина ще бъде отбелязана с разнообразни събития през цялата 2019 година, а първото от тях ще бъде представено тази седмица.  \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.01.21", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/01/21/2614329/sofiya-izticha-srokat-za-podavane-na-oferti-za-kashtata-na-peyo-yavorov.html", "text": "Къщата на поета Пейо Яворов е обявена отново за публична продан. Имотът, в който поетът е живял със съпругата си Лора, се намира на ул. „Г. Раковски 136“ в столицата. Емблематичната сграда е обявена за малко под 1,5 млн. лв. и днес е последният срок за подаване на оферти, предаде  БНТ .  \r\nСтолична община прояви интерес към имота, но през ноември стана ясно, че Общината няма да закупи имота, тъй като според столичния кмет Йорданка Фандъкова придобиването му в момента е рисково и носи опасност от нови съдебни дела с неясен изход и нови задължения. На предишния търг през ноември не се явиха кандидати за имота. Къщата е в ръцете на съдия изпълнител заради неуредени сметки на нейния собственик. \r\nПоетът Пейо Яворов е живял в нея от ноември 1912 г. до ноември 1913 г. През 1963 г. тя става музей и в нея се съхраняват лични вещи на поета, ръкописи, фотографии, оръжейна колекция.", "date": "2019.01.21", "title": "София: Изтича срокът за подаване на оферти за къщата на Пейо Яворов"}
{"url": "http://www.focus-news.net/news/2019/01/21/2614343/pazardzhik-okrazhniyat-sad-shte-gleda-deloto-sreshtu-mazh-obvinen-za-opit-za-ubiystvo.html", "text": "Окръжният съд ще гледа дело за опит за убийство. Това съобщи за  Радио „Фокус” – Пазарджик  Маринела Георгиева от администрацията на съда. Делото е образувано по обвинителен акт на Окръжна прокуратура – Пазарджик. Срещу мъж са повдигнати обвинения за това, че на 28 март 2018 г. в с. Варвара се е заканил с убийство на майка си и сестра си, причинил е средна телесна повреда на майка си и е направил опит да убие баща си, като го е удрял по главата и тялото. Бащата на подсъдимия е починал по-късно от масивна белодробна тромбоемболия. Насрочено е разпоредително заседание. Докладчик съдия на делото е Ивета Парпулова, а началото е от 09.30 часа. \r\nРадослава МУРДЖЕВА", "date": "2019.01.21", "title": "Пазарджик: Окръжният съд ще гледа делото срещу мъж, обвинен за опит за убийство"}
{"url": "http://www.focus-news.net/news/2019/01/21/2614326/evrokomisar-mariya-gabriel-dumite-na-boyko-borisov-kam-gerb-byaha-gradivna-kritika.html", "text": "Посланията от вчерашната среща на ГЕРБ бяха много ясни – мобилизация, да останем скромни за постигнатото, но ако искаме да изпълваме със съдържание това, което целим – проевропейска развиваща се стабилна България, то това трябва да е придружено с конкретни действия. Това каза еврокомисарят по цифрова икономика и общество  Мария Габриел в ефира на  „Здравей, България”  по  Нова телевизия . \r\nТя разтълкува и думите на премиера Бойко Борисов „Ако не ви светне червената лампа, аз ще ви светна синя”. „Несъмнено ГЕРБ е синята партия в България и аз по-скоро го свързвам със символа на това. Освен това „синьото” е партията за проевропейско развитие на България. Всички европейски символи са сини. В него има и посланието за твърдост, така че мисля, че беше много трезва преценката. Това беше градивна критика, която да позволи по-силна мобилизация”, каза Мария Габриел. \r\nТя припомни, че от днес в структурите на ГЕРБ стартира процеса за номинация за евродепутати. „Те ще направят своите номинации. Те също имат много ясна визия за това какви евродепутати искат. Ще има и нови лица, за да може има експертиза, талантът да излезе напред. След това ще се произнесе Изпълнителната комисия. Няма как да не подчертаем колко е важно този отбор да бъде със знаещи и можещи хора, така както досегашният отбор на ГЕРБ в ЕП”, обясни еврокомисарят. \r\n„Посланието, което изведе напред е, че когато говорим за европейски избори, става въпрос за всички нива на активност, защото една от силните страни на ГЕРБ е, че говори за България с един глас в трите европейски институции. Когато в ЕК, Съвета на министрите, ЕП по една и съща тема говориш едно и също и отстояваш, колкото и тя да се различава от позицията на други големи, имаш шанс да защитиш спецификата и да се вземе решение, което е по-адекватно спрямо  хората, които са в твоята страна. Това не бива да се пропуска и това означава активност във всеки един момент, по всяка една тема на всички нива”, обясни Мария Габриел.", "date": "2019.01.21", "title": "Еврокомисар Мария Габриел: Думите на Бойко Борисов към ГЕРБ бяха градивна критика"}
{"url": "http://www.focus-news.net/news/2019/01/21/2614345/plovdiv-prohodimi-sa-patishtata-na-teritoriyata-na-oblastta-po-visokite-i-usoyni-mesta-sa-vazmozhni-zaledyavaniya.html", "text": "Проходими са пътищата на територията на Пловдивска област. Това съобщи за  Радио „Фокус“ – Пловдив  дежурен в Областно пътно управление. Водачите трябва да шофират с повишено внимание и съобразена скорост по високите и усойни места, където са възможни заледявания. Опасност от падащи камъни има по направленията Асеновград - Смолян, Кричим - Стамболийски и Юговско ханче - Югово - Лъки - Здравец. Проходът Троян - Кърнаре остава затворен за движение на всички моторни превозни средства. \r\nТемпературите в областта са между минус 1 и 3 градуса. Трафикът на територията на град Пловдив се извършва нормално. От днес отворени за движение са двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“ до тунела.  \r\nЦветана ТОНЧЕВА", "date": "2019.01.21", "title": "Пловдив: Проходими са пътищата на територията на областта, по високите и усойни места са възможни заледявания"}
{"url": "http://www.focus-news.net/news/2019/01/21/2614333/tsvetan-tsvetanov-gerb-za-evroizborite-zapochvame-sas-startova-pozitsiya-ot-6-evrodeputati-i-sam-ubeden-che-imame-potentsial-za-7.html", "text": "Започваме със стартова позиция от 6 евродепутати и съм убеден, че имаме потенциал за 7. Това каза зам.-председателя на ПП ГЕРБ и председател на ПГ на партията Цветан Цветанов в предаването „Тази сутрин“ по  бТВ . „Започваме със стартова позиция 6 и съм убеден, че при добро стечение на обстоятелствата и достатъчно добра организация, която можем да направим, имаме потенциал за 7 евродепутати“, коментира Цветанов и допълни, че евроизборите ще са в третия почивен ден от серията – 24, 25, 26 май.  \r\nНа въпрос заложили ли са нещо този път с премира Бойко Борисов, Цветанов заяви: „Ние винаги си имаме залог, всяка една победа за мен увеличава колекцията от часовниците. Това стана традиция, имам около 10-11 часовника“. Относно коментар на водещия, че му липсва само един часовник от победа на миналите президентски избори, Цветанов коментира: „Тази загуба беше полезна за ПП ГЕРБ, тя ни даде мотивацията да покажем какво сме направили за всички тези години и алтернатива към тогавашния момент няма“. На въпрос загубата на часовник, ако сега се случи, ще бъде загуба за него или партията, Цветан Цветанов поясни, че би била загуба за държавата. \r\nНа въпрос ако ГЕРБ имат по-малко от 6 евродепутати, ще има ли предсрочни избори, зам.-председателят на партията заяви: „Не смятам да имаме по-малко. Ние сме единствената проевропейска партия, която защитава и отстоява ценностите, които дават сила на обединена Европа. Не е нормално в платформата ти за предстоящите европейски избори да сложиш акцент на това, което те различава от европейските социалисти, както направиха БСП“. Цветанов допълни, че ГЕРБ ще представи платформата и листата на евродепутатите около 16-17 март.  „От днес започват номинационните събрания, които трябва да приключат до 20 февруари“, поясни той. Цветанов заяви, че водач на листата не е обсъждан. Той подчерта приноса на Мария Габриел като евродепутат и еврокомисар.", "date": "2019.01.21", "title": "Цветан Цветанов, ГЕРБ за евроизборите: Започваме със стартова позиция от 6 евродепутати и съм убеден, че имаме потенциал за 7"}
{"url": "http://www.focus-news.net/news/2019/01/21/2614347/gabrovo-patishtata-v-oblastta-sa-mokri-na-mesta-nastilkite-sa-obraboteni-i-prohodimi.html", "text": "Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е сигнализирано, а укрепването ще продължи до 28 февруари. От Областно пътно управление – Габрово съобщиха за  Радио „Фокус“ – Велико Търново , че пътните настилки в района са частично мокри, обработени и проходими при зимни условия. В прохода Шипка остава в сила забраната за товарни автомобили над 12 тона. Други нови ограничения в областта няма. Времето е предимно облачно, без валежи. В района на котловините и около водните басейни видимостта е намалена. Ремонтни дейности текат по пътя между Севлиево и село Драгановци. Водачите трябва да се движат с повишено внимание и съобразена скорост в отсечката от км 0 до км 14+600. Срокът за приключване на преасфалтирането в региона е 22 юни 2019 година. Пропаднал участък затруднява движението в участък от пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.01.21", "title": "Габрово: Пътищата в областта са мокри на места, настилките са обработени и проходими"}
{"url": "http://www.focus-news.net/news/2019/01/21/2614346/pregled-na-osnovnite-temi-vav-velikotarnovskiya-pechat.html", "text": "„Фенове на ЦСКА заляха В. Търново“ е заглавие на първа страница на областния всекидневник  „Янтра ДНЕС” . Привърженици на ЦСКА заляха Велико Търново през уикенда за Първата национална среща, домакин на която бе старата столица. Идеята бе на великотърновката Лили Йовчева, която от години не пропуска мач на „червените“. Над 200 от най-верните привърженици на армейците се събраха в града. „Почистват терена за пътната връзка между кв. „Бузлуджа“ и кв. „Зона В“, пише още вестникът. Започна подготовката на терена за изграждане на нова пътна връзка, която ще свързва кварталите „Бузлуджа“ и „Зона В“ във В. Търново. Миналата седмица стартира разчистването на дърветата и храстите на мястото, където ще преминава пътят. „Почина и последният оцелял след кървавата катастрофа до Лясковец“ е новина от криминалната хроника. В днешния брой има материал за 50-годишния юбилей на ОУ „Св. Патриарх Евтимий“, който бе тържествено отбелязан в старата столица. Страница 8-ма е посветена на гримьорката Вероника Гърдева, която „успя да превърне хобито си в своя професия“. „Етър“: 24 играчи в конкуренция за място в основния състав“ е новина от спортните страници.  \r\n„150 души от Петко Каравелово работят в Холандия и Германия, някои вече не се връщат“ е заглавие от другия областен ежедневник  „Борба“ . Петко Каравелово е едно от най-големите села в областта и по документи в него живеят сега 1780 души с постоянен адрес. От много години обаче 80 семейства с над 150 души постоянно ходят на гурбет в Холандия и Германия. Много от тях не са се прибирали по 4-5 години и дори повече не смятат да се завръщат в България. „Велико Търново е третата най-изгодна дестинация в света“ е друга новина от първа страница. Велико Търново се оказва третата най-изгодна туристическа дестинация в света. Това сочат резултатите от класацията на интернет портал за сравняване на цени на хотели. „Старата столица за пръв път показа туристически потенциал на най-голямото изложение в Мадрид“, пише още „Борба“. Община Велико Търново атакува испанския туристически пазар. За пръв път туристическият потенциал на старата българска столица ще бъде представен на международно изложение в Мадрид. „Единственият оцелял в зверската катастрофа край Лясковец почина, делото буксува отново“ е друга новина от днес. В областния ежедневник ще намерите и материал за деца, които бяха наградени лично от директора на ОДМВР Димитър Машов за участието си в конкурс за рисунка на МВР.", "date": "2019.01.21", "title": "Преглед на основните теми във великотърновския печат"}
{"url": "http://www.focus-news.net/news/2019/01/21/2614348/vitsepremierat-ekaterina-zaharieva-shte-uchastva-v-neformalna-sreshta-na-ministrite-na-vanshnite-raboti-ot-es-v-bukuresht.html", "text": "На 31 януари и 1 февруари в Букурещ ще се проведе неформална среща на министрите на външните работи от ЕС (формат Гимних) с участието на вицепремиера Екатерина Захариева. Това съобщиха от пресцентъра на  Министерството на външните работи . Срещата е под председателството на Върховния представител на ЕС по въпросите на външните работи и политиката за сигурност Федерика Могерини. Събитието ще се проведе в сградата на Националната банка на Румъния. \r\nФорматът Гимних е учреден през 1974 г. с цел да събира външните министри на неформални разговори. Всеки ротационен председател на Съвета на ЕС организира подобна среща по време на мандата си.", "date": "2019.01.21", "title": "Вицепремиерът Екатерина Захариева ще участва в неформална среща на министрите на външните работи от ЕС в Букурещ"}
{"url": "http://www.focus-news.net/news/2019/01/21/2614335/shumen-gripnata-vakantsiya-za-uchenitsite-v-oblastta-e-udalzhena-do-22-yanuari.html", "text": "Грипната ваканция за учениците в областта е удължена до 22 януари. Дните 21 и 22 януари ще бъдат неучебни за учениците. Това съобщиха от  Регионалното управление на образованието . Удължаването на грипната ваканция е във връзка с предписание на Регионалната здравна инспекция.", "date": "2019.01.21", "title": "Шумен: Грипната ваканция за учениците в областта е удължена до 22 януари"}
{"url": "http://www.focus-news.net/news/2019/01/21/2614350/teodora-kostova-akusher-v-parva-ag-bolnitsa-sveta-sofiya-na-babinden-ritualno-blagodarna-rodilka-izmiva-ratsete-na-zhenata-koyato-e-pomagala-za-razhdaneto.html", "text": "Още със сутрешния рапорт, в самата родилна зала има ритуално измиване на ръцете на акушерката от благодарна родилка. Това е ритуал още от едно време. Това каза в интервю за  Агенция „Фокус“  Теодора Костова, акушер от Първа АГ болница „Света София” по повод 21 януари- деня на родилната помощ и на акушерките и гинеколозите. „Аз имам толкова много раждания в кариерата си, че за мен всяко едно е уникално по себе си. Напоследък ми се случва доста често да водя раждания на момичета, които на времето са се родили при мен“, посочи акушерката, като допълни, че за нея това е много емоционално и вълнуващо. „Много млади момичета съм обучила и бих посъветвала всички, които избират тази професия- да я работят със сърце и любов. Ако нещо не ти трепка отвътре, ако не се вълнуваш при всяко едно раждане, дори и да ти е хилядното, значи не си за тук“, заяви Теодора Костова. „Единственият начин да обичаш тази професия е работиш със сърце и душа. Има много трудности и безсънни нощи, както и много напрегнати часове в родилната зала, има и умора на цялото тяло, но те трябва да бъдат упорити и да се стремят към мечтата си, която са си поставили и да се учат от опита на по-опитните акушерки“, каза още тя. \r\nИрина ИВАНОВА Пълния текст на интервюто четете по-късно в „Мнение”", "date": "2019.01.21", "title": "Теодора Костова, акушер в Първа АГ болница „Света София”: На Бабинден ритуално благодарна родилка измива ръцете на жената, която е помагала за раждането"}
{"url": "http://www.focus-news.net/news/2019/01/21/2614351/pss-ostava-opasnostta-ot-lavini-v-planinite.html", "text": "Остава опасността от лавини в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Планинските спасители препоръчват карането на ски да става само по обозначените места.  \r\nСутрешните температури в планините са от 0 до минус 10 градуса. Курортите и ски центровете работят съобразно метеорологичните условия.  \r\nНяма регистрирани инциденти в планините през изминалото денонощие. Съоръженията в курортите работят, пистите са обработени. Информация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.01.21", "title": "ПСС: Остава опасността от лавини в планините"}
{"url": "http://www.focus-news.net/news/2019/01/21/2614353/sofiya-140-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "140 души са нощували в Центъра за кризисно настаняване на бездомни хора в кв. „Захарна фабрика”. Това съобщи за  Агенция „Фокус”  директорът на центъра Йорданка Темелкова. Тя обясни, че не са регистрирани проблеми през изминалото денонощие. Темелкова припомни, че на бездомниците им се осигурява вечеря и закуска.  \r\nДеница КИТАНОВА", "date": "2019.01.21", "title": "София: 140 души са нощували в Центъра за кризисно настаняване на бездомни хора"}
{"url": "http://www.focus-news.net/news/2019/01/21/2614355/sliven-do-50-metra-e-namalena-vidimostta-na-avtomagistrala-trakiya-zaradi-magla.html", "text": "До 50 метра е намалена видимостта на автомагистрала „Тракия“ заради мъгла, съобщиха за  Радио „Фокус“ – Сливен  от Областно пътно управление. Настилките са мокри. Намалена видимост заради мъгла от 60 до 100 метра има и в Новозагорско. Пътните настилки в цялата Сливенска област са мокри, а в Котел – на места заледени, но обработени и опесъчени. Няма въведени допълнителни ограничения. Температурите в областта са от 0 до 2 градуса.", "date": "2019.01.21", "title": "Сливен: До 50 метра е намалена видимостта на автомагистрала „Тракия“ заради мъгла"}
{"url": "http://www.focus-news.net/news/2019/01/21/2614354/montana-ostava-zabranata-za-preminavane-na-avtomobili-nad-12-tona-prez-prohoda-petrohan.html", "text": "Остава забраната за преминаване на автомобили над 12 тона през прохода Петрохан. Това съобщиха за  Радио „Фокус“ – Видин  от Областно пътно управление - Монтана. Трафикът в сутрешните часове е спокоен, пътят е мокър, на места има заледени участъци. Пътните настилки са опесъчени. В Монтанска област пътищата са проходими при зимни условия. Временно са въведени следните ограничения за движение на автомобили над 10 тона по път II-11Добри дол – Орсоя поради изпълнение на строително-монтажни дейности. Движението по път ІІІ-112 Тополовец – Монтана е ограничено за автомобили над 12 т поради  строително-монтажни работи. Движението по път II-81 Расово – Лом в посока Монтана е ограничено за автомобили над 10 т поради извършване на строително-монтажни работи. Движението по път ІІІ-8104 Замфирово – Пърличево е ограничено за всички автомобили  поради пропадане на участък от пътя. Трафикът в област Монтана в сутрешните часове не е натоварен. Повече автомобили се движат по околовръстния път на града в посока за София. \r\nАнна ЛОЗАНОВА", "date": "2019.01.21", "title": "Монтана: Остава забраната за преминаване на автомобили над 12 тона през прохода Петрохан"}
{"url": "http://www.focus-news.net/news/2019/01/21/2614357/yoana-hristova-zam-kmet-na-sofiya-zamarsyavaneto-na-vazduha-e-spadnalo-sas-17.html", "text": "Благодарение на системата за ранно известяване, строежът на трети лъч на метрото и вносът на нови електробуси, както и въвеждането на „зелен билет“, нивото на замърсяване е спаднало със 17 % през 2018 година. Това заяви заместник-кметът по околна среда на Столичната община Йоана Христова в сутрешния блок на  БНТ . \r\nХристова потвърди, че през уикенда наистина е имало проблем с въздуха в столицата, но веднага са били предприети необходимите действия - активно миене на улиците, както и извънредни проверки на Столичния инспекторат в автосервизи. \r\nВ събота в столицата нивото на замърсяване на въздуха е било около 2,4 пъти по-високо от допустимата стойност, като най-високи стойности са регистрирани в кв. „Надежда“, но в неделя вече не е имало реализирани превишения на нормата. \r\nХристова допълни, че през последните дни се е получило разминаване между данните на Европейската агенция по околна среда, които не са данни в реално време, и тези на сайта на Столична община, които постъпват в реално време от Националната система за мониторинг на въздуха.", "date": "2019.01.21", "title": "Йоана Христова, зам.-кмет на София: Замърсяването на въздуха е спаднало със 17%"}
{"url": "http://www.focus-news.net/news/2019/01/21/2614356/sds-shte-dade-preskonferentsiya-za-noviya-politicheski-sezon-na-22-yanuari.html", "text": "\"Кои са първите стъпки за поисканата от гражданите смяна на модела?\"  \r\nПозициите на СДС по тази,както и по други актуални политически теми, ще бъдат представени на първата за новия политически сезон пресконференция на партията, която ще се проведе на 22 януари, вторник, на ул. \"Г.С.Раковски\" 134, етаж 2-ри, от 12.30 часа. Това съобщиха от пресцентъра на  партията.", "date": "2019.01.21", "title": "СДС ще даде пресконференция за новия политически сезон на 22 януари"}
{"url": "http://www.focus-news.net/news/2019/01/21/2614359/silistra-80-godishna-zhena-e-zaginala-sled-kato-e-bila-blasnata-na-peshehodna-pateka.html", "text": "80-годишна жена е загинала, след като е била блъсната на пешеходна пътека в Силистра. Това съобщиха от  ОДМВР-Силистра . Възрастната жена е била ударена от лек автомобил „Тойота“, управляван от 61–годишен мъж. Произшествието е станало на 17 януари около 12.10 часа по ул. „Добрич“ в областния град. Жената пресичала платното по пешеходна пътека, когато била ударена от автомобила и по-късно починала в болницата. Алкохолната проба на водача е отрицателна. Причините за произшествието се изясняват, образувано е досъдебно производство.", "date": "2019.01.21", "title": "Силистра: 80-годишна жена е загинала, след като е била блъсната на пешеходна пътека"}
{"url": "http://www.focus-news.net/news/2019/01/21/2614358/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-22-yanuari.html", "text": "„Софийска вода” временно ще прекъсне водоснабдяването в някои части на столицата на 22 януари. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Клокотница“ в жк. „Банишора“ се налага спиране на водоподаването от 09.30 до 17.30 часа на клиентите на „Софийска вода”, живеещи в района на: ул. „Клокотница “ от ул. „Опълченска“ до ул. „Софроний Врачански“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Клокотница“ ъгъла с ул. „Странджа“. \r\nВъв връзка с реконструкция на уличен вводопровод в махала „Турмачка“ в с. Плана се налага спиране на водоподаването от 09.00 до 21.:00 часа на клиентите на „Софийска вода”, живеещи в района на: махала „Турмачка“, махала „Тодорова“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: махала „Турмачка“ на площада. \r\nВъв връзка с монтаж на спирателни кранове на ул. „Цар Борис III“ в с. Казичене се налага спиране на водоподаването от 10.00 до 22.00 часа на клиентите на „Софийска вода”, живеещи в района на: \r\nкв. „Видните“, Индустриална зона Казичене; с. Казичене – ул. „Васил Левски“ №1. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Люба Белева“ ъгъла с ул. „Горна кория“. \r\nВъв връзка с прекъсване на сградно водопроводно отклонение на ул. „Столетник“ в кв. „Орландовци“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: ул. „Калач “ от ул. „Кестен“ до ул. „Столетник“; ул. „Столетник“ от ул. „Железопътна“ до ул. „Калач“; ул. „Железопътна“ от ул. „Христо Станишев“ до ул. „Столетник“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Калач“ ъгъла с ул. „Столетник“. \r\nИнформация за предстоящи планирани спирания на водата можете да получите безплатно на СМС след предварителен абонамент на сайта на дружеството. Можете да следите развитието на всички планирани теренни дейности в реално време чрез Виртуалния информационен център на дружеството  . \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121.", "date": "2019.01.21", "title": "„Софийска вода” временно ще прекъсне водоснабдяването в някои части на столицата на 22 януари"}
{"url": "http://www.focus-news.net/news/2019/01/21/2614349/pazardzhik-v-akushero-ginekologichnoto-otdelenie-na-oblastnata-bolnitsa-s-praznichna-programa-shte-bade-otbelyazan-denyat-na-rodilnata-pomosht.html", "text": "В Акушеро-гинекологичното отделение на областната болница с празнична програма ще бъде отбелязан Денят на родилната помощ. Това съобщи за  Радио „Фокус“ – Пазарджик  Стефка Танева, старша акушерка на отделението. Празничният ден ще започне с изпълнение на танцов състав „Чудесия“ с художествен ръководител Таня Димитрова. Водосвет за здраве ще отслужат отец Димитър и отец Сидер от църквата „Св. Петка“ в града. Приветствено слово по случай Деня на родилната помощ ще произнесе д-р Илиян Траянов, завеждащ АГ отделението на пазарджишката болница. Ще бъде пресъздаден и ритуалът с миене ръцете на акушерката, отличена за 2018 година. Очаква се празникът да бъде уважен от представители на обществените институции, лекари и медицински работници и медии. Празничната програма ще започне в 12.00 часа. \r\nАлбена ЖИЛЕКОВА", "date": "2019.01.21", "title": "Пазарджик: В Акушеро-гинекологичното отделение на областната болница с празнична програма ще бъде отбелязан Денят на родилната помощ"}
{"url": "http://www.focus-news.net/news/2019/01/21/2614361/agentsiyata-po-zaetostta-zapochva-nov-priem-na-zayavleniya-po-proekt-roditeli-v-zaetost.html", "text": "Агенцията по заетостта започва нов разширен прием на заявления по проект „Родители в заетост” в периода 21 януари – 28 февруари 2019 г. Това съобщиха от пресцентъра на  Агенцията по заетостта . Проектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020 и подпомага родителите за по-доброто съвместяване на професионалния с личния живот, като същевременно предоставя възможност за заетост на безработни лица за полагане на грижи за отглеждане на деца. \r\nВ рамките на първите два приема 1 514 родители са одобрени и включени в проекта от общо 2 977, подали заявления. 3 449 безработни лица пък са изявили желание, да бъдат наети като детегледачи, а одобрените са 2 501. Сключени са 1 425 трудови договори с детегледачи. \r\nПо време на новия прием право да подават заявления по проекта имат родители на деца от 0 до 12 години. Родителите, които могат да се възползват от услугата и желаят да подадат своите документи за участие при новия старт, трябва да бъдат от следните групи: \r\n- родители на деца от 0- до 5-годишна възраст, незаписани в детска ясла/градина, които имат осигурено работно място по трудово/служебно правоотношение или са самонаети/самоосигуряващи се лица, но към момента полагат грижа за децата си и не са се върнали на работа; \r\n- многодетни родители на деца от 0- до 12-годишна възраст, които са се върнали на работните си места, и децата посещават детски ясли/градини, както и училище. \r\nЗа целите на процедурата, многодетни родители са тези, които имат три или повече деца на възраст до 12 г.; \r\n- безработни лица, регистрирани в бюрото по труда, които са родители на деца от 0- до 5-годишна възраст, незаписани в детска ясла/градина, или многодетни родители на деца от 0- до 12-годишна възраст, посещаващи детски ясли/градини, както и училище. \r\nАгенцията по заетостта обръща внимание, че тези родители, които дългосрочно ползват отпуск или отсъстват от работа поради отглеждане на дете/деца от 0 до 5 години и имат осигурено работно място (по трудово правоотношение или като самонаети/самоосигуряващи се лица), не следва да са се върнали на работа до получаване на одобрение за включване в проекта.  \r\nБезработните родители трябва да започнат работа при работодател или като самонаето/самоосигуряващо се лице в рамките на 4 (четири) месеца от получаване на услугата за отглеждане на дете. След като започнат работа, договорът на детегледача може да бъде удължен и така той да полага грижа за детето в срок до 18 месеца. \r\nМаксималният срок за получаване на услугата „детегледач” е до 18 месеца или до навършване на 5 или 12 години на детето/децата. \r\nБюрата по труда ще продължат да извършат подбор сред регистрираните безработни лица за детегледачи, като ги насочват за одобрение от родителите.  \r\nЗаявления от родители ще се приемат в посочения период, на хартиен носител, лично във всички бюра по труда в страната или на имейл: roditeli-v-zaetost@az.government.bg (сканирани с подпис или електронно подписани), в работни дни между 8.30 и 17.00 часа. \r\nПодробна информация по проект „Родители в заетост” и образец на Заявление може да намерите  .", "date": "2019.01.21", "title": "Агенцията по заетостта започва нов прием на заявления по проект „Родители в заетост”"}
{"url": "http://www.focus-news.net/news/2019/01/21/2614352/veliko-tarnovo-v-ag-otdelenieto-na-mobal-d-r-stefan-cherkezov-shte-bade-otbelyazan-denyat-na-rodilnata-pomosht.html", "text": "Денят на родилната помощ ще бъде отбелязан във Велико Търново, Горна Оряховица и много селища от областта. Празникът във Велико Търново ще се проведе в АГ отделението на МОБАЛ „Д-р Стефан Черкезов“ и ще започне в 12.30 часа. В рамките му ще бъдат раздадени награди и отличия за медицинските специалисти от сектора, предаде репортер на  Радио „Фокус“ – Велико Търново . С разнообразни прояви в селищата на община Горна Оряховица също ще бъде отбелязан Бабинден. По традиция ръководството на Общината ще поздрави колектива на АГ отделението в МБАЛ „Св. Иван Рилски”. Тържества ще има и в селата Писарево, Първомайци,  Горски долен Тръмбеш, Върбица, Янтра, Правда и Поликраище. \r\nНа 21 януари (8 януари по нов стил) се отдава почит на бабите акушерки, които някога са били единствената родилна помощ, помагали са не само в мига на самото раждане, но и преди и след него. Рано сутринта на Бабинден жените, които имат деца от 1 до 3 години, наливат вода от чешмата, слагат в нея босилек или здравец, приготвят сапун и нова кърпа. Отиват в дома на бабата акушерка за обредно поливане и миене на ръцете. Поливането се извършва в градината, на дръвника (за да се пресече всичко лошо) или на стълбите. При миенето бабата хвърля вода нагоре (колкото са капките, толкова да са берекетът и здравето), подскача нагоре (да са пъргави децата). Жената дарява бабата с риза, чорапи, платно и кърпа с вързана в нея пара. Бабата връзва на детето мартеничка от бял и червен конец и паричка и също дарява детето с чорапки и ризка. \r\nЛуиза ТРАНЧЕВА", "date": "2019.01.21", "title": "Велико Търново: В АГ отделението на МОБАЛ „Д-р Стефан Черкезов“ ще бъде отбелязан Денят на родилната помощ"}
{"url": "http://www.focus-news.net/news/2019/01/21/2614363/sofiya-25-godishen-mazh-e-zaginal-sled-kato-e-bil-blasnat-ot-lek-avtomobil-na-bul-slivnitsa.html", "text": "25-годишен мъж е загинал, след като е бил блъснат от лек автомобил на бул. „Сливница“. Това съобщиха за  Агенция \"Фокус\"  от СДВР. Инцидентът е станал около 18.30 часа на 20 януари. Мъжът е починал, докато са чакали екип на Спешна медицинска помощ.", "date": "2019.01.21", "title": "София: 25-годишен мъж е загинал, след като е бил блъснат от лек автомобил на бул. „Сливница“"}
{"url": "http://www.focus-news.net/news/2019/01/21/2614365/haskovo-shofyor-bez-knizhka-e-blasnal-12-godishno-momiche-na-peshehodna-pateka.html", "text": "Шофьор без книжка е блъснал 12-годишно момиче на пешеходна пътека на бул. „България“. Това съобщиха от  ОДМВР-Хасково . 34-годишен неправоспособен водач от Хасково е управлявал лек автомобил „Фолксваген“. Шофьорът не е пропуснал и е ударил пресичащата от ляво на дясно по обозначена с пътен знак и маркировка пешеходна пътека 12-годишна пешеходка. Момичето е с контузия на главата, прегледана и освободена за домашно лечение.", "date": "2019.01.21", "title": "Хасково: Шофьор без книжка е блъснал 12-годишно момиче на пешеходна пътека"}
{"url": "http://www.focus-news.net/news/2019/01/21/2614342/tsvetan-tsvetanov-gerb-tsenata-za-boyniya-iztrebitel-f-16-shte-namalyava-po-vreme-na-pregovornite-protsesi-sas-sasht.html", "text": "Цената за бойния изтребител F-16 ще намалява по време на преговорните процеси със САЩ. Това каза зам.-председателят на ГЕРБ Цветан Цветанов в предаването „Тази сутрин“ по  бТВ . „Всяка една държава членка на НАТО винаги е взимала политическо решение за модернизация и купуване на нови изтребители. Това, което е важно да се каже, има процедура, която е стартирана, за да се направи правилният избор“, посочи той. „Към настоящия момент към тази процедура имаше много неясноти, които съм убеден, че ще бъдат изчистени и това, което в момента е дадено като прогнозна цена, може да бъде намалена“, коментира Цветанов. „Ние заложихме на F-16, защото това е най-доброто, от всички страни членки на ЕС има 10 държави, които са закупили F-16, и 4 държави членки, който са закупили „Грипен“, за които президентът толкова много прокламираше и агитираше през цялото време, дори в служебния кабинет беше взето едно решение на тъмно, непрозрачно“, заяви той. „8 дни преди полагането на клетва на новия министър-председател, новия кабинет и новото събрание, той взе едно решение, с което искаше да задължи всички останали“, подчерта зам.-председателят на ПП ГЕРБ. По думите му наши съседи като Гърция и Турция също са избрали за своята армия F-16. „Ние ставаме част от интегриран подход в НАТО за изграждането и подобряване на оперативните способности, за да може да реагираме адекватно, да защитим националната си сигурност“, изтъкна той. „Единственото, което е ясно, че цената ще намалява в преговорните процеси със САЩ, и единственото, което е ясно, че няма скрити разходи, които да бъдат направени в последствие“, изтъкна той, като обясни, че в другите предложения особено при „Грипен“ има такава вероятност.", "date": "2019.01.21", "title": "Цветан Цветанов, ГЕРБ: Цената за бойния изтребител F-16 ще намалява по време на преговорните процеси със САЩ"}
{"url": "http://www.focus-news.net/news/2019/01/21/2614367/haskovo-18-godishen-shofyor-e-padnal-s-avtomobila-si-v-koritoto-na-reka.html", "text": "18-годишен шофьор е паднал с автомобила си в коритото на река. Това съобщиха от  ОДМВР-Хасково . Инцидентът е станал в 22.30 часа на 20 януари на булевард „Илинден“. Младият шофьор е управлявал БМВ с несъобразена скорост на мокър асфалт. Загубил е контрол над колата, напуснал е платното и е паднал в коритото на реката, разделяща булеварда. От удара, момчето е с натъртвания на гръдния кош, прегледан и освободен за домашно лечение. Съставен акт.", "date": "2019.01.21", "title": "Хасково: 18-годишен шофьор е паднал с автомобила си в коритото на река"}
{"url": "http://www.focus-news.net/news/2019/01/21/2614344/politico-angela-merkel-prizova-bryuksel-i-london-da-nameryat-kompromis-za-brekzit.html", "text": "Германският канцлер Ангела Меркел призова своите партньори в Европейския съюз да работят с Великобритания по намирането на компромисна бракоразводна сделка между двете страни и да избегнат Брекзит без споразумение, пише  европейската редакция на Politico. \r\n„Имаме отговорност да гледаме на процеса по отделянето отговорно, за да не поклатят хората главите си след 50 години и да кажат ‚Защо не са били способни да намерят компромис‘“, заяви Меркел пред членовете на Християндемократичния съюз (ХДС) в Рощок. \r\n„До последния ден ще работя за намирането на договорно решение за излизането на Великобритания и ще работя, за да имаме най-добрите отношения след това“, добави тя. \r\nВъв вторник членовете на британския парламент отхвърлиха Брекзита на премиера Тереза Мей с рекордно мнозинство, с което поставиха излизането на Лондон от ЕС под съмнение, пише изданието. \r\nВ своята реч Меркел подчерта колко е важно да се запазят добрите отношения между ЕС и Обединеното кралство. \r\n„Великобритания е част от Европа“, констатира канцлерът. „Свързани сме с отлично сътрудничество във всички вътрешни политики и сигурността. И Обединеното кралство трябва да остане близък партньор в бъдеще“. \r\nПревод и редакция:", "date": "2019.01.21", "title": "Politico: Ангела Меркел призова Брюксел и Лондон да намерят компромис за Брeкзит"}
{"url": "http://www.focus-news.net/news/2019/01/21/2614360/pazardzhik-s-traditsionen-ritual-v-selo-bata-shte-bade-otbelyazan-babinden.html", "text": "С традиционен ритуал в село Бъта ще бъде отбелязан Бабинден. Това каза за  Радио „Фокус“ – Пазарджик  кметът на панагюрското село Бъта Георги Александров. „Този ден се чества като празник на бабата акушерка в селото. Сутринта рано се омесва погача от младата невяста в дома и се вика бабата, помогнала да се роди детето. Тя изкъпва малките деца, а на по-големите измива очите. После при бабата ходят с дарове всички жени, които е израждала. И сега така се зачита празникът”, обясни кметът. „На бабата се полива и я даряват с кърпа и сапун, пожелават се много здраве, много бебета и деца занапред. След това децата от селото поздравяват младите майки и акушерките с празнична програма“, коментира Александров. Той обясни, че през тази година са отбелязали празника през почивните дни, за да присъстват повече хора. „Имаме 9 деца, родени през 2018 година в село Бъта и се надяваме през тази годна да са повече“, допълни кметът на селото. \r\nВаня НИКОЛОВА", "date": "2019.01.21", "title": "Пазарджик: С традиционен ритуал в село Бъта ще бъде отбелязан Бабинден"}
{"url": "http://www.focus-news.net/news/2019/01/21/2614364/kyustendil-chitalishtata-v-selata-sovolyano-i-goranovtsi-shte-presazdadat-obichaite-za-babinden.html", "text": "Читалищата в селата Соволяно и Горановци ще пресъздадат обичаите за Бабинден. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Отбелязването на народния празник в село Соволяно ще започне от 10.30 часа в залата на читалище „Светлина”, а в село Горановци това ще се случи от 12.00 часа в читалище „Христо Ботев”. Народните читалища към двете села са подготвили специална програма в която ще пресъздадат ритуалите, свързани с празника. Ще бъде показано даруването на бабата акушерка, посрещането на новородените и гостите на празника. Предвидени са и изпълнения на групите за автентични фолклорни песни. \r\nВенцеслав ИЛЧЕВ", "date": "2019.01.21", "title": "Кюстендил: Читалищата в селата Соволяно и Горановци ще пресъздадат обичаите за Бабинден"}
{"url": "http://www.focus-news.net/news/2019/01/21/2614371/haskovo-79-godishna-zhena-e-blasnata-na-peshehodna-pateka-v-dimitrovgrad.html", "text": "79-годишна жена е блъсната на пешеходна пътека в Димитровград. Това съобщиха от ОДМВР-Хасково. Инцидентът е станал в 6.30 часа на 20 януари на бул. „Раковски“. 62-годишен водач от бургаското село Дъскотна е шофирал лек автомобил „Фолксваген“. При наличие на пешеходна пътека, обозначена с пътен знак, не е пропуснал пресичащата 79-годишна жена. От удара жената е с хематом на лява подбедрица, без опасност за живота. На шофьора е съставен е акт за нарушението.", "date": "2019.01.21", "title": "Хасково: 79-годишна жена е блъсната на пешеходна пътека в Димитровград"}
{"url": "http://www.focus-news.net/news/2019/01/21/2614362/teodora-kostova-akusher-v-parva-ag-bolnitsa-sveta-sofiya-tezhkata-rabota-i-niskata-zaplata-sa-prichinite-za-golemiya-nedostig-na-akusherki-v-balgariya.html", "text": "Тежката работа и ниската заплата са причините да има много голям недостиг на акушерки в България. Това каза в интервю за  Агенция „Фокус“  Теодора Костова, акушер от Първа АГ болница „Света София” по повод 21 януари - Деня на родилната помощ и на акушерките и гинеколозите. „Това не е тайна, защото има много голям недостиг на акушерки в България. В нашата болница и в родилна зала също не достигат“, посочи тя. „А факторите са два- първо много тежката работа. Второто е неадекватното и много ниското заплащане“, подчерта акушерката, като допълни, че именно затова много от по-младите момичета предпочитат да започнат работа в частните болници, където заплащането е малко по-високо. „Там те не са подготвени за ситуациите, които ще им се случват, по време на тяхната работа. Държавна болница, като нашата, която има толкова много раждания, дава много по-добра подготовка на младите хора“, каза още Теодора Коства. \r\nИрина ИВАНОВА Пълния текст на интервюто четете по-късно в „Мнение”", "date": "2019.01.21", "title": "Теодора Костова, акушер в Първа АГ болница „Света София”: Тежката работа и ниската заплата са причините за големия недостиг на акушерки в България"}
{"url": "http://www.focus-news.net/news/2019/01/21/2614366/pazardzhik-momichentse-e-parvoto-rodeno-bebe-v-oblastnata-bolnitsa-v-denya-na-rodilnata-pomosht.html", "text": "Момиченце е първото родено бебе в областната болница в Деня на родилната помощ. Бебето е проплакало в първите часове на деня в Родилното отделение на болницата в Пазарджик, съобщиха за  Радио „Фокус“ – Пазарджик  от АГ отделението. Момиченцето е родено в 05.00 часа тази сутрин. Носи името Галя и тежи 3.600 кг. Детето е родено в екипа на д-р Илиян Траянов, д-р Петя Дудова и акушерките Зинка Димитрова и Йорданка Станоева. \r\nАлбена ЖИЛЕКОВА", "date": "2019.01.21", "title": "Пазарджик: Момиченце е първото родено бебе в областната болница в Деня на родилната помощ"}
{"url": "http://www.focus-news.net/news/2019/01/21/2614368/pazardzhik-v-panagyurishte-shte-bade-orisano-parvoto-rodeno-bebe-za-2019-godina.html", "text": "В Панагюрище по традиция ще бъде орисано първото родено бебе за 2019 година, съобщиха от  Общината . На този ден своето наричане ще получи и последното родено бебе за 2018 година. Официалната церемония ще се състои в Ритуалната зала в сградата на Община Панагюрище в 11.00 часа. Първото бебе в община Панагюрище за 2019 година е момиченце – Анелия Новакова, с родители Мария и Петьо Новакови от Панагюрище. Анелия е родена на 2 януари 2019 година.  \r\nПоследното родено бебе през 2018 година също е момиченце – Ема Гидикова, с родители Наталия Величкова и Валентин Гидиков от село Баня. Ема е родена на 31 декември 2018 година в град Панагюрище.", "date": "2019.01.21", "title": "Пазарджик: В Панагюрище ще бъде орисано първото родено бебе за 2019 година"}
{"url": "http://www.focus-news.net/news/2019/01/21/2614372/kyustendil-bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Потокът от автомобили към този час на деня е нормален, преминаването се извършва без големи изчаквания. По пътя от и за граничния пункт има опасност от падащи камъни върху пътното платно. \r\nВенцеслав ИЛЧЕВ", "date": "2019.01.21", "title": "Кюстендил: Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/01/21/2614373/plovdiv-kompostirashta-instalatsiya-za-biorazgradimi-otpadatsi-shte-bade-izgradena-kray-krichim-i-perushtitsa.html", "text": "Компостираща инсталация за биоразградими отпадъци ще бъде изградена край Кричим и Перущица, съобщиха за  Радио „Фокус“ - Пловдив  от Община Кричим. Проектното предложение е за осигуряване на финансиране от Оперативна програма „Околна среда 2014-2020 г.“ за проектиране и изграждане на компостираща инсталация за разделно събрани зелени и биоразградими отпадъци генерирани от община Кричим и община Перущица, включително осигуряване на необходимото оборудване и на съоръжения и техника за разделно събиране на зелени и биоразградими отпадъци. Водеща при подготовката и реализирането на проекта е Община Кричим. На нейна територия ще бъде изградена и инсталацията на специално отредена за целта площадка, която ще обслужва и двете общини. Предложението включва също и осигуряване на необходимото оборудване и на съоръжения и техника за разделно събиране на зелени и биоразградими отпадъци. Общата цел на проекта е намаляване на количеството депонирани зелени и биоразградими битови отпадъци, както и ефективното им използване като ресурс чрез изграждане на компостираща инсталация. Изпълнението ще подпомогне постигането на националните цели, заложени в българската нормативна уредба и в Националния план за управление на отпадъците за периода 2014 - 2020 г. за ограничаване количеството на депонираните биоразградими отпадъци до 2020 г. до 35% от общото количество на същите отпадъци, образувани към 1995 г. \r\nПроектното предложение е подадено и е в процес на оценка от управляващият орган на Оперативна програма „Околна среда“ 2014 - 2020 г.", "date": "2019.01.21", "title": "Пловдив: Компостираща инсталация за биоразградими отпадъци ще бъде изградена край Кричим и Перущица"}
{"url": "http://www.focus-news.net/news/2019/01/21/2614376/sport-tsska-prodade-maurides.html", "text": "Нападателят на ЦСКА Мауридес се сбогува окончателно с клуба и привържениците му. Той написа във „Фейсбук“: „Благодаря за всичко ЦСКА“. Очаква се утре бразилецът да премине медицински тестове в Рапид Виена и да подпише договор. Все още няма официална информация, но се очаква трансферната сума да е над 1 милион евро. Нападателят пристигна на „Българска армия“ от португалския Беленензес и отбеляза 13 гола в 26 мача.", "date": "2019.01.21", "title": "Спорт: ЦСКА продаде Мауридес"}
{"url": "http://www.focus-news.net/news/2019/01/21/2614378/plovdiv-narusheno-e-vodopodavaneto-v-grad-saedinenie.html", "text": "Нарушено е водоподаването в град Съединение. Това съобщиха от  водоснабдителното дружество . Водоподаването в града ще бъде нарушено за времето от 07.00 до 17.00 часа. Причината е превключване към нов водопровод.", "date": "2019.01.21", "title": "Пловдив: Нарушено е водоподаването в град Съединение"}
{"url": "http://www.focus-news.net/news/2019/01/21/2614370/gazeta-express-kosovo-prezidentat-i-premierat-na-kosovo-otnovo-vlyazoha-v-spor-za-mitata-varhu-srabskite-stoki.html", "text": "Спорът между президента и премиера на Косово Хашим Тачи и Рамуш Харадинай около 100-процентовите мита върху стоките от Сърбия и Босна и Херцеговина отново излезе наяве през почивните дни, когато държавният глава призова правителството да се вслуша в съветите на Вашингтон и да отмени 100-процентовите ставки и да продължи диалога с Белград, пише  електронното издание на прищинския вестник Gazeta Express . \r\nТачи призова Харадинай да отмени наложените през ноември 2018 година мита и посочи, че съветите на САЩ трябва да бъдат уважени и че тяхната цел е да засилят позицията на Косово. \r\n„Правителството на САЩ е загрижено от последните събития и някои действия, предприети от държавните институции. Това е много лоша ситуация. Затова, сега е моментът да уважим съвета на нашите американски приятели, който цели усилването на Косово и омиротворяването на региона“, написа президентът във „Фейсбук“. \r\nИзданието припомня, че посолството на САЩ в Прищина потвърди позицията си, че иска незабавна отмяна на вносните мита.  \r\nВъв връзка с това Хашим Тачи заяви, че подкрепата на САЩ за Косово е условна, ако Прищина прави грешки. \r\n„Нашият исторически успех щеше да е невъзможен без САЩ и другите западни съюзници. Затова, ние винаги трябва да бъдем благодарни. Приятелството между Косово и САЩ е вечно, но подкрепата на САЩ не е безусловна, в случай, че ние правим грешки и поставяме под въпрос интересите и ценностите на САЩ в Косово, региона, или Европа. Нашите ценности и визия съвпадат с тези на САЩ“, написа още държавният глава.  \r\nПремиерът на страната обаче открито се противопоставя на отмяната на митата и твърди, че те ще бъдат махнати само, когато Сърбия признае Косово и в случай, че Прищина получи гаранции от международната общност, че окончателното споразумение с Белград ще включва признаване на Косово от Сърбия. \r\nПо думите на Хашим Тачи, държавата не трябва да бъде държана като заложник от който и да е лидер и неговите популистки решения. „Личните решения на който и да е от държавните лидери не трябва да вредят на интересите на нашата страна и стратегическите отношения между САЩ и Косово. Вреденето на отношенията с Вашингтон и нарушенията на свещения алианс представляват началото на деградацията на нашата държава. Също така, извънорбиталната арогантност в отношенията с Европейския съюз не правят чест на страната и не правят горди нашите съюзници от САЩ. Алиансът на Косово със САЩ е по-важен и е по-значим от интересите на някои лица“, заяви той. \r\nДиалогът между Прищина и Белград с посредничеството на Брюксел бе прекратен, след като Сърбия отказа да продължи разговорите заради наложените от Косово вносни мита. Президентът на САЩ Доналд Тръмп, в писмо, адресирано до президента Тачи, поиска да бъде постигнато споразумение между двете страни възможно най-бързо. САЩ посочиха, че ще подкрепят всякакво споразумение между Белград и Прищина. Държавният глава и министър-председателят не са на едно мнение и по въпроси, които се очаква да бъдат обсъдени със Сърбия като част от финалната фаза на диалога за нормализация на отношенията. Тачи настоява на предложение, което включва „корекция на границите“, докато Харадинай казва, че никой не бива да си помисля да променя сегашната граница на Косово. \r\nПревод и редакция:", "date": "2019.01.21", "title": "Gazeta Express (Косово): Президентът и премиерът на Косово отново влязоха в спор за митата върху сръбските стоки"}
{"url": "http://www.focus-news.net/news/2019/01/21/2614377/blagoevgrad-24-godishen-mazh-ot-sandanski-e-zadarzhan-za-pritezhanie-na-nezakonni-boepripasi.html", "text": "24-годишен мъж от Сандански е задържан за притежание на незаконни боеприпаси. Това съобщиха от  ОДМВР – Благоевград . Около 13.45 часа на 19 януари в град Сандански от полицейски служители на РУ - Сандански е извършена проверка на апартамент, обитаван от 24-годишен мъж от град Сандански, при която са намерени и иззети около 4 броя боеприпаси за късоцевно оръжие, за които не са предоставени необходимите документи за притежание и съхранение. Лицето е задържано със заповед за задържане до 24 часа. По случая е образувано досъдебно производство.", "date": "2019.01.21", "title": "Благоевград: 24-годишен мъж от Сандански е задържан за притежание на незаконни боеприпаси"}
{"url": "http://www.focus-news.net/news/2019/01/21/2614375/pazardzhik-vav-velingrad-shte-se-sastoi-traditsionniyat-ritual-davane-ime-na-dete.html", "text": "Във Велинград ще се състои традиционният ритуал „Даване име на дете”. Той ще започне от 10.30 часа във фоайето на Общината, съобщиха от  Община Велинград . В програмата ще вземат участие мъжка фолклорна група, женски народен хор и оркестър към Представителен ансамбъл за народни песни и танци „Чепино” при ОНЧ ,,Св. св. Кирил и Методий - 1905”. От 11.30 часа на сцената на пл. „Николай Гяуров” членовете на Културен клуб на пенсионера – кв. ,,Каменица\" ще представят възстановка на народния обичай „Поливане”. Кметът на община Велинград д-р Костадин Коев ще връчи и наградите за „Най-добър акушер-гинеколог на България и на Велинград за 2018 г“. За доброто настроение ще се погрижат Ансамбъл за автентичен фолклор ,,Драгиново” при НЧ ,,Методий Драгинов - 1936”, Мъжка фолклорна група при НЧ ,,Васил Левски - 1904” и гост изпълнителите Радостина Паньова и Стоян Петков.", "date": "2019.01.21", "title": "Пазарджик: Във Велинград ще се състои традиционният ритуал „Даване име на дете”"}
{"url": "http://www.focus-news.net/news/2019/01/21/2614374/teodora-kostova-akusher-v-parva-ag-bolnitsa-sveta-sofiya-50-ot-balgarkite-razhdat-sektsio.html", "text": "Вече 50% от българките раждат секцио. Това каза в интервю за  Агенция „Фокус“  Теодора Костова, акушер от Първа АГ болница „Света София” по повод 21 януари- деня на родилната помощ и на акушерките и гинеколозите. „Не е моя работа да коментирам кога се налага раждането да се извърши по този начин, защото има лекари, които определят дали наистина жените се нуждаят от такъв тип раждане, но е факт, че процентът е такъв“, коментира тя. „От друга страна са и жените, които предпочитат да родят в домашни условия, което според мен е меко казано безумие. И това е така, защото всяко едно раждане, което започва нормално, може в един момент да премине в патология“, подчерта Костова, като посочи, че ако жената ражда в домашни условия, ситуацията може да придобие много лош обрат. „В повечето софийски болници, а вече може би и в провинцията, са осигурени условия и вип зали, в които жените могат да раждат дори в присъствие на бащата. Там те са необезпокоявани и целта е да се чувстват почти като в домашни условия. Ние акушерките, естествено, съвсем дискретно наблюдаваме родовия процес и следим показателите на бебето и майката и ако има нужда се намесваме“, каза акушерката, като призова жените, които раждат в домашни условия, да помислят повече и за себе си и за детето си“, обясни Теодора Костова. „Имаме условия в болниците, както и вип залите, за които споменах, и в момента ремонтирахме още нови такива, които ще се открият тази пролет. За това съветвам майките да се ориентират към раждане в болнична обстановка“, заяви тя, като подчерта, че човешките животи са ценни за хората, които работят в болницата. „Имахме преди известно време такива случаи във вода и във вана. Аз съм помагала при такива раждания и наистина до някъде водата релаксира и успокоява, но там не може много ние да се намесваме и не могат да се поставят епидурални и спинални упойки, защото има медицински изисквания, които трябва да се спазват, за да може жената да ражда по този начин“, посочи Костова. „А относно раждането с помощта на въжета, топки, музика, сред свещи, всичко това, което жената чувства, че може да й помогне за нейното раждане и се чувства по-спокойно е разрешено“, каза още тя, като подчерта, че винаги е важно бъдещата майка да се чувства добре. \r\nИрина ИВАНОВА Пълния текст на интервюто четете по-късно в „Мнение”", "date": "2019.01.21", "title": "Теодора Костова, акушер в Първа АГ болница „Света София”: 50% от българките раждат секцио"}
{"url": "http://www.focus-news.net/news/2019/01/21/2614382/blagoevgrad-40-godishen-mazh-e-postradal-pri-skandal-v-zhilishte-v-grad-gotse-delchev.html", "text": "40-годишен мъж е пострадал при скандал в жилище в град Гоце Делчев. Това съобщиха от  ОДМВР – Благоевград . Сигналът е подаден в РУ - Гоце Делчев около 17.30 часа на 20 януари. Съобщено е за възникнал скандал в жилище в град Гоце Делчев, в резултат на който 40-годишен мъж от града е бил прободен с остър предмет в областта на крака. На пострадалия е оказана медицинска помощ и е освободен за домашно лечение. По случая е образувано досъдебно производство. Работата по установяване на извършителя на деянието продължава.", "date": "2019.01.21", "title": "Благоевград: 40-годишен мъж е пострадал при скандал в жилище в град Гоце Делчев"}
{"url": "http://www.focus-news.net/news/2019/01/21/2614380/blagoevgrad-lek-avtomobil-e-izgoryal-pri-pozhar-v-petrich.html", "text": "Лек автомобил е изгорял при пожар в Петрич. Това съобщиха от  ОДМВР – Благоевград . Около 02.34 часа тази сутрин е получен сигнал за пожар в лек автомобил „БМВ“, паркиран в град Петрич. Погасен от екип на РСПБЗН - Петрич. Причината за пожара и стойността на нанесените щети са в процес на установяване. Образувано е досъдебно производство.", "date": "2019.01.21", "title": "Благоевград: Лек автомобил е изгорял при пожар в Петрич"}
{"url": "http://www.focus-news.net/news/2019/01/21/2614369/tsvetomir-paunov-gerb-sofiya-tsel-na-gerb-e-protivopostavyane-na-falshivata-sreda-sazdadena-ot-oponentite-na-partiyata.html", "text": "Цел на ГЕРБ е противопоставяне на фалшивата среда, създадена от опонентите на партията. Това каза в сутрешния блок „Добро утро, България“ на  Радио „Фокус“  Цветомир Паунов, административен секретар и областен координатор на ГЕРБ-София. По думите му в такава среда няма как да се води смислен и пълноценен дебат, като участниците в него провокират и твърдят, че правителството е с най-нисък вот на доверие в историята. Паунов поясни, че затвърждаването на ГЕРБ като първа политическа сила ще гарантира необратимостта на модернизационните процеси, както и на тенденциите, заливащи Европа. „Според мен именно с обяснение, дебат и постоянно анализиране на проблемите бихме могли да обясним и докажем тезите и правотата си. Най-важното е да не забравяме – сякаш много бързо приехме всичко за даденост – и градската среда, в която живеем, и това, че трябва да влагаме усилие в образование, а не трябва да влагаме излишно творчество във всяко едно наше действие. Това е от изключително значение за промяна на манталитета на хората“, обясни Цветомир Паунов. Той коментира още, че обществото има нужда от повече доверие и усещане за справедливост. ГЕРБ многократно е доказала, че работи в полза на гражданите, добави той и даде пример с борбата в миграцията, външните политики на премиерът Бойко Борисов и последователната политика, която той води за стабилност на Балканите.  \r\nВиктория МЕСРОБОВИЧ-КУВЕНДЖИЕВА", "date": "2019.01.21", "title": "Цветомир Паунов, ГЕРБ-София: Цел на ГЕРБ е противопоставяне на фалшивата среда, създадена от опонентите на партията"}
{"url": "http://www.focus-news.net/news/2019/01/21/2614381/haskovo-29-godishna-zhena-ot-selo-mustrak-e-bita-ot-bashta--brat--i-plemennika-.html", "text": "29-годишна жена от село Мустрак е бита от баща ѝ, брат ѝ и племенника ѝ. Това съобщиха от  ОДМВР-Хасково . На 19 януари в 09.30 часа на тел.112 е получено съобщение от 26-годишен свиленградчанин. Той заявил, че в момента живее в селото с 29-годишната си приятелка. В дома им нахлули баща ѝ, брат ѝ и племенника ѝ, съответно на 60 г., 36 г. и 14 г. Поради стар спор между тях, започнала разпра. Мъжете счупили стъклото на къщата и ударили с дървен кол задната врата на БМВ, собственост на тъжителя. Посегнали и на момичето, като му нанесли удари с ръка и крак в областта на главата, гърба и краката. Лекарите констатирали охлузни рани по тялото. Момичето е прегледано и освободено за домашно лечение. След подадения сигнал, тримата нападатели са задържани до 24 часа по чл. 216 ал. 1 от НК.", "date": "2019.01.21", "title": "Хасково: 29-годишна жена от село Мустрак е бита от баща ѝ, брат ѝ и племенника ѝ"}
{"url": "http://www.focus-news.net/news/2019/01/21/2614383/pregled-na-osnovnite-temi-vav-varnenskiya-pechat.html", "text": "„Варна отчита ръст на раждаемостта“, съобщава на първа страница вестник  „Черно море“ . „4449 бебета са се родили във Варненска област през 2018 г. Това показа проучване на Медийна група „Черно море“. Най-много бебета – 2 278, са се родили в АГ болницата. От тях 1208 са момичета,  1070 момчета. 61 са многоплодните бременности – 59 двойки близнаци и 2 двойки тризнаци. Най-младата родилка е на 13 г., най-възрастната на 51 г.“, става ясно от публикацията. „Грипът вече поваля по 140 души на ден“, се казва още във вестника. „718 души са потърсили общопрактикуващия си лекар през миналата седмица заради остри респираторни инфекции, сочат данните от Регионалната здравна инспекция (РЗИ) във Варна“, пише изданието. „Варна е в Топ 10 на градовете в страната с най-мръсен въздух“, се казва в друга публикация във вестник „Черно море“. „В десет града в България отново се отчита сериозно замърсяване на въздуха. Това показват данни на Air Quality Index на Европейската комисия, цитирани от news.bg. Най-голямо натрупване на мръсен въздух се отчита в София – в измервателните станции в „Надежда“, „Хиподрума“, „Младост“, „Павлово“ и „Дружба“, става ясно от публикацията.", "date": "2019.01.21", "title": "Преглед на основните теми във варненския печат"}
{"url": "http://www.focus-news.net/news/2019/01/21/2614384/mvr-edin-chovek-e-zaginal-a-13-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 13 са ранени при 11 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 40 леки и три тежки пътни инцидента с един загинал и двама ранени. От началото на годината са регистрирани 292 пътни инцидента, при които са загинали 19 души, а 371 са пострадали.  \r\nДанните за 2019 г. са динамични и не се считат за окончателни. При сравнение с реалните данни за загиналите (28) през същия период на 2018 г. се отчитат 9 по-малко загинали участници в движението по пътищата през 2019 г.", "date": "2019.01.21", "title": "МВР: Един човек е загинал, а 13 са ранени при катастрофи в страната през изминалото денонощие"}
{"url": "http://www.focus-news.net/news/2019/01/21/2614379/vecherne-novosti-sarbiya-hashim-tachi-i-edi-rama-sa-se-sreshtnali-v-tirana.html", "text": "Албанският премиер Еди Рама и президентът на Косово Хашим Тачи са се срещнали в Тирана в неделя, пише  електронното издание на белградския ежедневник „Вечерне новости“ , като се позовава на информация от албанските медии. \r\nКакто пише изданието, Рама е потвърдил срещата чрез снимка в социалната мрежа „Инстаграм“, на която той и Тачи седят на маса в ресторант, а под нея е написал „Снимка на деня“. \r\nДруги детайли за срещата няма. \r\nПревод и редакция:", "date": "2019.01.21", "title": "„Вечерне Новости“ (Сърбия): Хашим Тачи и Еди Рама са се срещнали в Тирана"}
{"url": "http://www.focus-news.net/news/2019/01/21/2614385/burgas-170-sa-osinovenite-bezstopanstveni-kucheta-ot-priyuta-v-grada.html", "text": "Бургас: 170 са осиновените безстопанствени кучета от приюта в града. Това съобщиха от пресцентъра на  Община Бургас . В града от години не съществува проблем с безстопанствените кучета,а малкото бездомни животни са с чип на ухото и кастрирани. Резултатите в това направление са видни, защото усилията на Община Бургас са подкрепени от нейните жители. За цялата минала 2018 година в града са уловени след сигнали и минали през приюта в местността Пода само 398 кучета, което е много малък брой за град с такива размери. Почти половината от тях, точно 170, са осиновени от жителите на града. \r\nИстинско предизвикателство е работата по регулиране на градската котешка популация. Котките са всеобщи любимци в Бургас, но това не означава, че не трябва да се предприемат хуманни мерки за ограничаване на размножаването им. За 2018 г. са уловени, обезпаразитени и кастрирани 1825 екземпляра. След процедурата те се връщат на местата, където са хванати. През 2019 г. Община Бургас си поставя за цел да увеличи тази бройка до 2000. \r\nПриютът за безстопанствени кучета поддържа и непрекъснато актуализира своята   с цел повишаване информираността на гражданите за своята дейност. Там е описано как се става осиновител, дадени са подробности за различни кампании, полезни съвети за домашните любимци, както и изискванията на актуалната нормативна база.", "date": "2019.01.21", "title": "Бургас: 170 са осиновените безстопанствени кучета от приюта в града"}
{"url": "http://www.focus-news.net/news/2019/01/21/2614386/pregled-na-osnovnite-temi-v-shumenskiya-pechat.html", "text": "„Жители на „Макак“ и „Мътница“ протестираха срещу винетките“ е водещото заглавие във вестник  „Шуменска заря“ . Два дни жителите на шуменските квартали „Макак“ и „Мътница“ протестираха срещу това да плащат винетки, за да пътуват с автомобилите си до областния град Шумен. Развявайки знамена на България и на Европейския съюз, недоволните жители на шуменските квартали „Макак“ и „Мътница“ блокираха за пет минути първокласния път Шумен – Варна, играейки българско хоро. В събота по обед те блокираха за около 5 минути пътя от „Макак“ за село Царев брод, развявайки български знамена. Пред журналисти протестиращите обявиха, че ако няма резултат от действията им или проблемът им не бъде решен до 1 февруари, те ще организират протести, включващи и затваряне на пътища. „Шумен 98“ влезе в „зоната на медалите“ е друго заглавие то първа страница. Отборът на „Шумен 98“ вече е на трето място във временното класиране в „А“ РХГ за жени след изиграните мачове във вчерашния осми кръг от първенството. Домакините в зала „Арена Шумен“ реализираха категорична победа с 31:22 срещу аутсайдера „Ники спорт“ от Сливница. Същевременно лидерът „Бъки“ (Габрово) победи с 29:22 прекия конкурент на шуменки за влизане в „зоната на медалите“ – „Свиленград“. „Кметът Любомир Христов заложи името си за решаването на проблема с винетките“ е заглавие от стр.3 в броя. „Решаването на този проблем трябва да бъде положително. Правя всичко възможно за решаването на проблема ви. Проведох серия от разговори с директора на Областното пътно управление в Шумен Димитър Ковачев и със заместник-министъра на Министерството на регионалното развитие и благоустройството (МРРБ) Николай Нанков. Разговарях и с член на борда на директорите на Агенция „Пътна инфраструктура” (АПИ), който ме увери че е възможно да се намери решение на проблема с отпадането на изискването за заплащане на винетни такси за придвижването с автомобили до Шумен на жителите на кварталите „Мътница” и „Макак” , обяви в петък вечерта кметът на Община Шумен Любомир Христов. „Народният представител Иван Иванов пита регионалния министър Петя Аврамоваза най-скъпата вода в Шумен“, пише изданието. „С какви мотиви и с какъв търсен ефект В и К – Шумен е предложило на КЕВР да одобри увеличението на водата и да я направи най-скъпата в страната”, отправи като парламентарно питане депутатът от БСП Иван Иванов към министъра на регионалното развитие и благоустройството Петя Аврамова. Иванов пита още кой носи отговорност за това действие – управителят, общинските съвети и кметовете, които са одобрили бизнес плана на водното дружество, или министерството на регионалното развитие, като мажоритарен собственик. Според народния представител въпросът е важен и защото цената е само 11 стотинки по-ниска от социално поносимата. „ВМРО - Шумен: Общинските власти трябва да отстояват и справедливостта” е друго заглавие в броя. Членът на областното ръководство на ВМРО в Шумен и жител на квартал „Макак” Иван Калайджийски, оповести чрез медиите своята позиция относно проблема свързан със закупуването на винетки за придвижването с автомобили от кварталите до областния център.", "date": "2019.01.21", "title": "Преглед на основните теми в шуменския печат"}
{"url": "http://www.focus-news.net/news/2019/01/21/2614388/varna-domakinstvata-v-chast-ot-kvartal-vazrazhdane-i-mestnost-izgrev-sa-bez-voda-zaradi-avarii.html", "text": "Домакинствата в част от квартал „Възраждане“ и местност Изгрев във Варна остават без вода заради аварии. Това съобщиха за  Радио „Фокус“ – Варна  от водното дружество в града. С нарушено водоподаване ще са абонатите  от бл. 34 до бл. 45 в кв. „Възраждане“ от 9.30 до около 16.00 часа, а домакинствата  в местност Изгрев в района на Нов Хлебозавод от 9.30 часа до около 13.00 часа.", "date": "2019.01.21", "title": "Варна: Домакинствата в част от квартал „Възраждане“ и местност Изгрев са без вода заради аварии"}
{"url": "http://www.focus-news.net/news/2019/01/21/2614391/pazardzhik-v-chitalishte-razvitie-v-peshtera-zapochna-deynostta-na-obrazovatelen-kat-bebeteka.html", "text": "Образователната инициатива „Бебетека“ към читалище „Развитие“ в Пещера стартира с представянето на приказката „Трите прасенца“, представена от професионален разказвач на приказки. Това съобщи за  Радио „Фокус“ – Пазарджик  Люба Шопова, библиотекар в културната институция. Образователният кът е предназначен за майки с деца от 1 до 10 години. Разказвачът на приказки бе Чавдар Бозаджиев, актьор от пазарджишкия театър. Проектът „Бебетека“ е инициатива на библиотекарките Люба Шопова и Цветана Йовчева. Създаването на подходящо обзаведен детски кът в библиотеката, отговаря на тяхната цел да се стимулира удоволствието от четенето у децата, а и други творчески дейности. Като цяло целта на проекта е младите семейства да бъдат привлечени да прекарват част от свободното си време в библиотеката с децата си, да бъдат запознати със съвременните тенденции за ранно личностно развитие и изключителната роля на четенето в него. \r\nАлбена ЖИЛЕКОВА", "date": "2019.01.21", "title": "Пазарджик: В читалище „Развитие“ в Пещера започна дейността на образователен кът „Бебетека“"}
{"url": "http://www.focus-news.net/news/2019/01/21/2614390/sofiya-do-40-m-e-namalena-vidimostta-na-am-hemus-mezhdu-tunelite-vitinya-i-topli-dol-poradi-magla.html", "text": "До 40 м е намалена видимостта на АМ „Хемус\" между тунелите „Витиня“ и „Топли дол“ поради мъгла. Това съобщиха от  ОДМВР- София . От Дирекцията призовават водачите на МПС да се движат с повишена концентрация и съобразена скорост в участъка.", "date": "2019.01.21", "title": "София: До 40 м е намалена видимостта на АМ „Хемус\" между тунелите „Витиня“ и „Топли дол“ поради мъгла"}
{"url": "http://www.focus-news.net/news/2019/01/21/2614392/montana-politsiyata-zadarzha-21-godishen-mazh-otvlyakal-3-mesechniya-si-sin.html", "text": "Полицията задържа 21-годишен мъж, отвлякъл 3-месечния си син. Това съобщиха от  ОДМВР-Монтана . На 20 януари около 00.35 часа в РУ Лом е подаден сигнал за това, че 21-годишен мъж е влязъл в дома на 21-годишна жена, с която преди време живял на семейни начала, и в нейно присъствие против волята ѝ взел 3-месечния ѝ син, на който е биологичен баща, без да го е припознал, след което напуснал жилището. В резултат на проведените оперативно-издирватлни мероприятия по „горещи” следи в рамките на деня детето и биологичният му баща са намерени в добро физическо и психическо здраве в град Козлодуй. \r\nДетето е върнато на майка му. За случая е уведомен Отдел „Закрила на детето”. Бащата е задържано за срок от 24 ч. в РУ Лом. По случая е образувано досъдебно производство.", "date": "2019.01.21", "title": "Монтана: Полицията задържа 21-годишен мъж, отвлякъл 3-месечния си син"}
{"url": "http://www.focus-news.net/news/2019/01/21/2614393/burgas-143-dushi-uchastvaha-v-polumaratona-atanasovsko-ezero.html", "text": "Рекордните 143 души участваха в трите спортни дисциплини – 21 км бягане, 21 км колоездене и 8 км бягане на полумаратона „Атанасовско езеро“. Това съобщиха от пресцентъра на  Община Бургас . Най-многобройна бе групата на бегачите на 21 км – 62, следвани от тези на 8 км – 46 и колоездене 21 км – 35 участници. Тази година имаше участие от цялата страна – Русе, Пловдив, Царево, Равадиново, Ямбол, Сливен, Добрич, Стара Загора, Ахелой, Обзор, Шумен и др. 18 души се включиха в скоростното изкачване на стълбите за деца и възрастни от Моряшкия паметник долу до моста и обратно. Полумаратонът се организира за четвърти път от сдружение „Зелена Странджа“, Българска фондация „Биоразнообразие\" и Община Бургас, а осъществяването му стана възможно с участието на много доброволци от платформата „Time Heroes“ и фондация „Астика“. Най-младият участник в полумаратона беше 4-годишната Адриана Божинова, която участва заедно с баща си в колоезденето на 21 км. Разкаляният терен в част от трасето не им позволи да изминат цялата дължина, но със сигурност малката участничка се представи изключително добре, изминавайки повече от 15 км. с много добро време и стана най-младият състезател в полумаратона. Най-опитен участник бе 76-годишният Коста Янков, който за поредна година участва в полумаратона. Радостина Ценова от БФБ представи необикновеното Атанасовско езеро, което за седми път отбелязва своя имен ден. Голям интерес предизвика презентацията на многократния шампион на България по планинско бягане и маратон Шабан Мустафа и видеоклиповете от неговите победи в Алпите. Специална томбола бе организирана за разиграване на различни подаръци от спонсори и партньори на спортния празник, които зарадваха както състезателите, така и доброволците и участниците във вчерашния поход. Водещ на цялото състезание бе радиоводещият Милен от Power FM.", "date": "2019.01.21", "title": "Бургас: 143 души участваха в полумаратона „Атанасовско езеро“"}
{"url": "http://www.focus-news.net/news/2019/01/21/2614396/burgas-voleybolistite-ot-deya-sport-specheliha-treta-pobeda-v-natsionalnata-superliga.html", "text": "Волейболистите от „Дея Спорт“ спечелиха трета победа в националната Суперлига. В мач от 12-ия кръг в зала „Младост“ те надиграха с 3:1 гейма тима на пернишкия „Миньор“. Това съобщиха от пресцентъра на  Община Бургас . Досега момчетата на треньора Весела Братоева бяха записали успехи срещу „Черно море“ като гости във Варна и срещу русенския „Дунав“ у дома. Бургазлии поведоха срещу перничани с 2:0, като затвориха геймовете съответно при 25:20 и 25:19 точки. Гостите успяха да върнат интригата с 25:21 в третата част, но радостта им беше кратка. Резултатът в четвъртия гейм 25:13 категорично доказва превъзходството на „Дея Спорт“. В следващия 13-ти кръг от Суперлигата бургаският отбор гостува в Пазарджик на носителя на купата на България „Хебър“. Мачът е на 26 януари.", "date": "2019.01.21", "title": "Бургас: Волейболистите от „Дея Спорт“ спечелиха трета победа в националната Суперлига"}
{"url": "http://www.focus-news.net/news/2019/01/21/2614395/narodnite-predstaviteli-ot-gerb-smolyan-kam-akusher-ginekolozite-prodalzhavayte-vseotdayno-da-daryavate-magiyata-na-roditelskoto-shtastie-na-hilyadi-semeystva.html", "text": "Продължавайте всеотдайно да дарявате магията на родителското щастие на хиляди семейства. Това се казва в поздравителен адрес от народните представители от ПП ГЕРБ – Смолян д-р Даниела Дариткова и д-р Красимир Събев към акушер-гинеколозите по повод Деня на родилната помощ, съобщиха от  пресцентъра на ГЕРБ – Смолян . „Честит ден на родилната помощ! Честит Бабинден! Уважаеми колеги, работещи в областта на акушерството и гинекологията, Поздравяваме Ви с този древен празник, свързан с почитта към Вас, които помагате да се роди новия живот, грижите се за неговото създаване и опазване. Благодарим Ви, че не спирате да се грижите за малките туптящи сърца, борите се неуморно за първата глътка въздух и осмисляте живота с едно ново начало. Желаем Ви здраве, сили и амбиция за овладяване на новостите в тази динамично развиваща се специалност, за да се раждат повече здрави деца! Благодарим на всеки един от Вас за високия професионализъм, съпричастност и умение да вдъхвате вяра и надежда. Честито на всички празнуващи!“, се казва още в поздравителния адрес.", "date": "2019.01.21", "title": "Народните представители от ГЕРБ - Смолян към акушер-гинеколозите: Продължавайте всеотдайно да дарявате магията на родителското щастие на хиляди семейства"}
{"url": "http://www.focus-news.net/news/2019/01/21/2614398/inzh-kostadin-varev-kmet-na-belovo-zapochna-remontat-na-detska-gradina-shturche.html", "text": "Започна ремонтът на детска градина „Щурче“ в град Белово. Това каза за  Радио „Фокус“ – Пазарджик  кметът на Община Белово инж. Костадин Варев. Той обясни, че дейностите са по проект, който Общината е спечелила пред Държавен фонд „Земеделие“. „Това е най-голямото ни детско заведение, което ще получи ново оборудване както за спалните, така и за занималните. Същият проект предвижда цялостно подмяна на кухненското оборудване“, обясни Варев. Той допълни, че капацитетът на детската градина е 180 деца, а сега в нея се учат 150. „Функционират 7 възрастови групи от 2 до 6 години. В основната сграда те са 5 и две филиални смесени възрастови групи в селата Мененкьово и Момина Клисура. Детската ни градина вече е със статут на средищна и тя се посещава от децата от цялата община. Осигурен е специализиран транспорт за 5 и 6-годишните деца от всички населени места до града“, коментира кметът на Белово. \r\nВаня НИКОЛОВА", "date": "2019.01.21", "title": "Инж. Костадин Варев, кмет на Белово: Започна ремонтът на детска градина „Щурче“"}
{"url": "http://www.focus-news.net/news/2019/01/21/2614400/kyustendil-76-godishen-mazh-e-postradal-pri-opit-da-razpali-pechka-na-tvardo-gorivo-s-benzin.html", "text": "76-годишен мъж е пострадал при опит да разпали печка на твърдо гориво с бензин, съобщиха от ОДМВР – Кюстендил . Инцидентът е възникнал на 20 януари в апартамент в Кюстендил. Мъжът е опитал да разпали печка на твърдо гориво с бензин, огънят лумнал и при опита да го угаси възрастният мъж е с изгаряния по лицето, ръцете и краката. Изгоряла е врата, опушени са стени на помещението, пожарникарите са спасили от опожаряване жилището, пострадалият е закаран за лечение в столична болница.", "date": "2019.01.21", "title": "Кюстендил: 76-годишен мъж е пострадал при опит да разпали печка на твърдо гориво с бензин"}
{"url": "http://www.focus-news.net/news/2019/01/21/2614401/veliko-tarnovo-bchk-zapochva-razdavaneto-na-hranitelni-produkti-v-elena.html", "text": "Български червен кръст започва раздаването на индивидуални пакети с хранителни продукти по оперативната програма за храни и/или основно материално подпомагане в Елена. Процедурата в балканския град започва днес и ще продължи до 8 февруари. Това съобщиха за  Радио „Фокус“ – Велико Търново  от Регионалната структура на БЧК за областта. Пунктът се намира на ул. „Иван Момчилов” № 52 (източното крило на детската ясла) и е отворен всеки работен ден от 09.30 до 13.00 часа. \r\nВсички имащи право, включени в списъците на Агенцията за социално подпомагане, ще получат по 24.070 кг от 16 вида основни хранителни продукти. За да им бъдат предоставени помощите, те трябва да носят документ за самоличност и чанти. При възможност е желателно да си осигурят и транспорт. \r\nЛуиза ТРАНЧЕВА", "date": "2019.01.21", "title": "Велико Търново: БЧК започва раздаването на хранителни продукти в Елена"}
{"url": "http://www.focus-news.net/news/2019/01/21/2614399/burgas-apelativen-sad-potvardi-prisadata-ot-2-godini-zatvor-na-mazh-prichinil-paten-intsident-pri-koyto-e-zaginalo-dete.html", "text": "Апелативният съд потвърди 2-годишната ефективна присъдата на мъж от село Приселци за причинена по непредпазливост смърт на 9-годишно дете и средна телесна повреда на бебе на 12 месеца. Това съобщиха от пресцентъра на  Апелативен съд – Бургас . Съдът е определил първоначален общ режим на изтърпяване на наказанието и е лишил подсъдимия от право да управлява автомобил за срок от три години. Катастрофата е от 22 септември 2017 г. на първокласния път Айтос –Карнобат. Около 13.50 часа зад волана на лек автомобил мъжът нарушил правилата за движение и блъснал двете деца, които пресичали пътното платно. Инцидентът е станал в зоната на действие на пътен знак В26, ограничаващ скоростта на 60 км/ч., като водачът се движел със скорост 110 км/ч. След удара мъжът направил всичко зависещо от него за оказване помощ на пострадалите деца. Производството пред първоинстанционния съд е проведено по реда на съкратеното съдебно следствие, като подсъдимият К. е признал изцяло фактите, изложени в обстоятелствената част на обвинителния акт. По този ред на съдебното следствие определеното наказание се редуцира с една трета. Недоволен от присъдата подсъдимият е обжалвал пред въззивния съд с искане за по-ниско наказанието и за условно осъждане След проверка на атакувания съдебен акт, както по отношение оплакванията на жалбоподателя, така и служебно изцяло Апелативният съд е намерил жалбата за неоснователна. Преди катастрофата мъжът е бил многократно санкциониран по административен ред за нарушения на правилата за движение и са му отнемани контролни точки. В деня на произшествието управлявал лекия автомобил на братовчедка си и заедно с нея, съпругата му и приятелско семейство пътували към събор в гр. Златоград. Преминали през гр. Айтос и по първокласния път продължили движението си по посока гр. Карнобат. По това време майката и двете деца, с автомобил на човек от махалата в гр. Айтос, тръгнала за Гърция, където живеела и работела. Малко след потеглянето си от града водачът спрял в отбивката срещу ресторант „Градина“ и всички отишли да обядват. След като се нахранили, семейството се върнало при паркирания автомобил. Майката се сетила, че не била купила вода за из път, настанила децата в автомобила и казала да я изчакат в него. Пресякла платното за движение и преди да влезе в ресторанта, зад гърба си, от пътя дочула свистене на гуми и удар след което видяла двете си деца на земята. Въззивният съд е приел, че наложените на мъжа в миналото общо 15 наказания по ЗДвП за нарушения на правилата за движение по пътищата както и факта, че на 22 септември 2017 г. е шофирал с почти два пъти по-висока от максимално допустимата за съответния пътен участък скорост, определят поведението му на пътя във висока степен като морално укоримо. Това, според апелативните съдии, налага в конкретния случай да бъде упражнена по-тежка държавна принуда спрямо подсъдимия, като по този начин, наред с поправянето му, ефективно ще бъде въздействано възпитателно и предупредително върху останалите членове на обществото, най-вече върху водачи, които управляват автомобили с превишена скорост. Според въззивният състав присъдата е правилна и обоснована, поради което тя е потвърдена с решение на Апелативен съд – Бургас от 15 януари 2019 г. Постановеният съдебен акт подлежи на касационно обжалване и протестиране в 15-дневен срок пред ВКС.", "date": "2019.01.21", "title": "Бургас: Апелативен съд потвърди присъдата от 2 години затвор на мъж, причинил пътен инцидент, при който е загинало дете"}
{"url": "http://www.focus-news.net/news/2019/01/21/2614397/pazardzhik-ritualno-merene-na-pashkuli-s-bebeta-shte-se-provede-v-panagyurskoto-selo-banya-po-povod-babinden.html", "text": "Ритуално мерене на пашкули с бебета ще се проведе в панагюрското село Баня по повод Бабинден. Това съобщи за  Радио „Фокус“ – Пазарджик  Радка Мутева, секретар на читалище „Пробуда“ в селото. Осем са бебетата, родени в селото през последните месеци. Те ще бъдат орисани от кмета на селото и ще получат подаръци. „Традициите на Бабин ден в село Баня се пазят от незапомнени времена. Роден в глъбините на вековната история на българския народ, понесъл с ехото на годините призванието и благодарността към онези чудодейни ръце, в които се ражда животът, съхранил традицията, но получил ново съвременно звучене Бабин ден днес посрещаме като ден на Родилната помощ“, уточни Мутева. Тя допълни, че ритуалът ще започне в 13.30 часа в читалището в селото. По традиция всички баби правят вкусни пити за празника. \r\nАлбена ЖИЛЕКОВА", "date": "2019.01.21", "title": "Пазарджик: Ритуално мерене на пашкули с бебета ще се проведе в панагюрското село Баня по повод Бабинден"}
{"url": "http://www.focus-news.net/news/2019/01/21/2614387/afis-vseki-peti-smyata-che-pravitelstvoto-e-otgovorno-za-nerazboriyata-s-elektronnite-vinetki.html", "text": "Едва една четвърт от нуждаещите се от винетка шофьори са успели да закупят или презаверят електронния документ за 2019 година. А една пета са онези, които са опитали да сторят това, но не са успели. Това показват данни от национално представително проучване, осъществено от  Агенция АФИС  в периода 14-19 януари 2019 г. Тук следва да се вземе предвид, че над половината от водачите на МПС към този момент изобщо не са опитвали да закупят или презаверят електронна винетка – било защото не се нуждаят от такава, било защото още не е изтекла валидността на предишните винетни стикери. \r\nЗа неразборията с новата система за контрол върху движението по националната пътна мрежа хората най-често обвиняват изпълнителната власт, а не фирмата-изпълнител, каквото впечатление се оформи в първия момент в публикации и коментари. Сумарно делът на изпълнителната власт и фирмата-изпълнител измежду посочилите главен виновник за проблема е близо 40 на сто. \r\n55 на сто от пълнолетните български граждани декларират, че шофират, а с 3 на сто повече е общият дял на притежаващите правоспособност за управление на МПС. В номинална стойност това са приблизително 3,250 хил. души. О тях повече от половината твърдят, че шофират всекидневно, а всеки четвърти – няколко пъти седмично. \r\nДанните показват, че мъжете-шофьори са двойно повече от жените, както и, че столичани по-често управляват колите си, отколкото жителите на останалите населени места. И още, че най-голям дял са шофьорите между 30 и 60 годишна възраст, че работещите българи в активна възраст, независимо от социалния статус, много по-често сядат зад волана в сравнение със студентите и особено в сравнение с пенсионерите. \r\n56 на сто от домакинствата притежават по едно МПС, а 13,4 на сто – повече от едно. Сумарно това прави близо 70 на сто от българските домакинства. Разпределението обаче включва и отговорите на хората в пенсионна възраст, които не са чак толкова мобилни. \r\nХипотетично тези факти означават, че почти всеки ден по пътищата у нас се разминават, условно казано, около 2,5 млн. души, управляващи МПС, без да броим преминаващите чуждестранни превозвачи. Важна подробност е, че около една четвърт от тях шофират само в рамките на населените места, в които живеят, тъй че те не са засегнати от кризата с винетките. \r\nНакратко – българите имат коли и твърде често се придвижват с тях. Това се приема като нещо естествено и е част от общоприетата норма и стандарта на живот. Особено в столицата и още няколко по-големи градове, където за мнозина жители на практика е по-евтино да отидат на работа с личната си кола, отколкото с обществения транспорт. \r\nНа пряк въпрос – „Колко често преминавате с автомобила си през опасни новопостроени или новоремонтирани пътни участъци?“, 22 на сто отговарят „Всекидневно“, а други 23 на сто – „Почти всеки ден“. 43 на сто пък декларират, че това им се случва няколко пъти месечно или по-рядко. \r\nВ крайна сметка излиза, че да се движим с коли по пътищата ни се налага все по-често, но за сметка на това необходимостта от това крие все по-големи опасности. Но плащаме на държавата за това, а както се оказа в началото на годината, не можем и да си платим, дори да искаме.", "date": "2019.01.21", "title": "АФИС: Всеки пети смята, че правителството е отговорно за неразборията с електронните винетки"}
{"url": "http://www.focus-news.net/news/2019/01/21/2614403/pernik-dvama-maskirani-sa-obrali-gazostantsiya.html", "text": "Двама маскирани са обрали газостанция в Перник. Това съобщиха от  ОДМВР-Перник . Вчера през нощта, около 02.30 часа, на тел. 112 е подаден сигнал за извършен грабеж на газостанция в града. По данни на служителка от станция, две маскирани лица са проникнали в помещението на касовата зона през незаключена врата и след отправена заплаха са отнели сумата от около 2 700 лева, представляваща оборота. Извършен е оглед на местопроизшествието от служители на ОДМВР – Перник. \r\nЗапочнато е досъдебно производство по чл. 198 от НК и работата продължава.", "date": "2019.01.21", "title": "Перник: Двама маскирани са обрали газостанция"}
{"url": "http://www.focus-news.net/news/2019/01/21/2614394/mikis-teodorakis-dogovorat-sas-skopie-e-prestaplenie-sreshtu-gartsiya-s-neobratimi-posledstviya-za-stranata.html", "text": "Емблематичният гръцки композитор Микис Теодоракис излезе с отворено писмо, публикувано от ежедневника „Та Неа“, в което призовава парламента на Гърция да не ратифицира договора за името между Атина и Скопие, предава  базираният в САЩ портал Greek Reporter . \r\nКомпозиторът на музиката от филма „Зорба гъркът“ и знакова фигура от протестите срещу диктатурата на хунтата в южната ни съседка през 70-те години на XX век призова 300-те члена на гръцкия парламент да не подкрепят „престъплението срещу Гърция“, като добави, че щетите от споразумението ще са необратими за страната. \r\nТеодоракис отбеляза в писмото си, че гръцкият народ не е оторизирал нито едно правителство да решава този спор според собствените си разбирания и посочи, че единственото далновидно решение е да се проведе референдум, за да могат хората да решат ключовия въпрос. \r\nПревод и редакция:", "date": "2019.01.21", "title": "Микис Теодоракис: Договорът със Скопие е „престъпление срещу Гърция“ с необратими последствия за страната"}
{"url": "http://www.focus-news.net/news/2019/01/21/2614407/targovishte-82-godishna-zhena-ot-omurtag-e-predala-blizo-2-300-lv-na-telefonni-izmamnitsi.html", "text": "82-годишна жена от Омуртаг е предала близо 2 300 лв. на телефонни измамници. Това съобщиха от  ОДМВР-Търговище . На 20 януари около 20.25 часа на тел. 112 е получен сигнал за това, че същия ден в Омуртаг чрез обаждане на стационарен телефон неизвестен извършител е въвел в заблуждение 82-годишна жена по схемата за необходимост да окаже съдействие на полицейски служители, провеждащи операция за задържане на извършители на телефонни измами. По този начин от владението ѝ е била отнета сумата от 2 245 лв. Обадилият ѝ се по телефона се е представил като полицай Николов. В резултат жената е оставила торбичка с гореспоменатата сума пред входната врата на къщата, в която живее. По случая е образувано досъдебно производство по чл. 209, ал. 1 от Наказателния кодекс по описа на РУ-Търговище.", "date": "2019.01.21", "title": "Търговище: 82-годишна жена от Омуртаг е предала близо 2 300 лв. на телефонни измамници"}
{"url": "http://www.focus-news.net/news/2019/01/21/2614406/kmetat-na-pernik-vyara-tserovska-surva-e-nay-avtoritetnoto-nay-mashtabnoto-i-ochakvano-sabitie.html", "text": "„Сурва“ е най-авторитетното, най-мащабното и очаквано събитие. Това каза кметът на Община Перник д-р Вяра Церовска по време на пресконференция по повод 28-ия международен фестивал на маскарадните игри „Сурва“ 2019 г., предаде репортер на  Агенция „Фокус“ . „Около основното събитие, разбира се, имаме изключително много сцени и допълнителни мероприятия, които ще дадат възможност на всеки от гостите в нашия град да бъде част от тази атмосфера“, допълни Церовска. Тя уточни, че 28-ото издание е юбилейно и се провежда под патронажа на министъра на културата Боил Банов. Церовска поясни, че ритуалът „Сурва\" е излязъл извън България, като фестивалът е показан чрез прекрасна фотоизложба в Чикаго.  \r\nДеница КИТАНОВА", "date": "2019.01.21", "title": "Кметът на Перник Вяра Церовска: „Сурва“ е най-авторитетното, най-мащабното и очаквано събитие"}
{"url": "http://www.focus-news.net/news/2019/01/21/2614402/kyustendil-klubovete-na-vazrastnite-hora-v-grada-shte-presazdadat-obichaya-babinden.html", "text": "Клубовете на възрастните хора в Кюстендил ще пресъздадат обичая Бабинден. Това съобщи за  Радио „Фокус” – Кюстендил  Малинка Чингарска, председател на Общинския съюз на пенсионерите в града. В 12.00 часа в клуба на улица „Ракла” ще се бъдат пресъздадени народните обичаи. „Организацията по пресъздаването на ритуала за Бабинден е нещо традиционно и част от мероприятия, чиято задача е да събира хората, да ги сближава и да е чувстват полезни”, каза Малинка Чингарска. По думите ѝ веднага след пресъздаване на обичая ще започне и годишно отчетно събрание на пенсионерския клуб. Подготвени са доклади за дейността през изминалата година. Ще бъдат представени и планираните задачи за настоящата 2019 година. \r\nВенцеслав ИЛЧЕВ", "date": "2019.01.21", "title": "Кюстендил: Клубовете на възрастните хора в града ще пресъздадат обичая Бабинден"}
{"url": "http://www.focus-news.net/news/2019/01/21/2614405/zam-ministar-rumen-dimitrov-obichayat-surva-e-vpisan-v-sartsata-na-pokoleniya-balgari.html", "text": "Обичаят „Сурва“ е вписан в сърцата на поколения българи. Това каза зам.-министърът на културата Румен Димитров по време на пресконференция по повод 28-ия международен фестивал на маскарадните игри „Сурва“ 2019 г., предаде репортер на  Агенция „Фокус“ . „Знаете, че през 2015 г. със съдействието на Министерство на културата, народният празник „Сурова“ или „Сурва“, както се казва в Пернишко, бе вписан в представителния списък на ЮНЕСКО за нематериалното културно наследство“, припомни заместник-министърът и пожела успех на фестивала. Той се обърна към хората, които ще присъстват на събитието: „Ще видите маски, от всички етнографски области на страната, ще можете да се запознаете с различни регионални варианти на маскиране. Заслужава си да посетите град Перник и да преживеете магията на „Сурва\"“.  \r\nДеница КИТАНОВА", "date": "2019.01.21", "title": "Зам.-министър Румен Димитров: Обичаят „Сурва“ е вписан в сърцата на поколения българи"}
{"url": "http://www.focus-news.net/news/2019/01/21/2614412/sport-georgi-dermendzhiev-poe-levski.html", "text": "Новият треньор на Левски е Георги Дерменджиев. Специалистът поема отбора още в понеделник, след като Славиша Стоянович пое националния отбор на Латвия и напусна „сините“. Бившият старши-треньор на Лудогорец, който има  и победа в Шампионската лига, е приел предложението на новия изпълнителен директор на столичния гранд тази нощ за договор за шест месеца с опция за удължаване с две години. Дерменджиев ще отпътува за лагера на Левски в Кипър още днес, където ще продължи зимната подготовка на клуба.", "date": "2019.01.21", "title": "Спорт: Георги Дерменджиев пое Левски"}
{"url": "http://www.focus-news.net/news/2019/01/21/2614410/zam-kmetat-na-pernik-sevdalina-kovacheva-ochakvame-rekorden-broy-uchastnitsi-na-28-oto-izdanie-na-festivala-surva.html", "text": "Очакваме рекорден брой участници на 28-ото издание на фестивала „Сурва“. Това каза зам.-кметът на Община Перник Севделина Ковачева по време на пресконференция по повод 28-ия международен фестивал на маскарадните игри „Сурва“ 2019 г., предаде репортер на  Агенция „Фокус“ . „Всяка година международният фестивал на маскарадните игри не спира да се разраства“, каза Севдалина Ковачева. Тя уточни, че за първа година над 120 групи ще се включат в маскарадните дефилета. „Групите са от 40 общини и 17 области“, обясни Ковачева и отбеляза, че има и групи от чужбина. По думите ѝ тази година във фестивала ще участват над 600 души повече в сравнение с миналата година.  „Този огромен интерес след себе си води и все повече и повече зрители“, каза още Ковачева. Тя обясни, че и тази година се очакват изключително много гости, които да се включат в събитието.  \r\nДеница КИТАНОВА", "date": "2019.01.21", "title": "Зам.-кметът на Перник Севдалина Ковачева: Очакваме рекорден брой участници на 28-ото издание на фестивала „Сурва“"}
{"url": "http://www.focus-news.net/news/2019/01/21/2614415/plovdiv-v-tsarkvata-sveta-petka-nova-shte-se-sastoi-poklonenie-pred-predsedatelya-na-grazhdanskiya-klub-plovdiv-luka-stanchev-koyto-pochina-na-19-yanuari.html", "text": "В църквата „Света Петка Нова“ ще се състои поклонение пред председателя на Гражданския клуб – Пловдив Лука Станчев, който почина на 19 януари 2019 на 83 години, съобщиха за  Радио „Фокус“ - Пловдив  близките му. Поклонението е от 13.00 часа в църквата на булевард „Княгиня Мария-Луиза“, а погребението е на Централните гробища в Пловдив от 14.00 часа. \r\nЛука Станчев бе сред най-известните пловдивчани, университетски преподавател. Той имаше интереси в областта на историята и изследователските мисии, неуморен пътешественик и фотограф. Организатор бе на редица кампании, сред които тази за спасяване на Желязната църква „Свети Стефан“ в Истанбул, поставяне на паметни плочи на знакови места за българите в Македония, Албания и в други страни.", "date": "2019.01.21", "title": "Пловдив: В църквата „Света Петка Нова“ ще се състои поклонение пред председателя на Гражданския клуб – Пловдив Лука Станчев, който почина на 19 януари"}
{"url": "http://www.focus-news.net/news/2019/01/21/2614417/dobrich-chast-ot-grada-e-s-narusheno-vodopodavane-zaradi-avarii-i-rabota-po-proekta-za-obnovyavane-na-vodniya-sektor.html", "text": "Част от града е с нарушено водоподаване заради аварии и работа по проекта за обновяване на водния сектор, предаде кореспондент на  Радио „Фокус” – Варна . Екипи на ВиК и фирмата изпълнител по проекта на Общината работят по улиците „Сан Стефано“, „Любен Каравелов“, „Тополите“, „Баба Тонка“ и „Георги Кирков“.  \r\nВ областта аварии по водопреносната мрежа се отстраняват в община Добрич-селска – в района на Помпена станция – Оброчище, в с. Бранище, с. Батово, с. Безводица и с. Житница, в община Балчик - в с. Карвуна и района на Вилна зона „Сборно място“, в община Каварна - с. Чунчево и с. Селце, в община Генерал Тошево - с. Пчеларово, и в община Шабла - с. Стаевци и с. Пролез. \r\nЖулиета НИКОЛОВА", "date": "2019.01.21", "title": "Добрич: Част от града е с нарушено водоподаване заради аварии и работа по проекта за обновяване на водния сектор"}
{"url": "http://www.focus-news.net/news/2019/01/21/2614411/kyustendil-denyat-na-rodilnata-pomosht-shte-bade-otbelyazan-v-dvete-bolnitsi-v-dupnitsa.html", "text": "Денят на родилната помощ ще бъде отбелязан в двете болници в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. С ритуал ще бъде отбелязан 21 януари в общинската болница „Свети Иван Рилски”. Персоналът на акушер-гинекологичното отделение ще се включи в пресъздаване на народния обичай, в който младата майка полива ритуално ръцете на лекаря, помогнал при раждането на бебето. Празникът ще бъде отбелязан и в частната болница.  \r\nВ Деня на родилната помощ се отдава дължимото уважение на всички специалисти, които помагат за раждането на нов живот. Датата се отбелязва тържествено в акушер-гинекологичните отделения на болниците и клиниките. \r\nВенцеслав ИЛЧЕВ", "date": "2019.01.21", "title": "Кюстендил: Денят на родилната помощ ще бъде отбелязан в двете болници в Дупница"}
{"url": "http://www.focus-news.net/news/2019/01/21/2614414/akusherkite-u-nas-sa-dva-pati-po-malko-ot-neobhodimoto.html", "text": "В момента у нас работят 3578 акушерки, което е наполовината от нуждите на здравните заведения у нас. Това съобщиха от  Българската асоциация на професионалистите по здравни грижи . От асоциацията са решили да предоставят на акушерките в цялата страна безплатен курс за дистанционно продължаващо обучение. Всяка акушерка, с редовно членство в БАПЗГ, ще може да си избере курс и да получи кредитни точки за него. БАПЗГ предлага 12 курса, сред които „Профилактика на рака на маточната шийка - роля на акушерката“, „Промоция на здраве. Здравно образование“, „Конфликти в здравеопазването“, „Разпознаване симптомите на насилие“, „Оценка на качеството на здравните услуги - подходи, методи и техники“, „Управление на човешките ресурси в здравните грижи“ и др. Желаещите да се възползват трябва да се регистрират за избрания курс, в периода 1-14 февруари, включително. Курсистите ще имат възможност да усвоят учебния материал в рамките на две седмици, като в края на курса трябва да попълнят изпитен тест.", "date": "2019.01.21", "title": "Акушерките у нас са два пъти по-малко от необходимото"}
{"url": "http://www.focus-news.net/news/2019/01/21/2614409/tsvetomir-paunov-gerb-sofiya-partiyata-nyama-nuzhda-ot-promyana-tya-doyde-sas-sazdavaneto-na-gerb-prez-2006-godina.html", "text": "ГЕРБ няма нужда от промяна – тя настъпи още през 2006 година след желанието на гражданите за промяна и инициативата на Бойко Борисов за възникване на ГЕРБ. Това каза за сутрешния блок „Добро утро, България“ на  Радио „Фокус“  Цветомир Паунов, административен секретар и областен координатор на ГЕРБ-София. Според него тогавашната липса на визия за управление на страната, както и нуждата от личност, която да бъде силен и авторитетен лидер, са привлекли доверието на гражданите в ГЕРБ и то остава високо и до днес. Най-важните изводи от Националната предизборна среща са в две основни посоки – организационно състояние на партията и обществените процеси у нас и в международен план, обясни Паунов. „Структурите на ГЕРБ имат своя активен и последователен организационен живот и това се показа от анализа, който председателя на Националния предизборен щаб Цветан Цветанов направи и за членската маса, и за представянето на ГЕРБ на избори, а също и организационния живот, който партията показа на проведените частични избори през 2018 година. Втората тенденция – фалшивите новини, пошлостта – доведе до едно малко по-немощно състояние на българското общество. Като че ли загубихме сетивата си да гледаме критично към проблемите и да търсим различните гледни точки“, коментира Цветомир Паунов. Според него дори ГЕРБ се е повлияла от тези настроения в обществото, потискайки силите си за противопоставяне на негативизма и забравяйки, че промените от 2006 година до сега са резултат от усилията им от местно до национално ниво. Правилният начин за справяне със ситуацията е от този момент ГЕРБ отново да предизвика и активно да участва в дебати, както и анализи на обществената ситуация у нас. \r\nВиктория МЕСРОБОВИЧ-КУВЕНДЖИЕВА", "date": "2019.01.21", "title": "Цветомир Паунов, ГЕРБ-София: Партията няма нужда от промяна – тя дойде със създаването на ГЕРБ през 2006 година"}
{"url": "http://www.focus-news.net/news/2019/01/21/2614419/mon-v-593-uchilishta-i-detski-gradini-v-stranata-sa-preustanoveni-uchebnite-zanyatiya.html", "text": "В 593 училища и детски градини днес са преустановени учебните занятия. Това съобщиха от пресцентъра на  Министерството на образованието и науката .  \r\nДо 22 януари, включително, е удължена грипната ваканция в 137 училища в Бургаска област, в 120 училища в област Стара Загора, и в 65 училища в област Шумен. \r\nВ област Пазарджик са затворени 122 училища, както и 60 училища в област Смолян. \r\nВ област Ямбол до 23 януари също няма да учат 43 училища, а в област Перник - 40 училища. \r\nВ област Варна по предписание на РИОКОЗ няма занятия в две училища - ОУ „Св. Климент Охридски\"  в с. Кичево, община Аксаково, и ОУ „Васил Левски\" в с. Поляците, община Дългопол. \r\nВ две училища в община Самоков също не се провеждат учебни занятия днес. Това са Обединено училище „Неофит Рилски“ и СУ „Отец Паисий“. \r\nВ 113 СУ „Сава Филаретов\" в София, поради прекъсване на електрозахранването в района също няма да има учебни часове. \r\nПродължават да не се провеждат занятия в ДГ „Детелина\" в с. Черно поле, Видинска област.", "date": "2019.01.21", "title": "МОН: В 593 училища и детски градини в страната са преустановени учебните занятия"}
{"url": "http://www.focus-news.net/news/2019/01/21/2614416/kmetat-na-pernik-vyara-tserovska-v-surva-uchastvat-nad-1300-detsa-koeto-pokazva-che-traditsiyata-e-zhiva-i-shte-prodalzhi.html", "text": "В „Сурва“ участват над 1300 деца, което показва, че традицията е жива и ще продължи. Това каза кметът на Община Перник д-р Вяра Церовска по време на пресконференция по повод 28-ия международен фестивал на маскарадните игри „Сурва“ 2019 г., предаде репортер на  Агенция „Фокус“ . „Ще имаме селище, което ще предложи възможността не само да участвате, но и да вкусите от хубавите гозби, които се правят специално за този ритуал. Малките деца ще могат да участват в училището за маски, където ще получат възможността сами те да бъдат маскирани. Участниците тази година са 7500 , което ги прави повече от всички участници досега. В този ритуал участват над 1300 деца, което показва, че традицията е жива и ще продължи“, каза още кметът на Перник. Тя уточни, че неслучайно фестивалът е част от нематериалното културно наследство на ЮНЕСКО. „Защото всичко, което се случва в Перник е истинско – и участниците, и ритуалите, и гозбите, и хората, и настроението на перничани“, отбеляза Церовска.  \r\n„Очакваме ви на 25, 26 и 27 януари в центъра на фестивалите – Перник“, допълни още тя.   \r\nДеница КИТАНОВА", "date": "2019.01.21", "title": "Кметът на Перник Вяра Церовска: В „Сурва“ участват над 1300 деца, което показва, че традицията е жива и ще продължи"}
{"url": "http://www.focus-news.net/news/2019/01/21/2614420/kyustendil-chitalishta-ot-dupnitsa-otbelyazvat-140-godini-ot-smartta-na-lyuben-karavelov-i-165-godini-ot-rozhdenieto-na-stefan-stambolov.html", "text": "Читалища от Дупница отбелязват 140 години от смъртта на Любен Каравелов и 165 години от рождението на Стефан Стамболов. Това съобщиха за  Радио „Фокус” – Кюстендил  от отдел „Култура” към Община Дупница. От 13.00 часа в залата на читалище „Христо Ботев” в Дупница ще бъде открита тематична изложба по повод 140 години от смъртта на Любен Каравелов. Програмата предвижда четене на негови произведения и музикален съпровод.  \r\nОт 16.00 часа читалище „Генерал Георги Тодоров” в Дупница организира вечер, посветена на 165 години от рождението на Стефан Стамболов – личност, управление, оценки и литературна програма. В тематичната вечер ще участват и възпитаници на учебни заведения, с които читалището си партнира през годината. \r\nВенцеслав ИЛЧЕВ", "date": "2019.01.21", "title": "Кюстендил: Читалища от Дупница отбелязват 140 години от смъртта на Любен Каравелов и 165 години от рождението на Стефан Стамболов"}
{"url": "http://www.focus-news.net/news/2019/01/21/2614421/sofiya-chasti-ot-zhk-studentski-grad-sa-bez-parno-i-topla-voda.html", "text": "Части от ж.к. „Студентски град“ са без парно и топла вода заради авария. Това показва справка на сайта на „Топлофикация София“. Засегнат е района между бул. „Симеоновско шосе”, ул.„21-век”, ул.„Йордан Йосифов”, ул.„Стефан Младенов”, ул.„Никола Габровски”, бул.„Г.М.Димитров” и между бул. „Г.М.Димитров”, бул. „Климент Охридски”, ул. „Проф. Г.Брадистилов”, ул. „Росарио”, ул. “„Баку” и ул. „Н.Габровски”.", "date": "2019.01.21", "title": "София: Части от ж.к. „Студентски град“ са без парно и топла вода"}
{"url": "http://www.focus-news.net/news/2019/01/21/2614408/ana-mpa-govoritelyat-na-to-potami-napusna-partiyata-i-ya-ostavi-bez-parlamentarna-grupa.html", "text": "Депутатът от „То Потами“ (Реката) Йоргос Амирас обяви рано в понеделник, че става независим народен представител, съобщава  гръцката държавна агенция АНА-МПА . \r\n„Не мога да продължа да бъде член на парламентарната група на „То Потами“, тъй като имам различна позиция по голям национален въпрос“, обясни той, визирайки несъгласието си с ратификацията на договора за името между Атина и Скопие в гръцкия парламент тази седмица. \r\nАмирас е също говорител на партията. Според Правилника за дейността на парламента, групите в него трябва да са най-малко от петима депутати. След напускането му „То Потами“ остават само с четирима народни представители (Теодоракис, Мавротас, Ликудис и Псарианос). \r\nПревод и редакция:", "date": "2019.01.21", "title": "АНА-МПА: Говорителят на „То Потами“ напусна партията и я остави без парламентарна група"}
{"url": "http://www.focus-news.net/news/2019/01/21/2614418/dha-erdogan-kam-tramp-turtsiya-e-gotova-momentalno-da-poeme-sigurnostta-v-rayona-na-manbidzh.html", "text": "Турският президент Реджеп Тайип Ердоган проведе телефонен разговор с президента на САЩ Доналд Тръмп, предаде  информационната агенция ДХА . Обсъдена е последната ситуация в Сирия. Двамата лидери са постигнали договореност за  общи мерки за прочистване на остатъците от ДАЕШ в Сирия и недопускане повторното й появяване на терен. Ердоган е декларирал готовността на Анкара „да получи мандат и се заеме с осигуряване на сигурността в района на Манбидж, без да бъде губено никакво време.”, посочва още ДХА. \r\nПревод и редакция:", "date": "2019.01.21", "title": "ДХА: Ердоган към Тръмп: Турция е готова моментално да поеме сигурността в района на Манбидж"}
{"url": "http://www.focus-news.net/news/2019/01/21/2614404/sarajevo-times-kakvo-kaza-milorad-dodik-na-vladimir-putin-na-sreshtata-im-v-belgradi.html", "text": "По време на официалната визита на руския президент Владимир Путин в Сърбия, председателят на Президиума на Босна и Херцеговина (БиХ) Милорад Додик използва възможността да проведе кратка среща с руския лидер, пише  електронното издание Sarajevo Times . \r\nВ хода на краткия им разговор, Додик се е оплакъл, че правителството на БиХ се забавя от действията на бошняците и условието, което те поставят, страната да започне процеса за присъединяване към НАТО. \r\nВ началото на срещата Путин е поздравил лидера на босненските сърби за избирането му в Президиума на БиХ и е изразил желанието на Русия да се приложат вече договорените проекти между страните. \r\n„В БиХ винаги нещо е под условие. Условието на бошняците за формиране на правителство е да приемем членството в НАТО, на което ние твърдо се противопоставяме, така че реализацията на изборните резултати ще се забави“, е заявил от своя страна Додик. \r\nТой е подчертал, че реализацията на съвместните проекти в сферата на енергетиката е в ход. \r\nЛидерът на босненските сърби е изтъкнал важността на това да се продължи производството на петролната рафинерия в Брод, както и участието на руските компании в реконструкцията на два ТЕЦ-а в БиХ. \r\nЖелка Цвиянович, президент на Република Сръбска (РС – сръбската част на БиХ), от своя страна, заяви, че има много съвместни проекти с Русия и е важно да бъде запазено доброто разбирателство между страните, за да се разшири сътрудничеството. \r\nПо-рано Додик съобщи, че е в Белград на частна визита, а не като председател на тричленното Президентство на БиХ, но на срещата с Путин зад гърба му беше знамето на Босна. \r\nПо този начин лидерът на босненските сърби продължи да демонстрира несъгласието си с присъединяването на БиХ към Северноатлантическия алианс, отбелязва изданието. \r\nНа 9 януари Държавният секретар на САЩ Майк Помпео изпрати писмо до членовете на Президиума на БиХ, в което ги призова да приемат Годишната национална програма за БиХ, която НАТО предложи след последните си решения по този въпрос. \r\nВ посланието си до босненските власти, Помпео отбелязва, че Комисията за интеграция на Алианса е приела Ежегодния национален план и призовава Сараево да започне да работи по него възможно най-скоро, припомня Sarajevo Times. \r\nПревод и редакция:", "date": "2019.01.21", "title": "Sarajevo Times: Какво каза Милорад Додик на Владимир Путин на срещата им в Белград?"}
{"url": "http://www.focus-news.net/news/2019/01/21/2614422/zam-kmetat-na-pernik-sevdalina-kovacheva-organizirame-mladezhka-survakariada-kato-za-parvi-pat-imame-zayavki-ot-uchebni-zavedeniya-ot-drugi-naseleni-mesta.html", "text": "Организираме младежка \"Сурвакариада\", включваща всички училища в Перник, като за първи път имаме заявки от учебни заведения от други места. Това каза зам.-кметът на Община Перник Севделина Ковачева по време на пресконференция по повод 28-ия международен фестивал на маскарадните игри „Сурва“ 2019 г., предаде репортер на  Агенция „Фокус“ . Заместник-кметът обясни, че Общината е подготвила поредица от събития, които да не оставят гостите да скучаят и да не ги фиксират само върху дефилето на кукерите. По думите й целта е те да научат нови неща за местната традиция и култура. „Още на 25 януари преди стартиране на самия фестивал организираме младежката \"Сурвакариада\", която и тази година включва представители на всички училища в община Перник. С радост искам да отбележа, че за първи път имаме заявки и гости, които ще бъдат извън общината. Имаме училище от София и училище от Червен бряг, което ще се включи в детската \"Сурвакариада\". На 25 януари отваряме врати за мечкарницата – работилницата за маски, където 7 от най-добрите майстори на маски на територията на област Перник ще покажат своето изкуство“, допълни Ковачева. По думите й за любителите на кулинарното изкуство освен традиционната изложба на ястия, тази година е поканен готвачът Иван Звездев, който ще приготви сурвакарско ястие. „Имаме и допълнителни концерти с фолклорна насоченост. Искам да използвам възможността да поканя всички желаещи да бъдат при нас между 25 и 27 януари. Ще бъде наистина интересно, обещаваме да имат прекрасни спомени“, допълни още Ковачева. \r\nДеница КИТАНОВА", "date": "2019.01.21", "title": "Зам.-кметът на Перник Севдалина Ковачева: Организираме младежка \"Сурвакариада\", като за първи път имаме заявки от учебни заведения от други населени места"}
{"url": "http://www.focus-news.net/news/2019/01/21/2614423/blagoevgrad-denyat-na-rodilnata-pomosht-beshe-otbelyazan-v-akushero-ginekologichnoto-otdelenie-na-mnogoprofilnata-bolnitsa-v-grada.html", "text": "Денят на родилната помощ беше отбелязан в акушеро-гинекологичното отделение на Многопрофилна болница за активно лечение – Благоевград. Това съобщиха за  Радио „Фокус“ – Пирин  от лечебното заведение. Специален гост на празника беше кметът на Общината д-р Атанас Камбитов. Празникът беше отбелязан с традиционния за този ден ритуал \"поливане на ръце\". Той беше извършен от млада майка, която е поляла ръцете на директора на лечебното заведение д-р Огнян Митев, който е и акушер-гинеколог. \r\nЛивия НИНОВА", "date": "2019.01.21", "title": "Благоевград: Денят на родилната помощ беше отбелязан в акушеро-гинекологичното отделение на Многопрофилната болница в града"}
{"url": "http://www.focus-news.net/news/2019/01/21/2614424/adelina-stefanova-hram-vavedenie-bogorodichno-blagoevgrad-denyat-na-rodilnata-pomosht-i-babinden-sa-edni-ot-nay-golemite-zhenski-praznitsi.html", "text": "Денят на родилната помощ и Бабинден са едни от най-големите женски празници. Това каза за  Радио „Фокус” – Пирин  църковният уредник в храм „Въведение Богородично“ – Благоевград Аделина Стефанова. По думите ѝ денят на акушерките не трябва да се бърка с Бабинден, макар че и двата празника са посветени на жените, помагали при раждането на децата. „Обредността на днешния ден, както и на Бабибден е подчинена главно на желанието да се засвидетелстват почит и уважение към възрастните жени, които са бабували на родилките. Празникът е езически и идва от далечните праславянски времена, но се е запазил и по време на Възраждането е бил изключително почитан“, каза още Стефанова. Тя добави, че макар днес Бабинден да губи доста от обредните си обичаи, традиционната празнични ритуали са доста богати. \r\nЛивия НИНОВА", "date": "2019.01.21", "title": "Аделина Стефанова, храм „Въведение Богородично“ - Благоевград: Денят на родилната помощ и Бабинден са едни от най-големите женски празници"}
{"url": "http://www.focus-news.net/news/2019/01/21/2614426/smolyan-tyaloto-na-56-godishen-mazh-e-otkrito-v-doma-mu-na-ul-zornitsa-nyama-danni-za-nasilstvena-smart.html", "text": "Тялото на 56-годишен мъж е открито в дома му на ул. „Зорница“, няма данни за насилствена смърт. Това съобщиха  ОДМВР – Смолян . Сигналът за намереното тяло е подаден на 18 януари 2019 г. около 14.50 часа на тел. 112. Съобщено е, че около 14.50 часа в град Смолян на ул. „Зорница“ в дома му е намерен починал 56-годишен мъж от град Смолян. Първоначални данни за насилствена смърт не са установени. Трупът е изпратен в отделение по съдебна медицина в МБАЛ „Д-р Братан Шукеров“ за извършване на аутопсия. Извършен е оглед на местопроизшествие и е образувано досъдебно производство.", "date": "2019.01.21", "title": "Смолян: Тялото на 56-годишен мъж е открито в дома му на ул. „Зорница“, няма данни за насилствена смърт"}
{"url": "http://www.focus-news.net/news/2019/01/21/2614429/dobrich-72-godishen-velosipedist-e-blasnat-ot-lek-avtomobil-na-bul-rusiya.html", "text": "72-годишен велосипедист е блъснат от лек автомобил на бул. „Русия” в града. Това съобщиха от  ОДМВР - Добрич . Сигналът е подаден на 19 януари около 15.00 часа. На място е установено, че водач на лек автомобил „БМВ” с чужда регистрация блъска неправилно пресичащ велосипедист на 72-години. Велосипедистът е настанен в МБАЛ - Добрич с диагноза комоцио, но без опасност за живота. Произшествието е обслужено по административен ред.", "date": "2019.01.21", "title": "Добрич: 72-годишен велосипедист е блъснат от лек автомобил на бул. „Русия”"}
{"url": "http://www.focus-news.net/news/2019/01/21/2614427/ventsislava-krumova-rim-pernik-33-doklada-sa-zayaveni-za-nauchnata-konferentsiya-delnitsite-i-maskite.html", "text": "33 доклада са заявени за научната конференция „Делниците и маските“. Това каза директорът на Регионалния исторически музей в Перник Венцислава Крумова по време на пресконференция по повод 28-ия международен фестивал на маскарадните игри „Сурва“ 2019 г., предаде репортер на  Агенция „Фокус“ . „В рамките на международния фестивал „Сурва“ Регионален исторически музей – Перник, с помощта на Община Перник, реализира един изключително важен научен форум. Тази година ще бъде 26-ото издание\", обясни Крумова и допълни, че Международната конференция „Сурва“ се е утвърдила като един от най-стабилните научни форуми в България. \"Ние имаме готовност със сборника от доклади от миналата година, когато тя протече под мотото „Маски и политики“, коментира директорът на музея. Тя уточни, че тази година на 25-ти януари в петък научната конференция ще стартира под мотото „Делниците и маските“.  „Научен ръководител на този форум е проф. д-р Иван Маразов. Модератор през цялата част ще бъде проф. д-р Георг Краев. 33 доклада са заявени до този момент. Програмата за конференцията е готова. Искам да благодаря не само на етнолозите, които традиционно се включват в този научен форум. Интересното в тазгодишната научна конференция е, че темата „Делниците и маските“ ще бъде обсъждана от по-широк кръг от учени. Към дискусията ще се присъединят културни антрополози, социолози и много се надяваме всичко онова, което ние сме запазили като традиция и обичай до този момент да бъде пречупено през един друг поглед и да видим по друг начин „Сурва“, каза още Крумова.  \r\nТя обясни, че представители на Литва, Македония и Сърбия също ще се включат в научната конференция. „Използвам възможността да поканя всички, които предявяват интерес към научната част на фестивала. Да заповядат на 25-ти в конферентната зала на Двореца на културата“, допълни още Крумова.  \r\nПо отношение на журито на тазгодишния фестивал, директорът на РИМ – Перник коментира, че три групи ще имат свои представителства в журито. „Председател на журито и тази година ще бъде проф. д-р Георг Краев. Останалите членове на журито са доц. д-р Валентина Ганева Райчева от Института по етнология и фолклористика към БАН, асистент д-р Милена Любенова, Цветана Манова, етнолог и Елена Темелкова, художник\", поясни тя..  \r\nДеница КИТАНОВА", "date": "2019.01.21", "title": "Венцислава Крумова, РИМ – Перник: 33 доклада са заявени за научната конференция „Делниците и маските“"}
{"url": "http://www.focus-news.net/news/2019/01/21/2614432/plovdiv-57-godishna-zhena-e-osadena-na-2-godini-i-4-mesetsa-zatvor-za-prisvoyavane-na-nad-140-000-lv-ot-vik-plovdiv.html", "text": "57-годишна жена е осъдена на 2 години и 4 месеца затвор за присвояване на над 140 000 лв. от ВиК - Пловдив. Това съобщиха от пресцентъра на  Апелативна прокуратура - Пловдив . По обвинителен акт на Районна прокуратура - Пловдив е осъдена жена с инициали И.Б. за това, че в качеството си на касиер в счетоводството във „Водоснабдяване и канализация“ ЕООД - Пловдив, в периода от 2 януари 2013 г. до 26 февруари 2016 г. е присвоила чужди пари в големи размери – 140 672 лева, собственост на дружеството. Районен съд - Пловдив е признал И.Б. за виновна и е наложил наказание „Лишаване от свобода“ за срок от 2 години и 4 месеца при първоначален „общ“ режим на изтърпяване.  \r\nПо делото е установено, че И. Б. имала достъп до паричните суми на дружеството, които ѝ били поверени в качеството на касиер. В посочения тригодишен период от време, при нейна лична необходимост от парични средства, тя  е присвоявала различни суми. Общият размер на присвоените парични средства е 140 672 лева, като парите не са били върнати. След като е била установена липсата на посочените средства в ощетеното юридическо лице, трудовото правоотношение с И.Б. е било прекратено.  \r\nПрисъдата не е влязла в сила и подлежи на протест и обжалване пред Окръжен съд - Пловдив.", "date": "2019.01.21", "title": "Пловдив: 57-годишна жена е осъдена на 2 години и 4 месеца затвор за присвояване на над 140 000 лв. от ВиК - Пловдив"}
{"url": "http://www.focus-news.net/news/2019/01/21/2614425/simo-simov-nstpg-otnovo-preminavame-v-protestna-gotovnost-sreshtu-zakona-za-gorivata.html", "text": "УС на Националното сдружение на търговци и превозвачи на горива решихме да преминем отново в протестна готовност. Това каза на пресконференция говорителят на Националното сдружение на търговци и превозвачи на горива Симо Симов, предаде репортера на  Агенция „Фокус“ . „Благодаря на депутатите от ГЕРБ и „Обединени патриоти“, които подкрепиха решението законът да влезе в пленарна зала и да се отложи със 6 месеца“, посочи той. „Благодаря и на депутатите от ДПС, които изпратиха декларация, че ще подкрепят отлагането на закона“, допълни Симов. „Искам да се обърна към депутатите от БСП. Те този път имат възможност да се олицетворят като социалната партия, за която се представяха в предизборната кампания, или като партия, която ще защити олигарсите“, обяви Симо Симов. „Законът за горивата беше гласуван вяло и без никакъв интерес“, каза той. „БСП има възможност да се коригира, да застане на правилната страна“, коментира говорителят на сдружението. „Законът касае над 400 фирми“, обяви Симо Симов, като уточни, че в сдружението членуват 110 фирми. „Обяснявам си го с това, че хората ги е страх“, каза още той Агенция „Фокус“ припомня:  На 9 януари Министерски съвет предложи на Народното събрание да отложи срока за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Предложението бе той да започне да действа от 1 юли, а не от 28 януари. Срещу закона се обявиха от Националното сдружение на търговци и превозвачи на горива (НСТПГ). Според тях той ще доведе до фалита на дребните фирми в бранша и така на пазара ще се получи монопол на няколко големи компании. От НСТПГ заявиха, че подготвят безсрочни протестни действия по примера на „жълтите жилетки“ в Париж. Основното искане е връщане на закона в пленарна зала и преразглеждане така, че да стане в интерес на потребителите и икономиката. На 8 януари омбудсманът Мая Манолова внесе жалба в Конституционния съд срещу промените в Закона за горивата. Тя заяви, че те не само нанасят тежък удар върху малките търговци и превозвачи на горива, но са и удар срещу българските граждани в качеството им на потребители, тъй като фалитът на малките бензиностанции ще доведе до ограничаване на конкуренцията и засилването на монополизма.  \r\nБългарската петролна и газова асоциация (БПГА) и Българската стопанска камара (БСК) се обявиха срещу отлагането на Закона за горивата. Българската петролна и газова асоциация обяви, че напуска КРИБ заради решението на Министерския съвет да внесе в Народното събрание законопроект за отлагане с 6 месеца на влизането в сила на Закона. Членовете на асоциацията изразиха своето разочарование от действията на Конфедерацията на работодателите и индустриалците в България, която в писмо до министъра на икономиката Емил Караниколов е поискала отлагане на влизането в сила на закона и е направила предложения за промени в текстовете му, без това да е съгласувано с БПГА. Според БПГА отлагането на закона е „опит да се протака влизането в сила на закон, вече приет от българския парламент“, което според тях на практика означава продължаване на живота на сивата икономика в сектора за България.  \r\nЗаконът за административното регулиране на икономически дейности, свързани с нефт и продукти от нефтен произход, беше приет от парламента през лятото на 2018 г. и трябваше да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а за дребните - 20 хил. лева. Дистрибуторите на бутилиран газ трябва да притежават минимум 10 000 бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 000 до 250 000 лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 000 до 200 000 лв.  \r\nНа 17 януари с гласовете на народни представители от ГЕРБ и „Обединени патриоти“ парламентарната Комисия за наблюдение на приходните агенции и борба със сивата икономика и контрабандата взе решение да отложи със 6 месеца влизането в сила на Закона за горивата. \r\nБиляна ИВАНОВА", "date": "2019.01.21", "title": "Симо Симов, НСТПГ: Отново преминаваме в протестна готовност срещу Закона за горивата"}
{"url": "http://www.focus-news.net/news/2019/01/21/2614434/smolyan-piyan-shofyor-bez-knizhka-se-e-obarnal-po-tavan-po-patya-hvoyna-malevo.html", "text": "Пиян и неправоспособен шофьор се е обърнал по таван по пътя Хвойна –  Малево, в автомобила са пътували баща и две малки деца. Това съобщиха от  ОДМВР – Смолян . Инцидентът е станал на 18 януари 2019 г. В РУ - Чепеларе е започнато бързо производство срещу шофьора с инициали З.Б. на 26 години от с. Малка арда. Установено е, че на 18 януари 2019 г. около 11.50 часа на път SМL 2311 при км 1+100 (с. Хвойна – с. Малево) мъжът управлявал лек автомобил „Рено Меган“ със смолянска регистрация след употреба на алкохол с концентрация 2.61 промила, установено с техническо средство. При разминаване с полицейски автомобил, 26-годишният водач, който е бил под въздействието на алкохол и неправоспособен, се притеснил и при опит да се прикрие катастрофирал и автомобилът се преобърнал по таван. С него пътували още един мъж и двете му деца – момиче на две години и половина и момче на три години, които са невредими. Водачът е отказал кръвна проба. Той е осъждан за същото деяние. 26-годишният З.Б. е задържан за срок от 24 часа.", "date": "2019.01.21", "title": "Смолян: Пиян шофьор без книжка се е обърнал по таван по пътя Хвойна –  Малево"}
{"url": "http://www.focus-news.net/news/2019/01/21/2614428/yordan-yordanov-kmet-na-dobrich-v-denya-na-rodilnata-pomosht-chestitya-praznika-na-vsichki-koito-se-grizhat-za-nasheto-badeshte.html", "text": "В деня на родилната помощ честитя празника на всички, които се грижат за нашето бъдеще. Това заяви кметът на Добрич Йордан Йорданов, предаде кореспондент на  Радио „Фокус” – Варна . Кметът пожела на работещите в родилното отделение и на празнуващите в семействата спокойни и успешни дни занапред. „Вярвам, че тези хора, които се грижат за новородените и участват в процеса, знаят кое е най-голямото богатство. Аз им пожелавам да са здрави, успешни, да гледат напред и винаги Общината ще подкрепя с каквото може хората, които се грижат за нашето бъдеще“, каза Йордан Йорданов.   \r\nЖулиета НИКОЛОВА", "date": "2019.01.21", "title": "Йордан Йорданов, кмет на Добрич: В деня на родилната помощ честитя празника на всички, които се грижат за нашето бъдеще"}
{"url": "http://www.focus-news.net/news/2019/01/21/2614436/veliko-tarnovo-rumanskite-eksperti-posetiha-grada-s-tsel-obmyana-na-opit-v-sferata-na-sotsialnite-uslugi.html", "text": "Румънските експерти посетиха града с цел обмяна на опит в сферата на социалните услуги. Това съобщиха от пресцентъра на  Община Велико Търново . В рамките на два дни представители на Генерална дирекция за социално подпомагане и закрила на детето в област Телеорман (Румъния) и Николай Цолов - председател на Свободен младежки център – Видин, гостуваха във Велико Търново. Те бяха посрещнати от директора на общинската дирекция „Социални дейности и здравеопазване“ Росица Димитрова и заедно с управители на социални услуги за деца и младежи, функциониращи на територията на общината, проведоха работни срещи и посещения с цел обмяна на опит.  \r\nОсновната тема на дискусиите бе „Какво се случва с пълнолетните младежи, които напускат социалната система“. Румънските експерти представиха добрите резултати от своя проект „Искаме да знаем как ще работим“, чиято целева група включва младежи над 18 години, които са напуснали или предстои да напуснат системата за закрила на детето в област Телеорман. Работещите в сферата на социалните услуги за деца и младежи в община Велико Търново споделиха от своя страна опита си при реализиране на различни дейности с младежите, които напускат социалната система и голяма част от тях успешно се реализират в живота. \r\nПо време на посещението румънските гости и Николай Цолов бяха на място в социални услуги във Велико Търново - в два от центровете за настаняване от семеен тип за деца без увреждания във Велико Търново, както и в Център за обществена подкрепа, Център за социална интеграция и рехабилитация за деца и младежи с увреждания и в Общностен център за деца и родители „Царевград“.\t \r\nИзводът от работните срещи и дискусии бе, че двете страни има какво да заимстват една от друга, за да се подобри социалната система за децата и младежите в риск.", "date": "2019.01.21", "title": "Велико Търново: Румънските експерти посетиха града с цел обмяна на опит в сферата на социалните услуги"}
{"url": "http://www.focus-news.net/news/2019/01/21/2614438/amerikantsi-rabotyat-po-vaksina-sreshtu-chumata-po-svinete-no-u-nas-tryabvat-speshni-merki-pri-lova-pri-laboratoriite-i-pri-fermite-tip-zaden-dvor.html", "text": "Трябва да се предприемат спешни мерки на ниво ловци и свинеферми от тип „заден двор“, ако искаме сектор „Свиневъдство“ да не бъде затрит. От ЕС трябва да се заделят средства за развойна дейност на ваксина, защото има риск от заличаване на комплекси поголовно. Около това се обединиха участниците на дискусия на тема „Африканска чума по свинете – превенция и тенденции в ЕС“, организирана в края на миналата седмица в Русе по инициатива на Момчил Неков, член на ЕП от Комисията по земеделие и развитие на селските райони, съобщиха от  пресофиса на Момчил Неков . \r\nЕдин от най-големите проблеми е рискът от разпространение на чумата сред животните гледани в т.нар. „Фамилна ферма тип Б“ – заден двор. Чумата се разпространява много лесно – чрез храна, остатъци от нея, дори обувки или контакт със заразена материя. Вирусът ѝ може да оцелее и във вода няколко месеца. Ако бъде констатирано заболяване в такава семейна ферма, това предвещава икономически крах за свинекомплексите в съседство.   \r\nДруг сериозен проблем е ловът. Точният брой на дивите свине у нас трудно може да се определи, но според оценки на специалистите плътността е прекалено голяма за територията на България. Според експерти се очаква до 3 - 4 месеца да има бум на африканска чума, защото тогава е размножителният период на дивите свине и те са по-податливи за заболяването заради раждането и кърменето.  \r\nМомчил Неков обърна внимание на нуждата разработване на ваксина срещу заболяването в най-кратки срокове. За класическата чума по свинете има такава, но не и за африканската. На 16 октомври 2018 г. Американският департамент по селско стопанство започна процедура по разрешение на компанията Зоетис да разработи ваксина. „Проблемът е пряк и много остър за ЕС, затова трябва да се предвиди ресурс за развойна дейност и в Европа в най-кратки срокове. Не можем да останем в очакване американците да разработват нещо, което е проблем тук и сега“ коментира Момчил Неков след конференцията.   \r\nВ България се оказа, че има и дефицит на лаборатории за изследване на проби. Радостина Донева, председател на асоциацията за българската местна порода Източнобалканска свиня, обърна внимание, че заради забавяне в даване на резултати от проби, което отнема близо седмица, губят продукция. За сравнение, подобни лаборатории в Румъния има във всяка област и резултатите са готови бързо.  \r\nАфриканската чума по свинете е заболяване по свинете, което се разпространява както по дивите, така и по домашните свине. В съседна Румъния, където заради заболяването трябваше да се заколят близо 400 000 прасета, има засегнати вече 19 области.  \r\n„Африканската чума не е заразна за хората, но икономическите последици от нея ще са тежки. За това трябват общи и спешни усиля и стъпки, ако не искаме сектор като свиневъдството, които е изключително важен за животновъдството в България да изчезне“, заяви Момчил Неков.  \r\nВ цяла Североизточна България се усеща напрежение заради разпространението на болестта. В България до сега има регистрирани само четири огнища – всички през 2018 г., като нито едно не е било в област Русе.  \r\nВ събитието организирано от евродепутата Момчил Неков участие взеха собственици на свинекомплекси, ловци, кметът на община Тутракан – д-р Димитър Стефанов, директорът на ОДБХ-Русе д-р Георги Дяков, д-р Ливиу Флореску от Националната агенция по безопасност на животните в Гюргево, народните представители от 19-МИР Русе Георги Стоилов и Пенчо Милков и др. Поканени бяха и представители на Изпълнителната агенция по горите, но оттам не изпратиха представител, което се срещна с неодобрение от присъстващите. Срещата се проведе в сградата на Областна администрация Русе и беше уважена лично от областния управител Галин Григоров.", "date": "2019.01.21", "title": "Американци работят по ваксина срещу чумата по свинете, но у нас трябват спешни мерки при лова, при лабораториите и при фермите тип „заден двор“"}
{"url": "http://www.focus-news.net/news/2019/01/21/2614431/v-sadebnata-palata-e-se-provede-brifing-po-povod-razsledvane-za-iztochvane-na-sredstva-ot-noi-chrez-falshivi-telk.html", "text": "В Съдебната палата е се проведе брифинг по повод разследване за източване на средства от НОИ чрез фалшиви ТЕЛК. Това съобщиха от пресцентъра на  Прокуратура на Република България . Брифингът ще се състои от 14.00 часа в зала 2 на 4 етаж на Съдебната палата. Заместник главният прокурор Иван Гешев, главният секретар на МВР Ивайло Иванов и представител на НОИ ще дадат информация във връзка с образувани досъдебни производства и проверки на територията на цялата страна по повод източване на средства от НОИ чрез фалшиви ТЕЛК.", "date": "2019.01.21", "title": "В Съдебната палата е се проведе брифинг по повод разследване за източване на средства от НОИ чрез фалшиви ТЕЛК"}
{"url": "http://www.focus-news.net/news/2019/01/21/2614439/veliko-tarnovo-kmetat-na-svishtov-gencho-genchev-e-izbran-za-zam-predsedatel-na-organizatsiyata-za-upravlenie-na-dunavski-turisticheski-rayon.html", "text": "Кметът на Свищов Генчо Генчев е избран за зам.-председател на Организацията за управление на Дунавски туристически район. Това съобщиха от пресцентъра на  Община Свищов .  \r\nУстав на Организацията за управление на Дунавски туристически район (ОУДТР), както и състав на органите за управление приеха на нарочно събрание членовете на Управителния съвет на организацията. За председател на 9-членния Управителен съвет на ОУДТР бе избран кметът на Русе Пламен Стоилов, а за зам.-председател – кметът на Свищов Генчо Генчев. Участието на Генчев в УС на ОУДТР е гаранция за активността на Общината за развитието на туризма и засвидетелства ангажираността на общинското ръководство по отношение на националната политика в областта на туризма. Като част от Организацията, със своята богата история и културно-исторически забележителности, община Свищов ще даде своя значителен принос за популяризиране и налагане на Дунавския туристически район като предпочитан за туристите. Съвместното развитие на Организацията неминуемо ще допринесе и за икономическото развитие на целия регион. \r\nУчредители на Организацията за управление на Дунавски туристически район са: 17 общини, 6 областни администрации, 3 туристически сдружения, вписани в Националния туристически регистър, РУ „Ангел Кънчев“ и 1 професионална гимназия. В състава на Дунавски туристически район влизат 67 общини, което го прави най-голям спрямо другите осем, с общо 21% от територията на страната и 16% от населението. \r\nОрганизацията за Управление на Дунавски туристически район ще извършва дейности, свързани с формиране на регионални туристически продукти и осъществяване на регионален маркетинг и реклама на територията на Дунавски туристически район. Сред основните цели на ОУДТР са утвърждаване на Дунавския туристически район като предпочитана и атрактивна дестинация за туризъм и подпомагане на сътрудничеството между всички заинтересовани страни за развитието на конкурентоспособен и устойчив туризъм в областите: културно-исторически, речен круизен, приключенски и екотуризъм, ловен, градски развлекателен и шопинг, винен и кулинарен, религиозен, поклоннически туризъм и др. \r\nОрганизацията за управление на Дунавски туристически район ще извършва своята дейност под контрола на държавата, а функциите на контролен орган ще се осъществяват от Министъра на туризма.", "date": "2019.01.21", "title": "Велико Търново: Кметът на Свищов Генчо Генчев е избран за зам.-председател на Организацията за управление на Дунавски туристически район"}
{"url": "http://www.focus-news.net/news/2019/01/21/2614433/s-ritual-miene-na-ratse-v-parva-sagbal-sveta-sofiya-be-otbelyazan-denyat-na-rodilnata-pomosht.html", "text": "Тържественият ритуал \"миене на ръце“ се проведе в Първа САГБАЛ „Света София“ по повод Деня на родилната помощ, предаде репортер на  Агенция „Фокус“ . Събитието започна с обиколка на изцяло обновеното отделение по хирургия на млечната жлеза в лечебното заведение. Столична община финансира ремонта с 250 000 лв. \r\nУчастие в събитието взеха кметът на София Йорданка Фандъкова, Дончо Барбалов, заместник-кмет по направление „Финанси и стопанска дейност” и вр. и. д заместник-кмет по направление „Столично общинско здравеопазване“, както и д-р Веселин Милев, председател на постоянната комисия по здравеопазване и социална политика към Столичен общински съвет. \r\nДаяна ДЮЛГЕРОВА", "date": "2019.01.21", "title": "С ритуал \"миене на ръце“ в Първа САГБАЛ „Света София“ бе отбелязан Денят на родилната помощ"}
{"url": "http://www.focus-news.net/news/2019/01/21/2614440/sport-milosh-raonich-pobedi-s-30-seta-aleksandar-zverev-na-osminafinalite-v-melbarn.html", "text": "Представителят на Канада Милош Раонич победи категорично поставеният под номер 4 в схемата Александър Зверев и се класира за четвъртфиналите на Откритото първенство на Австралия. В следващия кръг Раонич ще играе с победителя от мача между поставения под номер 11 Борна Чорич от Хърватия и Люка Пуй от Франция.", "date": "2019.01.21", "title": "Спорт: Милош Раонич победи с 3:0 сета Александър Зверев на осминафиналите в Мелбърн"}
{"url": "http://www.focus-news.net/news/2019/01/21/2614430/simo-simov-nstpg-zakonat-za-gorivata-nyama-da-prebori-sivata-ikonomika-v-byudzheta-nyama-da-vleze-edna-stotinka.html", "text": "Законът за горивата няма да пребори сивата икономика. В него няма и едно действие, което да я спре и да влее пари в бюджета. Това каза на пресконференция говорителят на Националното сдружение на търговци и превозвачи на горива Симо Симов, предаде репортера на  Агенция „Фокус“ . „Ние сме против сивата икономика, на които тя пречи. С този закон в бюджета няма да влезе една стотинка“, уточни Симов. „На заседанието на Комисия за наблюдение на приходните агенции и борба със сивата икономика и контрабандата не бе допуснат наш представител“, посочи говорителят на сдружението. Той обясни, че на заседанието са отправени твърдения, че 100 човека организират протестите срещу Закона за горивата. „Пред вас стоят организаторите на протеста. Не сме 100, а 110, но не човека, а фирми“, заяви Симов. „Повече от 20 години трайно сме на пазара“, подчерта той. „Отношението към нас беше некоректно. Много често се спекулира, че искането ни да спрем закона е с цел да продължи сивата икономика“, каза още той. \r\nБиляна ИВАНОВА", "date": "2019.01.21", "title": "Симо Симов, НСТПГ: Законът за горивата няма да пребори сивата икономика, в бюджета няма да влезе една стотинка"}
{"url": "http://www.focus-news.net/news/2019/01/21/2614442/sofiya-dvama-dushi-sa-postradali-pri-katastrofa-predi-park-muzey-vrana-v-posoka-stolitsata.html", "text": "Двама души са леко пострадали при катастрофа преди парк-музей „Врана“ в посока столицата. Това съобщиха за  Агенция \"Фокус\"  от пресцентъра на СДВР. Сигналът за катастрофата между два автомобила е подаден в 09.45 часа. Пострадалите са откарани за преглед. Причините за инцидента се изясняват. Движението в района на катастрофата е било затруднено. На място е бил екип на „Пътна полиция“, който е оказвал съдействие.", "date": "2019.01.21", "title": "София: Двама души са пострадали при катастрофа преди парк-музей „Врана“ в посока столицата"}
{"url": "http://www.focus-news.net/news/2019/01/21/2614443/vidin-31-godishen-mazh-e-zadarzhan-za-ubiystvo-v-dimovo.html", "text": "31-годишен мъж е задържан за убийство в Димово, съобщиха от  ОДМВР – Видин . Мъжът е задържан късно вечерта на 20 януари 2019 г. за срок до 24 часа. По случая е образувано досъдебно производство.  \r\nПолицейските действия по разследването започнали на 18 януари след получен сигнал в 16.15 часа на тел.112. Жителка на Димово съобщила, че 60-годишният ѝ зет не е излизал от дома си. Пристигналите на адреса полицаи, в една от стаите на къщата, открили безжизненото тяло на мъжа. По тялото имало следи от наранявания. На следващия ден извършената аутопсия потвърдила първоначалните съмнения за насилствена смърт. В хода на предприетите оперативно-издирвателни действия служители на РУ - Белоградчик, сектор „Противодействие на криминалната престъпност“ в ОДМВР - Видин и криминалисти от ГДНП към МВР събрали достатъчно данни за съпричастност към деянието на 31-годишния – познат на жертвата. Изяснено било, че престъпното деяние е извършено след употреба на алкохол в дома на 60-годишния. Работата по разследването продължава под ръководството на наблюдаващ прокурор от Окръжна прокуратура – Видин.", "date": "2019.01.21", "title": "Видин: 31-годишен мъж е задържан за убийство в Димово"}
{"url": "http://www.focus-news.net/news/2019/01/21/2614444/sliven-s-vazpomenatelni-mitingi-byaha-otbelyazani-34-godini-ot-nasilstvenata-smyana-na-imenata-v-kotlensko.html", "text": "С възпоменателни митинги жителите на котленските села Филаретово и Ябланово отбелязаха 34 години от мирните протести в двете населени места срещу насилствената смяна на имената и почетоха пострадалите от т.нар. възродителен процес. Това съобщиха от пресцентъра на  Областна администрация - Сливен . Във възпоменанията участва областният управител на Сливен Чавдар Божурски.  \r\n„Тук ни събраха събития, които не трябва да бъдат забравени, за да не се повторят никога. Вероятно всеки от присъстващите си прави равносметка. Каква цена беше платена? Как се промениха хората? Моята равносметка е, че животът в този красив, но беден край, не е станал по-лек. Но Вие, неговите жители, запазихте моралните си ценности, пословичното си трудолюбие и продължихте да живеете като достойни български граждани“, каза в словото си областният управител и изрази признателност към местното население за опазената етническа толерантност в региона. Той посочи, че усилията на кмета на общината и екипа му да подобрят условията за живот са видими. „Въпреки това, ние сме наясно, че все още сме в дълг към Вас“, заяви областният управител. „Нека не забравяме урока, който Вие ни давате след преживяното: че напред, в една посока, може да се върви не с омраза, а с разбирателство и уважение! Благодаря Ви за това“, каза Чавдар Божурски. \r\nГости на възпоменателните митинги бяха още областните управители на областите Търговище и Разград Митко Стайков и Гюнай Хюсмен, кметът на община Котел Коста Каранашев, вицеконсулът на Генералното консулство на Република Турция в Бургас Керим Аксен, зам.-председателят на ДПС Янко Янков, народни представители. Бяха поднесени цветя пред паметните плочи на чешми във Филаретово и Ябланово. \r\nВ Ябланово възпоменанието започна по традиция с вой на сирени. Митингът откри кметът на селото Велин Георгиев. Хасан Белбер, представител на репресираните, припомни пред присъстващите, че след протестите срещу т.нар. възродителен процес 18 жители на региона са били изпратени в затвори, други 23 – в лагера в Белене, а Ибрахим Четин от Филаретово е платил с живота си.", "date": "2019.01.21", "title": "Сливен: С възпоменателни митинги бяха отбелязани 34 години от насилствената смяна на имената в Котленско"}
{"url": "http://www.focus-news.net/news/2019/01/21/2614447/blagoevgrad-oblastniyat-upravitel-biser-mihaylov-otkri-patuvashtata-izlozhba-140-godini-ot-uchreditelnoto-sabranie-i-priemane-na-tarnovskata-konstitutsiya.html", "text": "Областният управител на Благоевград Бисер Михайлов откри пътуващата изложба „140 години от Учредителното събрание и приемане на Търновската конституция“, предаде репортер на  Радио „Фокус“ – Пирин . Събитието се състоя от 11.00 часа във фоайето на Община Благоевград като входът беше свободен за жителите и гостите на областния град. На откриването присъстваха: областният управител Бисер Михайлов и зам. областните управители Иван Стоянов и Антоанета Янчева, кметът на Община Благоевград д-р Атанас Камбитов, Даниела Савеклиева, народен представител и областен координатор на ПП ГЕРБ – Благоевград, както и депутатите Стефан Апостолов, Георги Динев, Александър Мацурев и д-р Емил Тончев, представители на културни институции и граждани.  \r\nПо време на откриването Бисер Михайлов каза, че експонатите ще бъдат на разположение за желаещите да ги видят до 25 януари. „Пътуващата изложба е по инициатива на Народното събрание и Държавна агенция „Архиви“, каза областният управител. Той посочи, че Областна администрация  – Благоевград е съорганизатор на събитието, посветено на 140-годишнината от провеждането на Учредителното събрание, приело Търновската конституция на 16 април 1879 година. Бисер Михайлов добави, че в пътуващата изложба са представени 40 експоната, разказващи исторически и биографични данни за народните представители от състава на Учредителното събрание, портрети и документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват. Той изрази надежда, че повече граждани и гости на града да посетят изложбата през следващите дни. \r\nДенис НИКИФОРОВ", "date": "2019.01.21", "title": "Благоевград: Областният управител Бисер Михайлов откри пътуващата изложба „140 години от Учредителното събрание и приемане на Търновската конституция“"}
{"url": "http://www.focus-news.net/news/2019/01/21/2614445/d-r-stefan-todorov-akusher-ginekolog-s-okolo-50-bebeta-po-malko-se-razhdat-vsyaka-godina-v-smolyanskata-bolnitsa.html", "text": "За 2018 г. в Смолянската болница има 437 раждания, а за 2017 г. те са били 492, което означава с 55 по-малко. Това каза в интервю за  Радио „Фокус“ – Смолян  д-р Стефан Тодоров от АГ отделението в лечебното заведение. По думите му всяка година ражданията в болницата в Смолян с по около 50 по-малко и такава е тенденцията в цялата страната. „За страната новородените са намалели с 11 000 за последната година. Демографския срив е налице в цялата страна“, отбеляза д-р Тодоров.  \r\nТой припомни, че преди 35 години, когато е започнал работа в Смолян, е имало около 1 700 раждания на година, като е имало и родилни домове в градовете Девин, Златоград, Мадан и Рудозем. „Това означава, че преди 35 години в областта е имало над 2 000 раждания, а сега са 500. Дано не бъда лош пророк, но след 10 години, с тази тенденция на намаляване, в Смолян те ще бъдат минус 10. Тенденцията е негативна в цялата страна“, коментира д-р Тодоров. Той подчерта, че въпреки малкия брой на неонатолози в Смолянската болница, родилките могат да разчитат на добри специалисти – в АГ отделението, Неонатология и анестезиолози. „Може да се разчита на нас 24 часа в денонощието. Стараем се, имаме добро оборудване, но всеки има право на избор на град, лекар и лечебно заведение, в което да роди“, каза още д-р Тодоров. \r\nНели ГЕРГЬОВСКА", "date": "2019.01.21", "title": "Д-р Стефан Тодоров, акушер-гинеколог: С около 50 бебета по-малко се раждат всяка година в Смолянската болница"}
{"url": "http://www.focus-news.net/news/2019/01/21/2614437/politika-sarbiya-moskva-i-belgrad-sa-dovolni-ot-poseshtenieto-na-vladimir-putin.html", "text": "Световните медии поставиха посещението на руския президент Владимир Путин в Сърбия сред трите най-важни събития за изминалата седмица, пише  белградският ежедневник „Политика“  и посочва, че докато московските медии са говорили за топлото посрещане, организирано от домакините, западните са констатирали, че политиката на баланс между Изтока и Запада на Белград отново е актуална, а неин проводник е президентът на Сърбия Александър Вучич. \r\nКакто пише изданието, президентът Путин беше много доволен от посещението на Белград и по този повод, в своя профил в „Туитър“, пусна дузина снимки от преди два дни. По време на посещението си в столицата, заедно със сръбския президент, държавният глава на Русия отдаде почит на освободителите на Белград и след пленарната среща двамата президенти се обърнаха към обществеността на съвместна пресконференция. \r\nВсички тези снимки могат да се видят в официалния профил в социалната мрежа на президента на Русия. Една от подробностите, която предизвика голямо внимание по време на посещението му, беше подаръкът, който получи от сръбския президент - кученце. Путин веднага похвали новия си домашен любимец, наречен Паша. В тази социална мрежа има и снимки от храма на Свети Сава, но също и с Милорад Додик и Емир Кустурица. \r\nМинистър-председателят Ана Бърнабич заяви, че е много доволна от посещението на руския лидер, което е изключително важно в политически и икономически план и което абсолютно не пречи на Сърбия по пътя на евроинтеграцията.  \r\n„Ние провеждаме прозрачна и честна политика. Брюксел знае нашите традиционни връзки, политически и икономически, тъй както Москва знае за стремежите на Сърбия да влезе в ЕС“, отбеляза Бърнабич. „Добре е, че има страна, която е стратегически позиционирана, която е най-близо до членството в ЕС, а от друга страна има добра комуникация с Русия, което определено я прави важна за ЕС“, обясни сръбският министър-председател. \r\nПосланието на руския президент Путин, че Русия ще подкрепи споразумение между Белград и Прищина, ако то е в съответствие с Резолюция 1244 на СС на ООН, е послание за мир“, оцени председателят на сръбската парламентарна комисия за Косово и Метохия Милован Дрецун. „Посланията на Путин са много силни. Сега Сърбия има силен защитник, силна страна със себе си и в предстоящия период няма да бъде сама в борбата за решаване на косовския въпрос по дългосрочен, устойчив и мирен начин“, счита Дрецун. \r\nПолитическият анализатор Драгомир Анджелкович смята, че всеки сегмент от посещението на Путин в Белград е успешен и изтъкна споразумение за бързото изграждане на „Турски поток“. „Неговото посещение е много важно в политически план, особено предвид това, че сме под силния натиск на Запада и че настоящият модел на преговори с Прищина е под въпрос, а отново някои в Сърбия очакват отстъпки. Когато вземем предвид директната руска подкрепа за териториалния интегритет и суверенитет на Сърбия и орденът, с който Путин отличи Вучич, можем да кажем, че посещението на Путин беше историческо“, заяви пред „Политика“ специалистът. \r\nКакто пише вестникът, в неделя московската преса е отразила обширно посещението на руския президент и е акцентирала основно върху „Турски поток“ и Косово. „Росийская газета“ е написала, че Москва и Белград са подписали повече от 20 „важни споразумения“ за развитието на отношенията между двете страни в сферата на инвестициите, дигиталните технологии и енергетиката. „Путин направи важно изказване за ‚Турски поток‘ и ситуацията в Косово. Но най-важното е, че Русия и Сърбия потвърдиха братските си отношения, които, по думите на лидерите на двете страни, по никакъв начин не зависят от моментната международна ситуация“, отбелязва правителственият вестник. „Московский комсомолец“ пише, че Путин е посрещнат в Сърбия като „национален герой и потенциален спасител, по мнението на мнозинството сърби, от срамната капитулация пред Косово“. \r\nБританският „Гардиън“ заявява, че руският държавен глава е получил подарък кученце и е посрещнат като герой. Вестникът отбелязва, че церемониалните оръдия са стреляли, а камбаните на църквите са били в чест на пристигането на Путин. Освен това на билбордове иоз целия град са били изобразени руски и сръбски знамена.  „Дневник“ е оценил, че за Путин, който е връчил високо държавно отличие на Вучич, това е била възможност да „утвърди една от няколкото силни двустранни връзки на Русия в Европа и да засили усилията на Москва да запази влиянието си на Балканите“. \r\nБрюкселският портал „EurActiv”, който следи развитието в ЕС и страните-кандидатки, предава заключението на AFP, че Владимир Путин е приет в Сърбия като рок звезда. Като отбелязва, че ЕС е главният икономически и търговски партньор на Сърбия, а Русия дори не е в първата десетка, поралът обяснява посрещането на руския президент с емоционални причини, които са особено изразени през последните десетина години от руската подкрепа за Сърбия по косовския въпрос. \r\nНа официалния обяд на президентите на Русия и Сърбия, организиран за високия гост от Александър Вучич, те са разменили наздравици и послания, които според изказания тон, говорят за приятелство, взаимно уважение и разбирателство между двамата лидери, отбелязва ТАНЮГ. Путин е похвалил Вучич за топлото посрещане и отново е подчертал, че Сърбия и Русия са свързани чрез приятелство и дълбоки исторически и духовни въръзки. \r\n„И в добри времена и по време на сложни времена Сърбия винаги е проявявала голям характер, голяма сила и готовност за борба“, вдигна тост руският президент. Днес, отбеляза Путин, имаме всички възможности да преминем през всякакво усложнение или изкушение, да останем достойни и да се борим за целите си. \r\n„Уважаеми г-н президент, през последните години не само проявявате характер във външната политика, но и във вътрешните работи, на първо място в икономиката. Ако не се лъжа, през последните две години сръбският бюджет има излишък и това е един голям показател“, каза руският държавен глава. Путин пожела на Вучич и сръбския народ много успехи и просперитет. „Вдигам чаша за вас, за вашето здраве и за развитието на руско-сръбските отношения“, каза той. \r\nСръбският президент изрази голямото си удовлетворение от посещението на Путин и му благодари за всичко, което е направил за Сърбия. \r\n„Казах ви, че няма да забравим това, което направихте през 2015 година. Смятам, че днес усетихте любовта и уважението на сръбския народ, а ще го видите нагледно тази вечер. Полицията вече ми съобщи, че по улиците има повече от 125 хиляди души, което не се е случвало през последните 30 години. Вие сте заслужили това със своята отдадена работа и уважението, което винаги сте показвали към нашата малка Сърбия“, заяви Вучич. \r\nТой каза на Путин, че благодарността, но и приятелството и братството, които сърбите чувстват към руския народ, никога няма да изчезнат. \r\n„И това приятелство днес е по-силно от всякога благодарение на вас, господин президент. И има голяма разлика между вас и мнозина, които са ви предшествали. Затова любовта и уважението на сръбския народ към Русия днес е дори по-голяма, отколкото преди 20 години и преди 30 години“, отбеляза сръбският лидер. Той пожела лично на Путин, както и на руския народ най-доброто. \r\n„Пожелаваме ви много здраве, много успехи и радости. Сърбия ще остане свободна и независима страна и ще остане традиционен приятел и съюзник на Русия. Благодаря ви още веднъж и да живее сръбско-руското приятелство“, каза Александър Вучич. \r\nПревод и редакция:", "date": "2019.01.21", "title": "„Политика“ (Сърбия): Москва и Белград са доволни от посещението на Владимир Путин"}
{"url": "http://www.focus-news.net/news/2019/01/21/2614441/dobrich-v-mnogoprofilnata-bolnitsa-za-aktivno-lechenie-otbelyazvat-denya-na-rodilnata-pomosht.html", "text": "Празнично е започнала седмицата в Многопрофилната болница за активно лечение (МБАЛ) в Добрич, съобщават от  лечебното заведение . Днес те отбелязват Деня на родилната помощ - 21 януари, професионален празник на акушер-гинеколози, акушерки и всички, свързани с появата на нов живот. Наред с рутинните задачи в болничното заведение, празникът ще бъде отбелязан със специален ритуал в Акушеро-гинекологично отделение и за цялото болнично заведение. На обяд в зала „Шафхаузен“ ще започне тържеството, на което се очаква да пристигнат много гости - депутатът от партия ГЕРБ Даниела Димитрова, директорът на Районната здравноосигурителна каса д-р Бисерка Пачолова, областният управител на Добрич Красимир Кирилов, кметът на града Йордан Йорданов и други. Към тържеството са поканени да се присъединят и бившите вече, пенсионирани лекари и акушерки от родилно отделение, записали голяма част от професионалната си биография именно в него. Работещите в Родилно отделение ще отбележат професионалния си празник тази вечер в неформална обстановка, с подобаващо настроение и с пожелание за повече деца през 2019 година.  \r\nЗа миналата 2018 година в МБАЛ - Добрич са регистрирани 900 раждания, като 13 от тях са с близнаци. В момента в МБАЛ - Добрич работят 8 акушер гинеколози, като единият е специализант и 17 акушерки с много дългогодишен стаж и опит.", "date": "2019.01.21", "title": "Добрич: В Многопрофилната болница за активно лечение отбелязват Деня  на родилната помощ"}
{"url": "http://www.focus-news.net/news/2019/01/21/2614451/burgas-zapochna-obnovyavaneto-na-ul-musala-i-chast-ot-ul-knyaz-boris-i-v-pomorie.html", "text": "Общинско предприятие „Благоустройство, комунални и строителни-ремонтни дейности” от днес започна работа по обновяването на ул. „Мусала” в квартал „Свети Георги” в Поморие. Това съобщиха от пресцентъра на  Общината . Тротоарите и пътният бордюр ще бъдат изцяло подменени чрез полагането на нова бетонна паважна настилка. С цел подобряване на пътната безопасност ще бъдат направени напречни маркировки за ограничаване скоростта на движение. На всички пешеходни пътеки ще се изградят и подстъпи, осигуряващи достъпна среда за хора с увреждания и майки с детски колички. Паралелно с дейностите по ул. „Мусала”, ОП БКСРД обновява настилките в още два участъка от ул. „Княз Борис I” - в района на НЧ „Светлина 1939” и пред бившето радио Тива. С достъпна среда за хората с увреждания скоро ще бъде и кръстовището на улиците „Солна” и „Европа”. Изграждат се необходимите подходи, като успоредно с това се оформят джобове за контейнерите за битови отпадъци, с което ще се осигури по-добра видимост за шофьорите. Възможно е концентрацията на строителна техника да доведе до временни затруднения при движението.  \r\nОт Общината молят живущите на съответните улици, както и водачите на МПС, да проявят необходимото търпение до приключване на ремонтните дейности.", "date": "2019.01.21", "title": "Бургас: Започна обновяването на ул. „Мусала” и част от ул. „Княз Борис I” в Поморие"}
{"url": "http://www.focus-news.net/news/2019/01/21/2614452/blagoevgrad-kmetat-d-r-atanas-kambitov-podari-patsienten-monitor-za-nuzhdite-na-ago.html", "text": "Кметът д-р Атанас Камбитов подари пациентен монитор за нуждите на Акушеро-гинекологичното отделение към МБАЛ – Благоевград. Мониторът служи за следене на жизнените показатели. Кметът Камбитов поздрави специалистите, акушерите и гинеколозите по повод 21 януари – Ден на родилната помощ. Това съобщиха от пресцентъра на  Общината .  \r\n„Искам да Ви пожелая здраве! Няма по-хубаво нещо от благодарността на родителите. Дай боже, да има повече раждания, да се раждат здрави деца. Вярвам, че пациентният монитор ще Ви бъде от полза. И занапред ще съдействаме с каквото можем“, каза кметът Камбитов. \r\nПо традиция Община Благоевград, всяка година прави подарък на АГО, като се съобразява с нуждите на отделението. През 2018 година бе дарен фетален монитор. \r\n„Искам да благодаря на кмета на Община Благоевград, затова, че посещението му стана традиция. Благодаря и за хубавия подарък. Това е апаратура, която ще използваме рационално всеки ден за бременни и родилки“, на свой ред каза д-р Митов.", "date": "2019.01.21", "title": "Благоевград: Кметът д-р Атанас Камбитов подари пациентен монитор за нуждите на АГО"}
{"url": "http://www.focus-news.net/news/2019/01/21/2614455/sport-karolina-plishkova-preodolya-garbine-mugurusa-s-20-i-e-na-chetvartfinal-v-melbarn.html", "text": "Поставената под номер 7 в основната схема Каролина Плишкова от Чехия победи с 2:0 сета испанската Гарбине Мугуруса и се класира на четвъртфиналите на Откритото първенство на Австралия. В следващия кръг тя ще играе срещу победителката от мача между световната номер 1 Симона Халеп от Румъния и хегемонът в женския тенис Серина Уилямс.", "date": "2019.01.21", "title": "Спорт: Каролина Плишкова преодоля Гарбине Мугуруса с 2:0 и е на четвъртфинал в Мелбърн"}
{"url": "http://www.focus-news.net/news/2019/01/21/2614449/plovdiv-uchilishtata-v-oblastta-izlizat-v-gripna-vakantsiya-ot-22-do-25-yanuari.html", "text": "Всички ученици от 1 до 12 клас в Пловдив са в грипна ваканция от 22 януари до 25 януари. Това съобщи за  Радио „Фокус“ - Пловдив  Стефан Стоянов, заместник-кмет на Пловдив, с ресор „Образование“.  Предстои издаването на заповед на пловдивския кмет по настояване от РЗИ, откъдето отчитат рязко повишаване на броя на заболелите в Пловдив и областта. \r\n„Засега детските градини в Пловдив продължават да работят, тъй като там има филтър на входа и болните деца се връщат“, каза още Стефан Стоянов. \r\nВ 13.00 часа днес ще заседава Областният щаб за борба с грипа и острите респираторни заболявания към РЗИ - Пловдив. \r\nОт там по-късно ще оповестят данни за общата заболеваемост в града и областта. \r\nЦветана ТОНЧЕВА", "date": "2019.01.21", "title": "Пловдив: Училищата в областта излизат в грипна ваканция от 22 до 25 януари"}
{"url": "http://www.focus-news.net/news/2019/01/21/2614454/pazardzhik-denyat-na-rodilnata-pomosht-beshe-otbelyazan-s-praznichen-ritual-v-bolnitsata-v-panagyurishte.html", "text": "Денят на родилната помощ беше отбелязан с празничен ритуал в болницата в Панагюрище. Това съобщи за  Радио „Фокус“ – Пазарджик  Марина Тричкова от пресцентъра на лечебното заведение. Празникът започна с разчупване на пита за здраве и плодородие през цялата година и продължи с ритуал. Една от най-младите майки, родили в болницата - Мариана Шопова, и бъдещата майка Наска Бончева помогнаха в знак на благодарност на д-р Петър Бътовски, началник на отделението по акушерство и гинекология, да измие ръцете си. Ритуално бяха измити ръцете и на д-р Чачова-Ранчева, както и на всички лекари  и акушери от отделението по акушерство и гинекология. Колкото са пръските от водата, с която се мият – толкова да са и бебетата, двойно повече новородени да изплачат през 2019 година в болницата, бяха сред другите благопожелания, отправени към представителите на най-щастливото отделение. Обредността на Бабинден е подчинена главно на желанието да се засвидетелстват почит и уважение към всички, които помагат за появата на новия живот. \r\nАлбена ЖИЛЕКОВА", "date": "2019.01.21", "title": "Пазарджик: Денят на родилната помощ беше отбелязан с празничен ритуал в болницата в Панагюрище"}
{"url": "http://www.focus-news.net/news/2019/01/21/2614456/dobrich-zapochna-priemat-na-zayavleniya-za-uchastie-v-martenskiya-bazar-organiziran-ot-obshtinata.html", "text": "До 31 януари се приемат заявления за участие в Мартенския базар, организиран традиционно от Община град Добрич, предаде кореспондент на  Радио „Фокус” – Варна . Местата по схемата на базара ще бъдат предоставени чрез теглене на жребий на 4 февруари от 10.00 часа в Голяма заседателна зала на Общината на база подадени заявления за участие. Заповедта и регламентът са публикувани в раздел „Съобщения“ в официалния сайт на Общината.  \r\nБазар „Мартеници 2019“ ще започне на 11 февруари и ще продължи до 3 март. Търговската дейност по време на базара ще се осъществява по схема за разполагане, утвърдена от главния архитект на Общината върху места, всяко с площ 1.5 кв. м. За местата в района на пл. „Свобода” и бул. „25-ти септември” – пешеходна зона, дейността ще се извършва от еднотипни нестационарни съоръжения за търговия на открито с еднакъв дизайн. Допустимият стоков асортимент е предлагане на мартеници, картички и знамена. Желаещите да участват в базара трябва да подадат заявление по образец за издаване на разрешение на работно място „Икономическо развитие“ в Центъра за услуги и информация. Местата, където ще бъдат разположени щандове с мартеници, са на площад „Свобода“, по бул. „25 септември-пешеходна зона, на ул. „Христо Ботев” и на площад „Стария орех”.   \r\nЖулиета НИКОЛОВА", "date": "2019.01.21", "title": "Добрич: Започна приемът на заявления за участие в Мартенския базар, организиран от Общината"}
{"url": "http://www.focus-news.net/news/2019/01/21/2614457/sofiya-shest-sluchaya-na-nezakonno-prisaedinyavane-kam-elektrorazpredelitelnata-mrezha-sa-razkriti-na-teritoriyata-na-oblastta.html", "text": "В резултат на активните съвместни мерки за противодействие на незаконните действия по мрежата, водещи до незаплащане на консумираната електроенергия, предприети от ОДМВР- София и „ЧЕЗ Разпределение България“ АД, от началото на месеца са образувани общо 14 досъдебни производства за извършено престъпление по чл. 234В от НК. Това съобщиха от  ОДМВР - София . \r\nПоследните шест случая на осъществено нерегламентирано присъединяване към електроразпределителната мрежа са констатирани в края на миналата седмица. Три от тях са извършени в имотите на частни абонати в Ботевград и един в правешкото село Разлив. Разследването по четирите досъдебни производства продължава под наблюдението на районната прокуратура в Ботевград. Последните два случая са от съботния ден, когато при съвместни проверки на служители на РУ- Самоков и енергодружеството са разкрити манипулирани измервателни уреди в трафопост високо напрежение, захранващ с електрическа енергия две вилни селища в курорта Боровец, като по този начин консумираната електроенергия е била отчитана съответно с 80 и 84% по- малко. Действията по разследването продължават под наблюдението на районната прокуратура в Самоков.  \r\nРайонните управления към ОДМВР- София и дружеството продължават съвместните си действия за предотвратяване на нерегламентираните действия по мрежата, с цел гарантиране сигурността на електрозахранването за гражданите в региона.", "date": "2019.01.21", "title": "София: Шест случая на незаконно присъединяване към електроразпределителната мрежа са разкрити на територията на областта"}
{"url": "http://www.focus-news.net/news/2019/01/21/2614448/ivan-kashilski-nstpg-do-kraya-na-sedmitsata-shte-informirame-glavniya-prokuror-za-nedovolstvoto-ni-sreshtu-zakona-za-gorivata.html", "text": "Въпрос на време е да информираме главния прокурор Сотир Цацаров. Мисля, че до края на седмицата ще го направим. Това каза председателят на УС на Националното сдружение на търговци и превозвачи на горива Иван Кашилски във връзка с обявената протестна готовност срещу Закона за горивата, предаде репортер на  Агенция „Фокус“ . „Подкрепяме правителството и му благодарим за действията, с които Законът за горивата ще бъде върнат в пленарна зала“, заяви той. „Законът ще ни изхвърли от пазара, вреден е и за потребителите“, изтъкна Иван Кашилски. „За закона някой трябва да си понесе отговорността, а именно вносителят- Емил Димитров“, обяви той. \r\nБиляна ИВАНОВА", "date": "2019.01.21", "title": "Иван Кашилски, НСТПГ: До края на седмицата ще информираме главния прокурор за недоволството ни срещу Закона за горивата"}
{"url": "http://www.focus-news.net/news/2019/01/21/2614450/blagoevgrad-parvoto-bebe-v-obshtina-simitli-za-2019-g-shte-bade-nagradeno-po-povod-denya-na-rodilnata-pomosht.html", "text": "Първото бебе в община Симитли за 2019 г. ще бъде наградено по повод Деня на родилната помощ. Това съобщи за  Радио „Фокус“ – Пирин  Таня Тасева, експерт „Връзки с обществеността“ към Общината. По думите ѝ денят е избран не случайно, тъй като на днешния празник се отдава почит към бабите-акушерки, които са помагали на жените да родят. \r\nЛивия НИНОВА", "date": "2019.01.21", "title": "Благоевград: Първото бебе в община Симитли за 2019 г. ще бъде наградено по повод Деня на родилната помощ"}
{"url": "http://www.focus-news.net/news/2019/01/21/2614459/vasil-velev-iss-evropeyskiyat-reglament-nasochen-kam-kapitalovite-pazari-shte-oblekchi-dostapa-na-malkite-i-srednite-predpriyatiya-do-po-evtin-resurs-za-razvitie.html", "text": "Европейският регламент, насочен към капиталовите пазари, ще облекчи достъпа на малките и средните предприятия (МСП) до по-евтин ресурс за развитие. Това каза Васил Велев, зам.-председател на Икономическия и социален съвет (ИСС) и докладчик по приетата на 10 декември 2018 г. резолюция на ИСС по „Предложение за Регламент на Европейския парламент и на Съвета за изменение на Регламенти (ЕС) № 596б2014 и (ЕС) № 2017/1129 във връзка с насърчаването и използването на пазарите за растеж на МСП“ в интервю за  Агенция „Фокус“  . „Предложението на Европейската комисия би облекчило достъпа на МСП до по-евтин ресурс за развитие чрез капиталовите пазари като алтернатива на банковото кредитиране и затова ИСС счита, че то има голяма обществена значимост и заявява своята подкрепа за Регламента. Същевременно предложените промени ще създадат условия за преодоляване на прекомерната административна тежест върху МСП както при регистриране на публични пазари или емитиране на акции и облигации, така и по отношение на обема на разкриваната информация от страна на тези емитенти пред националния компетентен орган и пред обществеността. Това от своя страна трябва да доведе до повишаване нивото на ликвидност на пазарите за растеж на МСП, които са нова категория многостранни системи за търговия“, коментира Велев.  \r\nТой отбеляза, че близо 99.8% от работещите компании у нас са в сегмента на малките и средни предприятия, а българският капиталов пазар в момента е доминиран от такива публични компании (98%) и припомни, че ИСС многократно в свои актове е призовавал да се създадат по-добри условия за финансиране на малките и средни предприятия в България, включително и чрез фондовата борса. Васил Велев посочи, че българският капиталов пазар има особености, които предопределят неговата недостатъчна популярност и разпознаваемост като източник на финансиране и съответно възможност за инвестиции и доходи. „Българският капиталов пазар е доминиран от малък брой институционални участници, основно пенсионни компании. Хората рядко инвестират в ценни книжа, а предпочитат банкови депозити, може би поради големия спад след финансова криза от 2008 г.“, отбеляза той. По думите му друго характерно за нашата страна е това, че се търгуват принудително компании по линия на масовата приватизация, а същевременно най-големите български компании не са листвани на борсата. „Тревожна е констатацията, че сред голяма част от населението липсва финансова грамотност, което води до несигурност и недоверие към капиталовия пазар“, отбеляза още Велев. Като друга особеност на българския капиталов пазар той посочи т.нар. „спящи акции“ от масовата приватизация, които определи като българско явление. „Това са неактивните сметки на собственици, които в масовия случай поради липса на информация, на необходимите знания, а в някои случаи поради липса на икономически смисъл /когато таксите за наследяване превишават пазарната им стойност/ не управляват активно придобитата в процеса на масовата приватизация собственост. Искам дебело да подчертая, че това е тяхно, на собствениците право и по никакъв начин липсата на активност не нарушава никакъв закон и правила и не създава никакъв проблем. Точно обратното – идеите за тяхното насилствено раздвижване чрез национализация е изначално вредна. За това ИСС се опита да предпази пазара ни като обърна внимание, че „анонсираният начин за решаване на проблема със „спящите акции“, както и начинът за съхранение на финансови инструменти, придобити на капиталовия пазар в България, може да се отразят негативно на сигурността на собствеността, на инвеститорската активност и като цяло – на развитието на капиталовия пазар у нас.“  За съжаление не бяхме чути. Концепцията бе публикувана за обществено обсъждане и ако не бъде спешно оттеглена ще нанесе трудно предвидими поражения на капиталовия ни пазар, а и на инвестиционния климат у нас като цяло“, заяви Велев.  \r\nТой добави още, че предвид тези специфики на българския капиталов пазар е от изключително значение да се създаде благоприятна институционална и правна рамка, която да е съобразена с икономическите условия и обществените отношения в страната.  „Затова в резолюцията предлагаме в националното законодателство да бъдат възприети критерии и механизми, по които да се отграничават допуснатите до пазар на растеж МСП от емитентите, вече придобили публичен статут. Според нас, два са начините за преодоляване на посочените проблеми. Единият е чрез стартиране на процедура за изменение на дефиницията на МСП при съобразяване със степента на развитие на българския капиталов пазар. Другият е чрез промяна на правилника на Българската фондова борса в частта относно изискванията, на които следва да отговорят емитентите за допускане до търговия на регулирания пазар на емисии на финансови инструменти, които се търгуват или ще се търгуват на основен или на алтернативен пазар. Същевременно е необходимо въвеждане на допълнителни критерии за МСП, които да обхванат предприятията, чиито финансови инструменти ще се търгуват на отделен сегмент на БФБ – пазар на растеж на МСП. На пазара за „големи“ да се редуцират компаниите и сведат регулациите до минимално изискуемите от европейското законодателство, а за пазара на МСП, където да мигрират голямата част от борсово търгуемите дружества, да се направят допълнителни облекчения според регламента“, обясни Велев. Пълния текст на интервюто четете по-късно в „Мнение”", "date": "2019.01.21", "title": "Васил Велев, ИСС: Европейският регламент, насочен към капиталовите пазари, ще облекчи достъпа на малките и средните предприятия до по-евтин ресурс за развитие"}
{"url": "http://www.focus-news.net/news/2019/01/21/2614453/kathimerini-gartsiya-prespanskiyat-dogovor-mitingat-tsifrite-i-denyat-sled-tova.html", "text": "Докато Гърция се подготвя за политическа развръзка около Преспанския договор тази седмица, страната става свидетел на безспирни, често цинични, политически маневри между партиите, техните лидери и дори отделни депутати, пише  електронното издание на Kathimerini  в материал, представен без редакторска намеса. \r\nЗалогът е не само ратифицирането на споразумението между Атина и Скопие, но и потенциалното преначертаване на вътрешната политическа карта. \r\nГръцкото общество и политическият свят на страната са дълбоко разделени. Ясно е, че обществеността е против споразумението, като до 70% не го одобряват. \r\nДесетките хиляди, които излязоха да протестират в неделя в Атина, показаха отново, че страстите са нагорещени. \r\nНасилието, за което премиерът Алексис Ципрас обвини екстремистите, докато опозиционните лидери критикуваха прекомерната употреба на сълзотворен газ и призоваха за разследване, което да разкрие кой е виновен, е показателно за нестабилността, пред която е изправена Гърция през месеците, оставащи до парламентарните избори. \r\nВъпреки гласовете, призоваващи поне за минимално сътрудничество и намиране на допирни точки, Алексис Ципрас и Кириакос Мицотакис влязоха в пълномащабна война. \r\nПремиерът се опитва да използва договора името между Атина и Скопие, за да създаде широк „прогресивен“ фронт, който да се простре далеч извън СИРИЗА, докато консервативният опозиционен лидер, който е далеч напред, според проучванията на общественото мнение, се опитва да запази единството на „Нова Демокрация“ (по въпроса за името там има различни подходи) и да спечели следващите избори с абсолютно мнозинство. \r\nЩо се отнася до самия Преспански договор, рядкото сливане на тънки политически съображения с дълбоки чувства към историята, прави експлозивен микс, който осигурява разгорещени дебати в парламента. \r\nСуровите цифри, независимо от опозицията на обществото, говорят, че прокарването на договора за името през 300-местния парламент е свършен факт. В почти всички вероятни сценарии, 153 народни представители ще подкрепят сделката във вота, който се очаква да се състои по-късно тази седмица. \r\nУправляващата СИРИЗА има 145 депутати и към тях трябва да бъдат добавени позитивните гласове на министъра на туризма Елена Кунтура, на депутатите от центристката „То Потами“ Ставрос Теодоракис, Спирос Ликудис и Йоргос Мавротас, бившият народен представител от „То Потами“ Спирос Данелис и на депутата от „Независимите гърци“ (АНЕЛ) Танасис Папахристопулос. \r\nТова прави мнозинство от 151 души. В неделя вечерта се разбра, че и лидерът на „Демократическата левица“ Танасис Теохаропулос, който до понеделник беше част от „Движение за промяна“ (КИНАЛ) ще гласува позитивно. \r\nНакрая, заместник-министърът на гражданската сигурност Катерина Папакоста, бивш член на „Нова Демокрация“, се очаква да гласува и за споразумението, но все още не се е изказала официално по въпроса. По този начин, за всички практически цели, се очаква споразумението от Преспа да бъде прието с 152 или 153 гласа. \r\nБившият министър-председател Йоргос Папандреу, който не е член на парламента и в миналото работи неуморно по този въпрос, както като външен министър, така и като министър-председател, обяви публично подкрепата си за сделката. \r\nВъпреки дискомфорта, който този ход създаде в ръководството на КИНАЛ, всичко друго би го направило да изглежда непоследователен. Тъй като не може да гласува, „Движение за промяна“ разглежда щетите от това като ограничени, въпреки че символизмът на този акт не е в съгласие с подхода на лявоцентристката коалиция. \r\nТрансатлантическите партньори на Гърция, които правят всичко възможно, за да видят споразумението приложено, трябва да чувстват облекчение. Разбира се, нищо не е сигурно, докато не бъде потвърдено окончателно, но в общи линии вече нещата са ясни. \r\nВ все пак, за проницателния наблюдател на гръцката политика и чуждестранните официални лица и анализатори, които ценят решаващата роля на Гърция, като стълб на стабилността на Балканите, тъй като тя е далеч най-силната страна в региона и военно, и икономически, въпреки кризата през последните осем години, дълбоките разделения, създадени от този въпрос в обществото и политическия свят, са причина за опасения и е ясно, че те могат да доведат до сериозни проблеми в бъдеще. \r\nСправянето с такъв нестабилен политически ландшафт изисква внимателни ходове от всички. \r\nПревод и редакция:", "date": "2019.01.21", "title": "Kathimerini (Гърция): Преспанският договор: Митингът, цифрите и денят след това"}
{"url": "http://www.focus-news.net/news/2019/01/21/2614435/simo-simov-nstpg-nyamame-namerenie-da-svalyame-pravitelstvoto-ne-rabotim-protiv-nego.html", "text": "Нямаме намерение да сваляме правителството, не работим против него. Благодарни сме, че прие предложението ни за диалог. Това каза на пресконференция говорителят на Националното сдружение на търговци и превозвачи на горива Симо Симов, предаде репортера на  Агенция „Фокус“ . „Не сме политически обвързани, нямаме политическа нагласа, приемаме помощ от всеки, който ни подаде ръка“, заяви той. „Не се олицетворяваме с нито една политическа сила. Бяхме във всички централи, приеха ни всички, с изключение на БСП“, посочи Симо Симов. „Станахме членове на КРИБ, защото застана зад нас. Днес ставаме членове и на Асоциацията на индустриалния капитал“, коментира той. „Валери Симеонов остана последователен от начало до края, защити ни. Нямаме членове, които да са му последователи. Той застана на страната на справедливостта“, каза говорителят на сдружението. „Искам да благодаря на омбудсмана Мая Манолова, че ни повярва. Най-важните членове в закона са вкарани в Конституционния съд“, заяви той. \r\nБиляна ИВАНОВА", "date": "2019.01.21", "title": "Симо Симов, НСТПГ: Нямаме намерение да сваляме правителството, не работим против него"}
{"url": "http://www.focus-news.net/news/2019/01/21/2614460/sofiya-kriminalno-proyaven-19-godishen-mladezh-e-zadarzhan-za-palezh-v-s-novachene.html", "text": "Около 0.30 часа на 20 януари в РУ- Ботевград постъпил сигнал за горящ автомобил в с. Новачене. Местопроизшествието е  посетено от полицейски служители и огнеборци. Това съобщиха от  ОДМВР - София . Установено е, че е изгорял лек автомобил „Опел Корса“, ползван от жител на селото. След проведени незабавни оперативно- издирвателни действия криминалистите бързо разкрили автора на престъплението- 19-годишен местен жител. Криминално проявеният и осъждан извършител е задържан с полицейска заповед за срок до 24 часа. По случая е образувано досъдебно производство за извършено престъпление по чл. 330, ал.1 т НК. Действията по пълното му документиране продължават под наблюдението на районната прокуратура.", "date": "2019.01.21", "title": "София:  Криминално проявен 19-годишен младеж е задържан за палеж в с. Новачене"}
{"url": "http://www.focus-news.net/news/2019/01/21/2614458/varna-deloto-sreshtu-dvamata-holandtsi-obvineni-v-kontrabanda-na-nad-16-tona-prekursori-za-narkotitsi-shte-se-gleda-prez-fevruari.html", "text": "Окръжен съд – Варна насрочи за 25 февруари делото срещу двамата холандски граждани Курт М. и Робърт П., обвинени в контрабанда на над 16 тона прекурсори за производство на наркотици. Това съобщиха от пресцентъра на  Съда . \r\nСпоред обвинителния акт, 55-годишния Курт М. и 50-годишния Робърт П. в съучастие чрез фалшиви документи внесли през митнически пункт \"Варна - Запад' на три пъти прекурсори за производство на амфетамини. Контрабандата, извършена в периода от 26 януари 2017 до 16 март 2018 г. тръгвала с кораби от Азия и Латинска Америка, но не била предназначена за Варна. В документите била декларирана като почистващ препарат за прозорци. По данни на прокуратурата засечените прекурсорите са с общо тегло 16.222 тона, на обща стойност над 225 млн. лв. \r\nПрестъплението, в което са обвинени Курт М. и Робърт П., е тежко по смисъла на закона, като НК предвижда наказание „Лишаване от свобода“ от 15 до 20 години и глоба от 200 хил. до 300 хил. лв. И двамата холандски граждани имат предишни осъждания за трафик на наркотици в страни от Европейския съюз. \r\nВ разпоредителното заседание страните посочиха, че не са допуснати съществени нарушения на процесуалните правила в досъдебното производство, няма искания за събиране на нови доказателства и делото ще бъде гледано по общия ред. Прокуратурата и защитата поискаха прекъсване на заседанието, за да обсъдят вариант за постигане на споразумение. Обвинението предложи на обвиняемите изтърпяване на наказание от 10 г. „Лишаване от свобода“ и 200 хил. лв. глоба. Чрез адвокатите си,  Курт М. и Робърт П. не приеха варианта, тъй като размерът на предложеното наказанието не ги удовлетвори.", "date": "2019.01.21", "title": "Варна: Делото срещу двамата холандци, обвинени в контрабанда на над 16 тона прекурсори за наркотици, ще се гледа през февруари"}
{"url": "http://www.focus-news.net/news/2019/01/21/2614461/kardzhali-tyaloto-68-godishen-mazh-e-namereno-na-ul-han-asparuh-nyama-sledi-ot-nasilstvena-smart.html", "text": "Тялото 68-годишен мъж от Кърджали е намерено на ул. „Хан Аспарух“ в града на 20 януари около 6.30 часа. Това съобщиха от  ОДМВР - Кърджали . Дежурна оперативна група от РУ - Кърджали е извършила оглед. Няма следи от насилствена смърт. Тялото е транспортирано за аутопсия в кърджалийската болница. Образувано е досъдебно производство.", "date": "2019.01.21", "title": "Кърджали: Тялото 68-годишен мъж е намерено на ул. „Хан Аспарух“, няма следи от насилствена смърт"}
{"url": "http://www.focus-news.net/news/2019/01/21/2614463/yambol-izvarshena-e-krazhba-na-stoki-ot-magazin-za-drehi.html", "text": "Извършена е кражба на стоки от магазин за дрехи в Ямбол. Това съобщиха от  ОДМВР-Ямбол . На 20 януари, към 10.00 часа в дежурната част на ОДМВР-Ямбол е получен сигнал, за това, че в комплекс „Георги Бенковски“, след взломяване на стъкло на магазин за дрехи е извършена кражба на стоки. Размерът на нанесената щета в процес на установяване. На местопроизшествието е извършен оглед от дежурна оперативна група. Разследването продължава, образувано е досъдебно производство.", "date": "2019.01.21", "title": "Ямбол: Извършена е кражба на стоки от магазин за дрехи"}
{"url": "http://www.focus-news.net/news/2019/01/21/2614467/patriarh-neofit-kogato-se-utochnyat-podrobnostite-s-imeto-na-makedoniya-shte-se-pridvizhi-i-tsarkovniyat-vapros.html", "text": "Още се работи върху името на държавата Македония, когато се уточнят тези подробности, ще се придвижи сигурно и църковният въпрос. Това каза Негово Светейшество Българският патриарх и Софийски митрополит Неофит преди тържествена света литургия и благодарствен молебен, отслужени в Софийската митрополитска катедрала „Св. Неделя“, предаде репортер на  Агенция „Фокус“ . \r\nОтносно исканата независимост от украинската църква и позицията на страната ни, патриархът заяви, че въпросът ще бъде обсъждан. „Ще видим дали този важен въпрос ще бъде в дневния ред. Ще обсъждаме“, коментира патриарх Неофит.", "date": "2019.01.21", "title": "Патриарх Неофит: Когато се уточнят подробностите с името на Македония ще се придвижи и църковният въпрос"}
{"url": "http://www.focus-news.net/news/2019/01/21/2614465/kardzhali-tyaloto-na-64-godishen-mazh-e-namereno-na-peyka-v-selo-dobromirtsi.html", "text": "Тялото на 64-годишен мъж е намерено на пейка в близост до дома му в село Добромирци на 18 януари около 16.00 часа. Това съобщиха от  ОДМВР - Кърджали . След подаден сигнал дежурна оперативна група от РУ - Кирково е извършила оглед. Няма данни за насилствена смърт. Образувано е досъдебно производство и тялото е транспортирано в отделението по съдебна медицина в кърджалийската болница за аутопсия.", "date": "2019.01.21", "title": "Кърджали: Тялото на 64-годишен мъж е намерено на пейка в село Добромирци"}
{"url": "http://www.focus-news.net/news/2019/01/21/2614466/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Докато Гърция се подготвя за политическа развръзка около Преспанския договор тази седмица, страната става свидетел на безспирни, често цинични, политически маневри между партиите, техните лидери и дори отделни депутати, пише  електронното издание на Kathimerini  в материал, представен без редакторска намеса. \r\nЗалогът е не само ратифицирането на споразумението между Атина и Скопие, но и потенциалното преначертаване на вътрешната политическа карта. \r\nГръцкото общество и политическият свят на страната са дълбоко разделени. Ясно е, че обществеността е против споразумението, като до 70% не го одобряват. \r\nДесетките хиляди, които излязоха да протестират в неделя в Атина, показаха отново, че страстите са нагорещени. \r\nНасилието, за което премиерът Алексис Ципрас обвини екстремистите, докато опозиционните лидери критикуваха прекомерната употреба на сълзотворен газ и призоваха за разследване, което да разкрие кой е виновен, е показателно за нестабилността, пред която е изправена Гърция през месеците, оставащи до парламентарните избори. \r\nВъпреки гласовете, призоваващи поне за минимално сътрудничество и намиране на допирни точки, Алексис Ципрас и Кириакос Мицотакис влязоха в пълномащабна война. \r\nПремиерът се опитва да използва договора името между Атина и Скопие, за да създаде широк „прогресивен“ фронт, който да се простре далеч извън СИРИЗА, докато консервативният опозиционен лидер, който е далеч напред, според проучванията на общественото мнение, се опитва да запази единството на „Нова Демокрация“ (по въпроса за името там има различни подходи) и да спечели следващите избори с абсолютно мнозинство. \r\nЩо се отнася до самия Преспански договор, рядкото сливане на тънки политически съображения с дълбоки чувства към историята, прави експлозивен микс, който осигурява разгорещени дебати в парламента. \r\nСуровите цифри, независимо от опозицията на обществото, говорят, че прокарването на договора за името през 300-местния парламент е свършен факт. В почти всички вероятни сценарии, 153 народни представители ще подкрепят сделката във вота, който се очаква да се състои по-късно тази седмица. \r\nУправляващата СИРИЗА има 145 депутати и към тях трябва да бъдат добавени позитивните гласове на министъра на туризма Елена Кунтура, на депутатите от центристката „То Потами“ Ставрос Теодоракис, Спирос Ликудис и Йоргос Мавротас, бившият народен представител от „То Потами“ Спирос Данелис и на депутата от „Независимите гърци“ (АНЕЛ) Танасис Папахристопулос. \r\nТова прави мнозинство от 151 души. В неделя вечерта се разбра, че и лидерът на „Демократическата левица“ Танасис Теохаропулос, който до понеделник беше част от „Движение за промяна“ (КИНАЛ) ще гласува позитивно. \r\nНакрая, заместник-министърът на гражданската сигурност Катерина Папакоста, бивш член на „Нова Демокрация“, се очаква да гласува и за споразумението, но все още не се е изказала официално по въпроса. По този начин, за всички практически цели, се очаква споразумението от Преспа да бъде прието с 152 или 153 гласа. \r\nБившият министър-председател Йоргос Папандреу, който не е член на парламента и в миналото работи неуморно по този въпрос, както като външен министър, така и като министър-председател, обяви публично подкрепата си за сделката. \r\nВъпреки дискомфорта, който този ход създаде в ръководството на КИНАЛ, всичко друго би го направило да изглежда непоследователен. Тъй като не може да гласува, „Движение за промяна“ разглежда щетите от това като ограничени, въпреки че символизмът на този акт не е в съгласие с подхода на лявоцентристката коалиция. \r\nТрансатлантическите партньори на Гърция, които правят всичко възможно, за да видят споразумението приложено, трябва да чувстват облекчение. Разбира се, нищо не е сигурно, докато не бъде потвърдено окончателно, но в общи линии вече нещата са ясни. \r\nВ все пак, за проницателния наблюдател на гръцката политика и чуждестранните официални лица и анализатори, които ценят решаващата роля на Гърция, като стълб на стабилността на Балканите, тъй като тя е далеч най-силната страна в региона и военно, и икономически, въпреки кризата през последните осем години, дълбоките разделения, създадени от този въпрос в обществото и политическия свят, са причина за опасения и е ясно, че те могат да доведат до сериозни проблеми в бъдеще. \r\nСправянето с такъв нестабилен политически ландшафт изисква внимателни ходове от всички. \r\n*** Световните медии поставиха посещението на руския президент Владимир Путин в Сърбия сред трите най-важни събития за изминалата седмица, пише  белградският ежедневник „Политика“  и посочва, че докато московските медии са говорили за топлото посрещане, организирано от домакините, западните са констатирали, че политиката на баланс между Изтока и Запада на Белград отново е актуална, а неин проводник е президентът на Сърбия Александър Вучич. \r\nКакто пише изданието, президентът Путин беше много доволен от посещението на Белград и по този повод, в своя профил в „Туитър“, пусна дузина снимки от преди два дни. По време на посещението си в столицата, заедно със сръбския президент, държавният глава на Русия отдаде почит на освободителите на Белград и след пленарната среща двамата президенти се обърнаха към обществеността на съвместна пресконференция. \r\nВсички тези снимки могат да се видят в официалния профил в социалната мрежа на президента на Русия. Една от подробностите, която предизвика голямо внимание по време на посещението му, беше подаръкът, който получи от сръбския президент - кученце. Путин веднага похвали новия си домашен любимец, наречен Паша. В тази социална мрежа има и снимки от храма на Свети Сава, но също и с Милорад Додик и Емир Кустурица. \r\nМинистър-председателят Ана Бърнабич заяви, че е много доволна от посещението на руския лидер, което е изключително важно в политически и икономически план и което абсолютно не пречи на Сърбия по пътя на евроинтеграцията.  \r\n„Ние провеждаме прозрачна и честна политика. Брюксел знае нашите традиционни връзки, политически и икономически, тъй както Москва знае за стремежите на Сърбия да влезе в ЕС“, отбеляза Бърнабич. „Добре е, че има страна, която е стратегически позиционирана, която е най-близо до членството в ЕС, а от друга страна има добра комуникация с Русия, което определено я прави важна за ЕС“, обясни сръбският министър-председател. \r\nПосланието на руския президент Путин, че Русия ще подкрепи споразумение между Белград и Прищина, ако то е в съответствие с Резолюция 1244 на СС на ООН, е послание за мир“, оцени председателят на сръбската парламентарна комисия за Косово и Метохия Милован Дрецун. „Посланията на Путин са много силни. Сега Сърбия има силен защитник, силна страна със себе си и в предстоящия период няма да бъде сама в борбата за решаване на косовския въпрос по дългосрочен, устойчив и мирен начин“, счита Дрецун. \r\nПолитическият анализатор Драгомир Анджелкович смята, че всеки сегмент от посещението на Путин в Белград е успешен и изтъкна споразумение за бързото изграждане на „Турски поток“. „Неговото посещение е много важно в политически план, особено предвид това, че сме под силния натиск на Запада и че настоящият модел на преговори с Прищина е под въпрос, а отново някои в Сърбия очакват отстъпки. Когато вземем предвид директната руска подкрепа за териториалния интегритет и суверенитет на Сърбия и орденът, с който Путин отличи Вучич, можем да кажем, че посещението на Путин беше историческо“, заяви пред „Политика“ специалистът. \r\nКакто пише вестникът, в неделя московската преса е отразила обширно посещението на руския президент и е акцентирала основно върху „Турски поток“ и Косово. „Росийская газета“ е написала, че Москва и Белград са подписали повече от 20 „важни споразумения“ за развитието на отношенията между двете страни в сферата на инвестициите, дигиталните технологии и енергетиката. „Путин направи важно изказване за ‚Турски поток‘ и ситуацията в Косово. Но най-важното е, че Русия и Сърбия потвърдиха братските си отношения, които, по думите на лидерите на двете страни, по никакъв начин не зависят от моментната международна ситуация“, отбелязва правителственият вестник. „Московский комсомолец“ пише, че Путин е посрещнат в Сърбия като „национален герой и потенциален спасител, по мнението на мнозинството сърби, от срамната капитулация пред Косово“. \r\nБританският „Гардиън“ заявява, че руският държавен глава е получил подарък кученце и е посрещнат като герой. Вестникът отбелязва, че церемониалните оръдия са стреляли, а камбаните на църквите са били в чест на пристигането на Путин. Освен това на билбордове иоз целия град са били изобразени руски и сръбски знамена.  „Дневник“ е оценил, че за Путин, който е връчил високо държавно отличие на Вучич, това е била възможност да „утвърди една от няколкото силни двустранни връзки на Русия в Европа и да засили усилията на Москва да запази влиянието си на Балканите“. \r\nБрюкселският портал „EurActiv”, който следи развитието в ЕС и страните-кандидатки, предава заключението на AFP, че Владимир Путин е приет в Сърбия като рок звезда. Като отбелязва, че ЕС е главният икономически и търговски партньор на Сърбия, а Русия дори не е в първата десетка, поралът обяснява посрещането на руския президент с емоционални причини, които са особено изразени през последните десетина години от руската подкрепа за Сърбия по косовския въпрос. \r\nНа официалния обяд на президентите на Русия и Сърбия, организиран за високия гост от Александър Вучич, те са разменили наздравици и послания, които според изказания тон, говорят за приятелство, взаимно уважение и разбирателство между двамата лидери, отбелязва ТАНЮГ. Путин е похвалил Вучич за топлото посрещане и отново е подчертал, че Сърбия и Русия са свързани чрез приятелство и дълбоки исторически и духовни въръзки. \r\n„И в добри времена и по време на сложни времена Сърбия винаги е проявявала голям характер, голяма сила и готовност за борба“, вдигна тост руският президент. Днес, отбеляза Путин, имаме всички възможности да преминем през всякакво усложнение или изкушение, да останем достойни и да се борим за целите си. \r\n„Уважаеми г-н президент, през последните години не само проявявате характер във външната политика, но и във вътрешните работи, на първо място в икономиката. Ако не се лъжа, през последните две години сръбският бюджет има излишък и това е един голям показател“, каза руският държавен глава. Путин пожела на Вучич и сръбския народ много успехи и просперитет. „Вдигам чаша за вас, за вашето здраве и за развитието на руско-сръбските отношения“, каза той. \r\nСръбският президент изрази голямото си удовлетворение от посещението на Путин и му благодари за всичко, което е направил за Сърбия. \r\n„Казах ви, че няма да забравим това, което направихте през 2015 година. Смятам, че днес усетихте любовта и уважението на сръбския народ, а ще го видите нагледно тази вечер. Полицията вече ми съобщи, че по улиците има повече от 125 хиляди души, което не се е случвало през последните 30 години. Вие сте заслужили това със своята отдадена работа и уважението, което винаги сте показвали към нашата малка Сърбия“, заяви Вучич. \r\nТой каза на Путин, че благодарността, но и приятелството и братството, които сърбите чувстват към руския народ, никога няма да изчезнат. \r\n„И това приятелство днес е по-силно от всякога благодарение на вас, господин президент. И има голяма разлика между вас и мнозина, които са ви предшествали. Затова любовта и уважението на сръбския народ към Русия днес е дори по-голяма, отколкото преди 20 години и преди 30 години“, отбеляза сръбският лидер. Той пожела лично на Путин, както и на руския народ най-доброто. \r\n„Пожелаваме ви много здраве, много успехи и радости. Сърбия ще остане свободна и независима страна и ще остане традиционен приятел и съюзник на Русия. Благодаря ви още веднъж и да живее сръбско-руското приятелство“, каза Александър Вучич. \r\n***  По време на официалната визита на руския президент Владимир Путин в Сърбия, председателят на Президиума на Босна и Херцеговина (БиХ) Милорад Додик използва възможността да проведе кратка среща с руския лидер, пише  електронното издание Sarajevo Times . \r\nВ хода на краткия им разговор, Додик се е оплакъл, че правителството на БиХ се забавя от действията на бошняците и условието, което те поставят, страната да започне процеса за присъединяване към НАТО. \r\nВ началото на срещата Путин е поздравил лидера на босненските сърби за избирането му в Президиума на БиХ и е изразил желанието на Русия да се приложат вече договорените проекти между страните. \r\n„В БиХ винаги нещо е под условие. Условието на бошняците за формиране на правителство е да приемем членството в НАТО, на което ние твърдо се противопоставяме, така че реализацията на изборните резултати ще се забави“, е заявил от своя страна Додик. \r\nТой е подчертал, че реализацията на съвместните проекти в сферата на енергетиката е в ход. \r\nЛидерът на босненските сърби е изтъкнал важността на това да се продължи производството на петролната рафинерия в Брод, както и участието на руските компании в реконструкцията на два ТЕЦ-а в БиХ. \r\nЖелка Цвиянович, президент на Република Сръбска (РС – сръбската част на БиХ), от своя страна, заяви, че има много съвместни проекти с Русия и е важно да бъде запазено доброто разбирателство между страните, за да се разшири сътрудничеството. \r\nПо-рано Додик съобщи, че е в Белград на частна визита, а не като председател на тричленното Президентство на БиХ, но на срещата с Путин зад гърба му беше знамето на Босна. \r\nПо този начин лидерът на босненските сърби продължи да демонстрира несъгласието си с присъединяването на БиХ към Северноатлантическия алианс, отбелязва изданието. \r\nНа 9 януари Държавният секретар на САЩ Майк Помпео изпрати писмо до членовете на Президиума на БиХ, в което ги призова да приемат Годишната национална програма за БиХ, която НАТО предложи след последните си решения по този въпрос. \r\nВ посланието си до босненските власти, Помпео отбелязва, че Комисията за интеграция на Алианса е приела Ежегодния национален план и призовава Сараево да започне да работи по него възможно най-скоро, припомня Sarajevo Times. \r\n***  Спорът между президента и премиера на Косово Хашим Тачи и Рамуш Харадинай около 100-процентовите мита върху стоките от Сърбия и Босна и Херцеговина отново излезе наяве през почивните дни, когато държавният глава призова правителството да се вслуша в съветите на Вашингтон и да отмени 100-процентовите ставки и да продължи диалога с Белград, пише  електронното издание на прищинския вестник Gazeta Express . \r\nТачи призова Харадинай да отмени наложените през ноември 2018 година мита и посочи, че съветите на САЩ трябва да бъдат уважени и че тяхната цел е да засилят позицията на Косово. \r\n„Правителството на САЩ е загрижено от последните събития и някои действия, предприети от държавните институции. Това е много лоша ситуация. Затова, сега е моментът да уважим съвета на нашите американски приятели, който цели усилването на Косово и омиротворяването на региона“, написа президентът във „Фейсбук“. \r\nИзданието припомня, че посолството на САЩ в Прищина потвърди позицията си, че иска незабавна отмяна на вносните мита.  \r\nВъв връзка с това Хашим Тачи заяви, че подкрепата на САЩ за Косово е условна, ако Прищина прави грешки. \r\n„Нашият исторически успех щеше да е невъзможен без САЩ и другите западни съюзници. Затова, ние винаги трябва да бъдем благодарни. Приятелството между Косово и САЩ е вечно, но подкрепата на САЩ не е безусловна, в случай, че ние правим грешки и поставяме под въпрос интересите и ценностите на САЩ в Косово, региона, или Европа. Нашите ценности и визия съвпадат с тези на САЩ“, написа още държавният глава.  \r\nПремиерът на страната обаче открито се противопоставя на отмяната на митата и твърди, че те ще бъдат махнати само, когато Сърбия признае Косово и в случай, че Прищина получи гаранции от международната общност, че окончателното споразумение с Белград ще включва признаване на Косово от Сърбия. \r\nПо думите на Хашим Тачи, държавата не трябва да бъде държана като заложник от който и да е лидер и неговите популистки решения. „Личните решения на който и да е от държавните лидери не трябва да вредят на интересите на нашата страна и стратегическите отношения между САЩ и Косово. Вреденето на отношенията с Вашингтон и нарушенията на свещения алианс представляват началото на деградацията на нашата държава. Също така, извънорбиталната арогантност в отношенията с Европейския съюз не правят чест на страната и не правят горди нашите съюзници от САЩ. Алиансът на Косово със САЩ е по-важен и е по-значим от интересите на някои лица“, заяви той. \r\nДиалогът между Прищина и Белград с посредничеството на Брюксел бе прекратен, след като Сърбия отказа да продължи разговорите заради наложените от Косово вносни мита. Президентът на САЩ Доналд Тръмп, в писмо, адресирано до президента Тачи, поиска да бъде постигнато споразумение между двете страни възможно най-бързо. САЩ посочиха, че ще подкрепят всякакво споразумение между Белград и Прищина. Държавният глава и министър-председателят не са на едно мнение и по въпроси, които се очаква да бъдат обсъдени със Сърбия като част от финалната фаза на диалога за нормализация на отношенията. Тачи настоява на предложение, което включва „корекция на границите“, докато Харадинай казва, че никой не бива да си помисля да променя сегашната граница на Косово.", "date": "2019.01.21", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/01/21/2614446/yordan-yordanov-kmet-na-dobrich-tazi-sedmitsa-predstoi-oshte-edna-izvanredna-sesiya-na-obshtinskiya-savet-po-kazusa-s-zhilishtniya-blok-dobrich.html", "text": "Тази седмица предстои още една извънредна сесия на Общинския съвет по казуса с жилищния блок „Добрич“. Това съобщи кметът на Добрич Йордан Йорданов, предаде кореспондент на  Радио „Фокус” – Варна . „Мисля, че доста неща се изговориха по темата. На 25 януари ще разберем дали ще имаме мандат за започване на този блок. Това е политически процес. Нашата работа е в момента да покажем реалните неща, които ще се случат за нашия град“, заяви кметът Йордан Йорданов. Ще бъде разгледано предложение за поемане на дългосрочен дълг в размер до 2 млн. лева, чрез провеждане на процедура за избор на кредитна институция. Извънредната сесия е от 9.00 часа.  \r\nЖулиета НИКОЛОВА", "date": "2019.01.21", "title": "Йордан Йорданов, кмет на Добрич: Тази седмица предстои още една извънредна сесия на Общинския съвет по казуса с жилищния блок „Добрич“"}
{"url": "http://www.focus-news.net/news/2019/01/21/2614468/biser-mihaylov-oblasten-upravitel-na-blagoevgrad-izlozhbata-140-godini-ot-uchreditelnoto-sabranie-i-priemane-na-tarnovskata-konstitutsiya-e-izklyuchitelno-vazhno-sabitie.html", "text": "В пътуващата изложба „140 години от Учредителното събрание и приемане на Търновската конституция“ са представени 40 експоната. Това каза за  Радио „Фокус“ - Пирин  Бисер Михайлов, областен управител на Благоевград. По думите му те разказват исторически и биографични данни за народните представители. „Те са от състава на това Учредително събрание, в което се показват портрети и документи за тяхната дейност“, посочи Бисер Михайлов. Той допълни, че изложбата е изключително важно събитие, което улавя наличието на неприкосновеност в частната собственост като основа на производствените и обществените отношения. „По този начин се поставя България на картата на Европа, а Учредителното събрание е това, което приема Търновската конституция“, каза още областният управител. Той съобщи, че има моменти от работата на Търновска конституция, които са свързани с развитието на самия процес на фона на исторически събития. „Област Благоевград е съорганизатор на събитието като искам да изкажа своите благодарности на председателя на Народното събрание Цвета Караянчева за тази прекрасна инициатива. Благодаря и на кмета на Благоевград д-р Атанас Камбитов за възможността да представим изложбата във фоайето на общината, където хората ще имат възможността и шанса да я видят до 25-ти януари“, добави Бисер Михайлов. \r\nДенис НИКИФОРОВ", "date": "2019.01.21", "title": "Бисер Михайлов, областен управител на Благоевград: Изложбата „140 години от Учредителното събрание и приемане на Търновската конституция“ е изключително важно събитие"}
{"url": "http://www.focus-news.net/news/2019/01/21/2614471/kathimerini-gratski-voynik-i-britanets-ot-npo-sa-arestuvani-dokato-snimali-voenni-obekti-na-gratsko-turskata-granitsa-pri-maritsa.html", "text": "В неделя полицията е задържала 29-годишен гръцки войник и 25-годишен британец, служител в неправителствена организация, край гръцко-турската граница при река Марица, пише  електронното издание на вестник Kathimerini . \r\nДвамата мъже са арестувани в забранена зона край село Неа Виса, докато правели снимки на военни обекти. \r\nСпоред източниците, 29-годишният мъж е служил в гръцките Военновъздушни сили. \r\nПредстои на двамата да им бъдат предявени обвинения от прокурор, отбелязва изданието. \r\nПревод и редакция:", "date": "2019.01.21", "title": "Kathimerini: Гръцки войник и британец от НПО са арестувани, докато снимали военни обекти на гръцко-турската граница при Марица"}
{"url": "http://www.focus-news.net/news/2019/01/21/2614470/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Във вторник, 22 януари, в Аахен, германският канцлер Ангела Меркел и френският президент Еманюел Макрон ще подпишат нов френско-германски договор за сътрудничество и интеграция. Новото споразумение бе тотално игнорирано от мейнстрийм медиите, с изключение на няколко британски евроскептични издания и германската Deutsche Welle, която, обаче, отразява новината като квази-нерелевантна и от второстепенно значение, пише  базираното в Брюксел електронно издание New Europe  в материал, представен без редакторска намеса. \r\nВсе пак, цитирайки Марцел от Хамлет, изглежда, че „има нещо гнило в държавата Дания“. \r\nИзглежда не е случайно, че френско-германският договор ще бъде подписан на 22 януари 2019 г., точно 56 години след подписването на Елисейския договор от канцлера Конрад Аденауер и президента Шарл де Гол в Париж. Германците със своята държава, която бе разделена в продължение на половин век, станаха експерти в изразяването на своите намерения и желания със символизъм. Елисейският договор е подписан на 22 януари 1963 г. и е крайъгълен камък в съвременната европейска история. \r\nДоговорът от Аахен ще приложи Парижкото следвоенно помирение между Франция и Германия и, както заяви германското канцлерство, той включва, наред с другото, „дизайна на Европейския отбранителен съюз“, докато е „ангажимент за силна, жизнеспособна и суверенна Европа“, очевидно под френско-германското ръководство. Канцлерът подчерта, че Франция ще подкрепи желанието на Германия за постоянно място в Съвета за сигурност на ООН. Това обаче е много вероятно да остане самозалъгване, тъй като петте постоянни членове на Съвета за сигурност на ООН никога не могат единодушно да се споразумеят за такова предложение, дори ако Франция предостави на Германия (или на Европейския съюз) своето собствено място. \r\nТъй като Европа влезе в доста критична фаза за бъдещето на отношенията Великобритания-ЕС, интересно е да се прецени как Договорът ще повлияе на отношението на Германия и Франция към евентуално отменяне на Брекзит. Договорът от Аахен, както повечето международни споразумения, вероятно ще включва редица тайни клаузи. В този случай една от първите клаузи може да се отнася за добре дефинирана обща френско-германска позиция, за бъдещето на Брекзит. \r\nФренско-германският договор, който ще бъде подписан следващия вторник в Аахен, е от голямо значение за бъдещето на Европейския съюз, но Европейската комисия все още не е направила изявление по въпроса. Остава да се види дали ЕК е запозната със съдържанието на Договора и особено с неговите тайни клаузи, ако има такива. \r\n*** Организациите по света, свързани с милиардера Джордж Сорос, „всички действат в съответствие със същите стандарти на агресия, насилствени протести и дестабилизация“, заяви директорът управляващата унгарска партия „Фидес“ Габор Кубатов в интервю за деловия седмичник „Фигело“, пише  електронното издание Hungary Today . \r\nЗа разлика от това, „Фидес“ и правителството са търпеливи и трезвомислещи, посочи той. „Няма нито един член на „Фидес“, който да се е хванал на провокациите на опозицията“, отбеляза Кубатов, като добави, че „ние сме единствената спокойна и разумна сила“. \r\nМиналият месец директорът на управляващата партия отбеляза, че опозицията „започна кампаниите си за европейските и местните избори с фалшив претекст“. \r\n„Става дума за обединяване на силите и формиране на обща изборна листа“, каза той. \r\n„Опозицията е в джоба на Сорос“, уверен е Кубатов. „Той е този, който дърпа конците“. \r\nПозовавайки се на възможна съвместна листа на опозицията за изборите за Европейски парламент, Кубатов посочи: „Мисля, че ще има листа на Сорос“. \r\nТой каза, че опозиционните партии сега се борят за позиция в потенциална съвместна кампания. \r\n„За тях няма значение нищо друго, освен да придобият власт и пари“, настоя директорът на „Фидес“, като добави, че опозиционните партии са пълни с хора, които използват политиката, за да водят по-добър живот. \r\n***  Германският канцлер Ангела Меркел призова своите партньори в Европейския съюз да работят с Великобритания по намирането на компромисна бракоразводна сделка между двете страни и да избегнат Брекзит без споразумение, пише  европейската редакция на Politico. \r\n„Имаме отговорност да гледаме на процеса по отделянето отговорно, за да не поклатят хората главите си след 50 години и да кажат ‚Защо не са били способни да намерят компромис‘“, заяви Меркел пред членовете на Християндемократичния съюз (ХДС) в Рощок. \r\n„До последния ден ще работя за намирането на договорно решение за излизането на Великобритания и ще работя, за да имаме най-добрите отношения след това“, добави тя. \r\nВъв вторник членовете на британския парламент отхвърлиха Брекзита на премиера Тереза Мей с рекордно мнозинство, с което поставиха излизането на Лондон от ЕС под съмнение, пише изданието. \r\nВ своята реч Меркел подчерта колко е важно да се запазят добрите отношения между ЕС и Обединеното кралство. \r\n„Великобритания е част от Европа“, констатира канцлерът. „Свързани сме с отлично сътрудничество във всички вътрешни политики и сигурността. И Обединеното кралство трябва да остане близък партньор в бъдеще“. \r\n*** Когато представя своя план Б пред парламента, се очаква Тереза Мей да отхвърли призивите за междупартиен консенсус за Брекзит, пише вестник  The Guardian . Предполага се, че тя ще избере да поднови дипломатическите усилия в Брюксел и да предоговори условията по ирландския проблем.   \r\nСъс своя силно разединен кабинет  премиерът на Обединеното кралство обсъди късно в неделя ситуацията.   \r\nИзточници от правителството съобщават, че целта е била да се намерят приемливи начини, за да се променят условията, довели до „задънената улица“,  но разговорът не е успял да намери „реални решения“.  \r\n“Както обикновено, трудно е се разбере какво ще направи тя, но преобладава мнението, да привлечем Демократическата юнионистка партия и разбунтувалите се тори“, твърдят те.   \r\nСлед парламентарния провал на Мей през миналата седмица, въпреки твърдението й, че ще говори с „изтъкнати депутати“ от всички партии за  компромис, всъщност неин приоритет е да предпази торите от историческо разцепление в партията, информират правителствените източници.   \r\nНяколко изтъкнати консервативни депутати са обявили, че могат да се отделят и да създадат партия, ако Мей предпочете да подкрепи един митнически съюз. Това е едно от главните искания на лейбъристите, което се поддържа и от онези сред торите, които подкрепят норвежкия модел за мек Брекзит.   \r\nИзточници от Уайтхол съобщават, че Гавин Баруел, който е шеф на кабинета на министър-председателя, е посъветвал Тереза Мей да обърне внимание именно на митническия съюз, след като нейният проект за Брекзит беше отхвърлен миналата седмица с мнозинство от 230 гласа.   \r\nНо когато в понеделник правителството представи формалното изявление, с което да обяви следващите си стъпки, се очаква то да се съсредоточи върху търсенето на промени по ирландския проблем, за да се удържи победа срещу Групата за европейски изследвания на Джейкъб Рийс-Мог и Демократичната юнионистка партия.   \r\nТогава премиерът ще може да отиде в Брюксел още същата вечер, макар че от Даунинг Стрийт отричат това да се случи толкова скоро.   \r\nМерките, които Мей предлага идват в момент, когато последните данни от проучванията на общественото мнение доказват, че то е оптимистично настроено за възможността от Брекзит без сделка.", "date": "2019.01.21", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/01/21/2614475/shumen-90-godishen-mazh-e-pochinal-sled-kato-se-e-prostrelyal-v-glavata.html", "text": "90-годишен мъж от Шумен е починал, след като се е прострелял в главата. Това съобщиха от  ОДМВР-Шумен . Малко след 17.30 часа на 20 януари в дежурната част на областната дирекция бил приет сигнал за инцидент на бул. „Мадара“ в Шумен. Към адреса са насочени екипи на полиция и спешна помощ. На място е изяснено, че 90-годишен мъж се прострелял в главата с огнестрелно оръжие. Откаран е веднага в МБАЛ- Шумен, където малко по-късно починал. Извършен е оглед, по време на който не са установени данни за насилствена смърт. По случая е образувано досъдебно производство.", "date": "2019.01.21", "title": "Шумен: 90-годишен мъж е починал, след като се е прострелял в главата"}
{"url": "http://www.focus-news.net/news/2019/01/21/2614464/varna-v-sbagal-prof-d-r-dimitar-stamatov-beshe-otbelyazan-denyat-na-rodilnata-pomosht.html", "text": "В СБАГАЛ „Проф. д-р Димитър Стаматов“ беше отбелязан Денят на родилната помощ, предаде репортер на  Радио „Фокус“ – Варна . В ритуала „Миене на ръцете“ участва ръководителят на Родилното отделение в здравното заведение д-р Добрин Николов. Преди това отец Ясен Шинов от Варненската и Великопреславска митрополия отслужи водосвет за здраве. В празничната програма се включиха деца от Детска градина „Ян Бибиян“ в града, както и танцовият фолклорен ансамбъл към Медицинския университет. \r\nДиана СТОЕВА", "date": "2019.01.21", "title": "Варна: В СБАГАЛ „Проф. д-р Димитър Стаматов“ беше отбелязан Денят на родилната помощ"}
{"url": "http://www.focus-news.net/news/2019/01/21/2614477/plovdiv-kmetat-ivan-totev-obyavi-4-fevruari-za-neucheben-den-za-da-se-udalzhi-mezhdusrochnata-vakantsiya-na-uchenitsite.html", "text": "4 февруари ще бъде неучебен ден за учениците. Това обяви на пресконференция днес кметът Иван Тотев, предаде репортер на  Радио „Фокус“ - Пловдив . Четвърти февруари ще бъде неучебен ден, допълнително към междусрочната ваканция, определена за 5 февруари. По този начин учениците ще бъдат във ваканция четири дни – събота, неделя, понеделник и вторник. \r\nЦветана ТОНЧЕВА", "date": "2019.01.21", "title": "Пловдив: Кметът Иван Тотев обяви 4 февруари за неучебен ден, за да се удължи междусрочната ваканция на учениците"}
{"url": "http://www.focus-news.net/news/2019/01/21/2614472/prof-emil-kovachev-sbagal-varna-izpratihme-2018-godina-sas-100-bebeta-poveche.html", "text": "100 бебета повече са се родили в СБАГАЛ „Проф. д-р Димитър Стаматов“ във Варна през миналата година, в сравнение с предходната 2017 година. Това отчете на днешния празник на Родилната помощ директорът на здравното заведение проф. Емил Ковачев, предаде репортер на  Радио „Фокус“ – Варна . Според проф. Ковачев през миналата година в болницата са извършени 2 278 раждания. „С това градът се нарежда след София с положителни демографски показатели. Навръх празника в здравното заведение са се родили две бебета\", допълни проф. Ковачев. Той припомни, че през тази година в АГ болницата ще бъде извършен мащабен ремонт, ще бъде закупена и нова специализирана апаратура. През 2019 година предстои да стартира и дълго чаканото монтиране на външен асансьор за лежащи пациенти. В края на днешното тържество за Бабинден директорът на болницата пожела да има повече здрави родени бебета и щастливи родители. Той поздрави с празника, освен своите колеги, и учителите и възпитателите в детските ясли и градините, които са ангажирани с отглеждането и възпитаването на децата. \r\nДиана СТОЕВА", "date": "2019.01.21", "title": "Проф. Емил Ковачев, СБАГАЛ – Варна: Изпратихме 2018 година със 100 бебета повече"}
{"url": "http://www.focus-news.net/news/2019/01/21/2614478/stara-zagora-69-godishna-zhena-ot-kazanlak-e-dala-4-400-lv-na-telefonen-izmamnik-predstavil-se-za-lekar.html", "text": "69-годишна жена от Казанлък е дала 4 400 лв. на телефонни измамници. Това съобщиха от  ОДМВР-Казанлък . На 18 януари в РУ - Казанлък се е явила 69-годишна жена от Казанлък, която заявила, че на домашният и́ телефон се е обадил непознат мъж, който се представил за лекар и съобщил, че е необходимо спешно да предостави парична сума за закупуване на ваксина за дъщеря ѝ, която е болна от свински грип и се намира в болница в Р Гърция. След като била въведена в заблуждение, около 11:00 ч. на същата дата, жената предала на непознат мъж сумата от 4 400 лв. Образувано е досъдебно производство за престъпление по чл.209, ал.1 от НК.", "date": "2019.01.21", "title": "Стара Загора: 69-годишна жена от Казанлък е дала 4 400 лв. на телефонен измамник, представил се за лекар"}
{"url": "http://www.focus-news.net/news/2019/01/21/2614476/smolyan-20-godishen-e-zadarzhan-za-schupvane-na-nyakolko-ogledala-na-avtomobili-v-chepelare.html", "text": "20-годишен е задържан за счупване на няколко огледала на автомобили в Чепеларе. Мъжът е повредил и друго имущество под въздействието на голямо количество алкохол. Това съобщиха от  ОДМВР – Смолян . На 20 януари 2019 г. в РУ - Чепеларе са получени 10 сигнала да повредени автомобили и друго имущество на ул. „Васил Гаджуров“, ул. „Орфей“ и ул. „Катя Ванчева“ в град Чепеларе. Съобщено е за счупени огледала за обратно виждане, за счупена решетка и перка на климатик, закрепен на стената на магазин от към ул. “Васил Гаджуров“ и за счупен дисплей на кафе машина, намираща се пред магазина. Всички деяния са станали в периода между 17.00 часа на 19 януари 2019 г. и 10.00 часа на 20 януари 2019 г.  \r\nСлед получаване на множеството сигнали, криминалисти от РУ - Чепеларе предприемат незабавни оперативно-издирвателни мероприятия с цел разкриване на извършителя на множеството повреждания. Установява се, че това е К. Р. на 20 години от град Чепеларе. 20-годишният мъж е бил под въздействието на голямо количество алкохол, който употребил в домашна обстановка, след което посетил местна дискотека. К. Р. е задържан за срок от 24 часа. Работата по случаите продължава.", "date": "2019.01.21", "title": "Смолян: 20-годишен е задържан за счупване на няколко огледала на автомобили в Чепеларе"}
{"url": "http://www.focus-news.net/news/2019/01/21/2614462/ana-mpa-prespanskiyat-dogovor-vleze-v-gratskata-parlamentarna-komisiya-po-otbrana-i-vanshni-raboti.html", "text": "Комисията по отбрана и външни работи на гръцкия парламент ще се събере в понеделник в 17:00 часа, за да обсъди проектозакона на Министерството на външните работи на страната за „Ратификация на финалното споразумение за окончателно разрешаване, описано в Резолюции 817 (от 1993 г.) и 845 (1993), отмяна на временния договор от 1995 година и установяване на стратегическо партньорство между страните“, съобщава  гръцката държавна агенция АНА-МПА . \r\nПревод и редакция:", "date": "2019.01.21", "title": "АНА-МПА: Преспанският договор влезе в гръцката парламентарна комисия по отбрана и външни работи"}
{"url": "http://www.focus-news.net/news/2019/01/21/2614479/pp-ataka-porachkovi-publikatsii-sa-otkrovenite-lazhi-che-liderat-na-partiyata-volen-siderov-e-iskal-da-oglavi-evrolistata-na-obedineni-patrioti.html", "text": "Разпространяваните откровени лъжи, че лидерът на \"Атака\" Волен Сидеров искал да води листата на \"Обединени патриоти\" за евроизборите са поръчкови публикации. Това се посочва в  позиция на партията  по повод публикации в медии относно предстоящите евроизбори. \r\nОт партията уточняват, че до момента разговори за предстоящите евроизбори не са водени в коалицията „Обединени патриоти - НФСБ, АТАКА и ВМРО\" и съответно въпросът за водаческото място на евролистата не е поставян. \r\n\"Поръчковите публикации са предизвикани от истеричния страх на някои евродепутати, че може вече да не са такива и да се лишат от стотици хиляди евро, събрани от заплати в банка\", се казва още в позицията. \r\n\"Лидерът на \"Атака\" Волен Сидеров ще постави темата за възнагражденията на всички евродепутати от всички партии. Кой колко е получил и заделил в лични сметки? Сидеров ще предложи законодателни промени за повече контрол и отчетност на евродепутатите. Той ще настоява всички кандидати за евродепутати да декларират отказ от огромните суми, които получават незаслужено. Те трябва да бъдат дарявани за животоспасяващи цели\", се посочва в позицията.", "date": "2019.01.21", "title": "ПП \"Атака\": Поръчкови публикации са откровените лъжи, че лидерът на партията Волен Сидеров е искал да оглави евролистата на \"Обединени патриоти\""}
{"url": "http://www.focus-news.net/news/2019/01/21/2614473/yordanka-fandakova-kmet-na-sofiya-v-byudzhet-2019-g-sme-predvidili-5-mln-leva-za-stroitelstvo-na-novi-detski-gradini-i-yasli.html", "text": "В Бюджет 2019 г. сме предвидили 5 млн. лева за строителство на нови детски градини и ясли. Това каза кметът на София Йорданка Фандъкова, която присъства на тържествения ритуал „миене на ръце“ в Първа САГБАЛ „Света София“, предаде репортер на  Агенция „Фокус“ . „В актуализирания бюджет за 2019 г., който внесох миналата седмица, сме заложили близо 21 млн. лв. в сектор здравеопазване, като 10 млн. лв. са за дофинансиране на общинските болници. Около 6, 5 млн. са за инвестиции в болниците и ДКЦ-та, 5 млн. лв. за строителство на нови градини и детски ясли“, подчерта тя. „Благодаря на болница „Света София“, че се включва и е инициатор на най-важните програми на Столичната община“, посочи кметът. „Общинската ин витро програма също има положителен резултат с 9 новородени бебета- 5 момченца и 4 момиченца“, съобщи Йорданка Фандъкова. „Това е начин да подкрепим раждаемостта в София, което изисква и строителство на нови детски градини и ясли. Това е визията, това е политиката. Има много различни разсъждения. Това са реалните резултати и те са факти, които никой не може да оспори. Всички усилия са насочени към човека-детето“, каза още столичният кмет.  \r\nДаяна ДЮЛГЕРОВА", "date": "2019.01.21", "title": "Йорданка Фандъкова, кмет на София: В Бюджет 2019 г. сме предвидили 5 млн. лева за строителство на нови детски градини и ясли"}
{"url": "http://www.focus-news.net/news/2019/01/21/2614469/yordanka-fandakova-kmet-na-sofiya-25-mln-leva-sa-investirani-v-parva-sagbal-sveta-sofiya-ot-koito-15-mln-obshtinski-sredstva.html", "text": "2,5 млн. лева са инвестирани в Първа САГБАЛ „Света София“, от които 1,5 млн. общински средства. Това каза кметът на София Йорданка Фандъкова, която присъства на тържествения ритуал „миене на ръце“ в Първа САГБАЛ „Света София“, предаде репортер на  Агенция „Фокус“ . „Видяхме изключително опитни, но и млади акушерки. Радвам се, АГ болница „Света София“ продължава да се развива“, коментира кметът. „Двете общински АГ болници са едни от най-добрите в България. За миналата година 4758 бебета са се родили в двете общински АГ болници“, заяви тя и уточни, че родените деца само от началото на годината в болница „Света София“ са над 140. „Това се дължи на многото усилия на хората, които работят“, изтъкна Йорданка Фандъкова. „За това предложих в общинската програма за общински сестри, която създадохме миналата година, да включим и подготвящите се акушерки, за да получават стипендии и да се ангажират след това да работят в общинските АГ болници“, съобщи столичният кмет. Според нея най-важни са инвестициите в човешките ресурси. „При последните две ръководства болницата започна да постига много добри резултати. За мен подкрепата за общинските болници е изключително важна, макар, че в София има много университетски, частни болници. Общинското здравеопазване има своето място. Подкрепихме общинското здравеопазване, за да може то да се развива“, изтъкна още Йорданка Фандъкова. „През последните години болница „Света София“ вече е на печалба. Може да инвестира тези средства в ново оборудване, ремонти и подкрепа за своите кадри“, посочи кметът. „Само в болница „Света София“ сме инвестирали 1,5 млн. лева общински средства. Общо 2,5 млн. лева са средствата, заедно с програмите, по които болницата е кандидатствала и ние сме подкрепили“, коментира тя. Фандъкова подчерта, че в лечебното заведение са извършени реконструкции на три отделения.  \r\nДаяна ДЮЛГЕРОВА", "date": "2019.01.21", "title": "Йорданка Фандъкова, кмет на София: 2,5 млн. лева са инвестирани в Първа САГБАЛ „Света София“, от които 1,5 млн. общински средства"}
{"url": "http://www.focus-news.net/news/2019/01/21/2614480/shumen-197-kg-nezakonen-tyutyun-sa-izzeti-pri-proverka-na-lek-avtomobil-kray-smyadovo.html", "text": "197 кг незаконен тютюн са иззети при проверка на лек автомобил край Смядово. Това съобщиха от  ОДМВР - Шумен . Акцизната стока била в чували, открита е в багажника на автомобила. Проверката била извършена от полицейски служители около 11.30 часа на 20 януари по пътя Шумен - Бургас след Смядово. Автомобилът бил ползван от мъж с инициали Н.И. (на 48 г. от Благоевград). Той и двамата му спътници (Н.В. 48 г. и Б.П. 54 г. от Благоевград) са задържани в полицейското управление във Велики Преслав. Образувано е досъдебно производство.", "date": "2019.01.21", "title": "Шумен: 197 кг незаконен тютюн са иззети при проверка на лек автомобил край Смядово"}
{"url": "http://www.focus-news.net/news/2019/01/21/2614483/v-balgarskata-stopanska-kamara-shte-bade-predstavena-monografiyata-elektronniyat-monitoring-na-osadeni-litsa-v-balgariya-prilozheniya-i-perspektivi.html", "text": "На 22 януари 2019 г. от 11.00 часа в конферентната зала на Българската стопанска камара ще бъде представена монографията „Електронният мониторинг на осъдени лица в България – приложения и перспективи“. Това съобщиха от пресцентъра на  Българската стопанска камара . Автор на книгата е Николета Атанасова, председател на Българската камара за охрана и сигурност (БКОС), член на БСК. \r\nМонографията „Електронният мониторинг на осъдени лица в България“ съдържа научените уроци по време на пилотното въвеждане на електронния мониторинг на осъдени лица през 2014 – 2015 г., представа обобщени данни и опит, с което полага основите на теорията на електронното наблюдение в нашата страна и ще подпомогне обучението на специалисти и на кадри, които ще са ангажирани с тази дейност. \r\nЕлектронният мониторинг е съвременно и надеждно средство за контрол върху ежедневното поведение на осъдени лица, повишава ефективността на националната система за изпълнение на наказанията и доверието на обществото в българската съдебна и наказателна системи. \r\nМонографията е базирана на работата на автора с Министерство на правосъдието и Главна дирекция „Изпълнение на наказанията“ по Проект NFM-2013-BG15-2 „Засилване прилагането на пробационните мерки в съответствие с европейските стандарти и система за електронен мониторинг” по Програма BG 15. Първата книга на Николета Атанасова е „Управление на сигурността“, издадена през 2008 г. \r\nНиколета Атанасова е изградила професионалната си кариера в сектора на частните услуги за сигурност. Бакалавър е по Информационни технологии, магистър по Мениджмънт на сигурността и отбраната във Военна академия - София, а през 2018 г. придобива образователно-научна степен Доктор към Института за перспективни изследвания за отбраната във Военна академия - София. Притежава престижния сертификат PRINCE2®. От 8 години Николета Атанасова е председател на Управителния съвет на Българска камара за охрана и сигурност, член на Българската стопанска камара.", "date": "2019.01.21", "title": "В Българската стопанска камара ще бъде представена монографията „Електронният мониторинг на осъдени лица в България – приложения и перспективи“"}
{"url": "http://www.focus-news.net/news/2019/01/21/2614486/kmetat-na-plovdiv-ivan-totev-zapochva-postavyaneto-na-plochkite-na-ploshtad-tsentralen.html", "text": "Започва поставянето на плочките на площад „Централен“. „Първите плочки от настилката, която ще се полага на площада, вече пристигнаха“. Това съобщи кметът на Общината Иван Тотев, предаде репортер на  Радио „Фокус“ - Пловдив . Започва поставянето на бетоновите композитни плочи или така наречените „земелрок“. „Предстои да получим гранит от Македония и Босна, като очакваме това да стане в началото на февруари. Температурите са подходящи за тази ремонтна дейност. От миналата седмица започнахме и по-активно с премахването на старата настилка“, каза още кметът. \r\nПаралелно с това ще стартира полагането на хидроизолацията на последната част от подлеза в посока запад, след което стартира нареждането на настилката. Така докато приключи работата по тази част от площада, гранитната настилка вече ще е пристигнала. „Основната част на площадното пространство ще бъде готова за туристическия сезон – пешеходното пространство, водните площи, а разкопките ще продължават и през лятото“, твърди кметът на Пловдив. \r\nПредстои да се обсъди на сесия на Общинския съвет казусът със закупуването на частния имот, отстрани на Централна поща. Цената от 600 000 лева ще бъде разгледана от съветниците. \r\nВ бюджета на Община Пловдив са заложени 100 000 лева за разработване на технически и работен проект за Форум „Изток“ и Форум „Юг“, което е последният етап от реконструкцията на Римския форум, като в зоната на форумния комплекс няма да се правят археологически разкопки. „Целта ни е да обновим целия площад „Централен“, така че десетки години да се запази в този вид. Ще поставим и послание за бъдещите поколения“, каза още кметът на Пловдив. \r\nВ края на месец март се предвижда да бъде отворен за движение на автомобили и подлезът на ул. „Гладстон“. Това е станало ясно след последното обследване от специалисти. \r\nЦветана ТОНЧЕВА", "date": "2019.01.21", "title": "Кметът на Пловдив Иван Тотев: Започва поставянето на плочките на площад „Централен“"}
{"url": "http://www.focus-news.net/news/2019/01/21/2614484/shumen-zadarzhan-e-29-godishen-mazh-obyaven-za-izdirvane-s-vlyazla-v-sila-prisada.html", "text": "Мъж, обявен за издирване с влязла в сила присъда, е установен и задържан от полицейски служителите на РУ - Нови пазар. Това съобщиха от  ОДМВР - Шумен . Проверката е извършена на 18 януари в 14.50 часа. Изяснено е, че мъжът с инициали Р.А. от село Стан е обявен за общо държавно издирване. Мъжът бил с влязла в сила присъда „Лишаване от свобода“ в размер на 3 месеца. Задържан е в полицейското управление в Нови пазар, а след това предаден на служители от ОЗ „Охрана“ за привеждане в ОС „Изпълнение на наказанията“.", "date": "2019.01.21", "title": "Шумен: Задържан е 29-годишен мъж, обявен за издирване с влязла в сила присъда"}
{"url": "http://www.focus-news.net/news/2019/01/21/2614485/pregled-na-mezhdunarodnite-novini-do-13-chasa-agentsiya-fokus.html", "text": "Премиерът Рамуш Харадинай символично откри табелка на входа на сградата на Косовските сили за сигурност (КСС), на която пише „Министерство на отбраната“, с което официално отбеляза началото на трансформацията на КСС в редовна армия, пише  електронното издание на прищинския ежедневник Gazeta Express . \r\nВ понеделник местните институции започнаха трансформационния процес. Харадинай, министърът на отбраната Рустем Бериша и командващият КСС Рахман Рама откриха въпросната табелка, като военният министър отбеляза, че това е специален ден, в който официално се отбелязва създаването на косовска армия. \r\n„Днес е специален ден за гражданите на Косово, тъй като вече нашето министерство ще бъде Министерство на отбраната. Трансформацията на КСС в Армия на Косово започна официално“, заяви Бериша и благодари на международните партньори на Косово, включително на САЩ и представителите на НАТО. \r\nИзданието припомня, че на 14 декември 2018 година парламентът на страната с единодушие одобри законодателните промени за трансформиране на наброяващите 3 хиляди леко-въоръжени членове на КСС в армията, която ще нарасне до 5 хиляди постоянни военнослужещи и 3 хиляди резервисти през следващите десет години. \r\n***  В неделя полицията е задържала 29-годишен гръцки войник и 25-годишен британец, служител в неправителствена организация, край гръцко-турската граница при река Марица, пише  електронното издание на вестник Kathimerini . \r\nДвамата мъже са арестувани в забранена зона край село Неа Виса, докато правели снимки на военни обекти. \r\nСпоред източниците, 29-годишният мъж е служил в гръцките Военновъздушни сили. \r\nПредстои на двамата да им бъдат предявени обвинения от прокурор, отбелязва изданието. \r\n*** Комисията по отбрана и външни работи на гръцкия парламент ще се събере в понеделник в 17:00 часа, за да обсъди проектозакона на Министерството на външните работи на страната за „Ратификация на финалното споразумение за окончателно разрешаване, описано в Резолюции 817 (от 1993 г.) и 845 (1993), отмяна на временния договор от 1995 година и установяване на стратегическо партньорство между страните“, съобщава  гръцката държавна агенция АНА-МПА . \r\n***  Турският президент Реджеп Тайип Ердоган проведе телефонен разговор с президента на САЩ Доналд Тръмп, предаде  информационната агенция ДХА . Обсъдена е последната ситуация в Сирия. Двамата лидери са постигнали договореност за  общи мерки за прочистване на остатъците от ДАЕШ в Сирия и недопускане повторното й появяване на терен. Ердоган е декларирал готовността на Анкара „да получи мандат и се заеме с осигуряване на сигурността в района на Манбидж, без да бъде губено никакво време.”, посочва още ДХА. \r\n***  Депутатът от „То Потами“ (Реката) Йоргос Амирас обяви рано в понеделник, че става независим народен представител, съобщава  гръцката държавна агенция АНА-МПА . \r\n„Не мога да продължа да бъде член на парламентарната група на „То Потами“, тъй като имам различна позиция по голям национален въпрос“, обясни той, визирайки несъгласието си с ратификацията на договора за името между Атина и Скопие в гръцкия парламент тази седмица. \r\nАмирас е също говорител на партията. Според Правилника за дейността на парламента, групите в него трябва да са най-малко от петима депутати. След напускането му „То Потами“ остават само с четирима народни представители (Теодоракис, Мавротас, Ликудис и Псарианос). \r\n***  По време на официалната визита на руския президент Владимир Путин в Сърбия, председателят на Президиума на Босна и Херцеговина (БиХ) Милорад Додик използва възможността да проведе кратка среща с руския лидер, пише  електронното издание Sarajevo Times . \r\nВ хода на краткия им разговор, Додик се е оплакъл, че правителството на БиХ се забавя от действията на бошняците и условието, което те поставят, страната да започне процеса за присъединяване към НАТО. \r\nВ началото на срещата Путин е поздравил лидера на босненските сърби за избирането му в Президиума на БиХ и е изразил желанието на Русия да се приложат вече договорените проекти между страните. \r\n„В БиХ винаги нещо е под условие. Условието на бошняците за формиране на правителство е да приемем членството в НАТО, на което ние твърдо се противопоставяме, така че реализацията на изборните резултати ще се забави“, е заявил от своя страна Додик. \r\nТой е подчертал, че реализацията на съвместните проекти в сферата на енергетиката е в ход. \r\nЛидерът на босненските сърби е изтъкнал важността на това да се продължи производството на петролната рафинерия в Брод, както и участието на руските компании в реконструкцията на два ТЕЦ-а в БиХ. \r\nЖелка Цвиянович, президент на Република Сръбска (РС – сръбската част на БиХ), от своя страна, заяви, че има много съвместни проекти с Русия и е важно да бъде запазено доброто разбирателство между страните, за да се разшири сътрудничеството. \r\nПо-рано Додик съобщи, че е в Белград на частна визита, а не като председател на тричленното Президентство на БиХ, но на срещата с Путин зад гърба му беше знамето на Босна. \r\nПо този начин лидерът на босненските сърби продължи да демонстрира несъгласието си с присъединяването на БиХ към Северноатлантическия алианс, отбелязва изданието. \r\nНа 9 януари Държавният секретар на САЩ Майк Помпео изпрати писмо до членовете на Президиума на БиХ, в което ги призова да приемат Годишната национална програма за БиХ, която НАТО предложи след последните си решения по този въпрос. \r\nВ посланието си до босненските власти, Помпео отбелязва, че Комисията за интеграция на Алианса е приела Ежегодния национален план и призовава Сараево да започне да работи по него възможно най-скоро, припомня Sarajevo Times. \r\n***  Емблематичният гръцки композитор Микис Теодоракис излезе с отворено писмо, публикувано от ежедневника „Та Неа“, в което призовава парламента на Гърция да не ратифицира договора за името между Атина и Скопие, предава  базираният в САЩ портал Greek Reporter . \r\nКомпозиторът на музиката от филма „Зорба гъркът“ и знакова фигура от протестите срещу диктатурата на хунтата в южната ни съседка през 70-те години на XX век призова 300-те члена на гръцкия парламент да не подкрепят „престъплението срещу Гърция“, като добави, че щетите от споразумението ще са необратими за страната. \r\nТеодоракис отбеляза в писмото си, че гръцкият народ не е оторизирал нито едно правителство да решава този спор според собствените си разбирания и посочи, че единственото далновидно решение е да се проведе референдум, за да могат хората да решат ключовия въпрос. \r\n***  Албанският премиер Еди Рама и президентът на Косово Хашим Тачи са се срещнали в Тирана в неделя, пише  електронното издание на белградския ежедневник „Вечерне новости“ , като се позовава на информация от албанските медии. \r\nКакто пише изданието, Рама е потвърдил срещата чрез снимка в социалната мрежа „Инстаграм“, на която той и Тачи седят на маса в ресторант, а под нея е написал „Снимка на деня“. \r\nДруги детайли за срещата няма. \r\n***  Спорът между президента и премиера на Косово Хашим Тачи и Рамуш Харадинай около 100-процентовите мита върху стоките от Сърбия и Босна и Херцеговина отново излезе наяве през почивните дни, когато държавният глава призова правителството да се вслуша в съветите на Вашингтон и да отмени 100-процентовите ставки и да продължи диалога с Белград, пише  електронното издание на прищинския вестник Gazeta Express . \r\nТачи призова Харадинай да отмени наложените през ноември 2018 година мита и посочи, че съветите на САЩ трябва да бъдат уважени и че тяхната цел е да засилят позицията на Косово. \r\n„Правителството на САЩ е загрижено от последните събития и някои действия, предприети от държавните институции. Това е много лоша ситуация. Затова, сега е моментът да уважим съвета на нашите американски приятели, който цели усилването на Косово и омиротворяването на региона“, написа президентът във „Фейсбук“. \r\nИзданието припомня, че посолството на САЩ в Прищина потвърди позицията си, че иска незабавна отмяна на вносните мита.  \r\nВъв връзка с това Хашим Тачи заяви, че подкрепата на САЩ за Косово е условна, ако Прищина прави грешки. \r\n„Нашият исторически успех щеше да е невъзможен без САЩ и другите западни съюзници. Затова, ние винаги трябва да бъдем благодарни. Приятелството между Косово и САЩ е вечно, но подкрепата на САЩ не е безусловна, в случай, че ние правим грешки и поставяме под въпрос интересите и ценностите на САЩ в Косово, региона, или Европа. Нашите ценности и визия съвпадат с тези на САЩ“, написа още държавният глава.  \r\nПремиерът на страната обаче открито се противопоставя на отмяната на митата и твърди, че те ще бъдат махнати само, когато Сърбия признае Косово и в случай, че Прищина получи гаранции от международната общност, че окончателното споразумение с Белград ще включва признаване на Косово от Сърбия. \r\nПо думите на Хашим Тачи, държавата не трябва да бъде държана като заложник от който и да е лидер и неговите популистки решения. „Личните решения на който и да е от държавните лидери не трябва да вредят на интересите на нашата страна и стратегическите отношения между САЩ и Косово. Вреденето на отношенията с Вашингтон и нарушенията на свещения алианс представляват началото на деградацията на нашата държава. Също така, извънорбиталната арогантност в отношенията с Европейския съюз не правят чест на страната и не правят горди нашите съюзници от САЩ. Алиансът на Косово със САЩ е по-важен и е по-значим от интересите на някои лица“, заяви той. \r\nДиалогът между Прищина и Белград с посредничеството на Брюксел бе прекратен, след като Сърбия отказа да продължи разговорите заради наложените от Косово вносни мита. Президентът на САЩ Доналд Тръмп, в писмо, адресирано до президента Тачи, поиска да бъде постигнато споразумение между двете страни възможно най-бързо. САЩ посочиха, че ще подкрепят всякакво споразумение между Белград и Прищина. Държавният глава и министър-председателят не са на едно мнение и по въпроси, които се очаква да бъдат обсъдени със Сърбия като част от финалната фаза на диалога за нормализация на отношенията. Тачи настоява на предложение, което включва „корекция на границите“, докато Харадинай казва, че никой не бива да си помисля да променя сегашната граница на Косово. \r\n***  Във вторник, 22 януари, в Аахен, германският канцлер Ангела Меркел и френският президент Еманюел Макрон ще подпишат нов френско-германски договор за сътрудничество и интеграция. Новото споразумение бе тотално игнорирано от мейнстрийм медиите, с изключение на няколко британски евроскептични издания и германската Deutsche Welle, която, обаче, отразява новината като квази-нерелевантна и от второстепенно значение, пише  базираното в Брюксел електронно издание New Europe  в материал, представен без редакторска намеса. \r\nВсе пак, цитирайки Марцел от Хамлет, изглежда, че „има нещо гнило в държавата Дания“. \r\nИзглежда не е случайно, че френско-германският договор ще бъде подписан на 22 януари 2019 г., точно 56 години след подписването на Елисейския договор от канцлера Конрад Аденауер и президента Шарл де Гол в Париж. Германците със своята държава, която бе разделена в продължение на половин век, станаха експерти в изразяването на своите намерения и желания със символизъм. Елисейският договор е подписан на 22 януари 1963 г. и е крайъгълен камък в съвременната европейска история. \r\nДоговорът от Аахен ще приложи Парижкото следвоенно помирение между Франция и Германия и, както заяви германското канцлерство, той включва, наред с другото, „дизайна на Европейския отбранителен съюз“, докато е „ангажимент за силна, жизнеспособна и суверенна Европа“, очевидно под френско-германското ръководство. Канцлерът подчерта, че Франция ще подкрепи желанието на Германия за постоянно място в Съвета за сигурност на ООН. Това обаче е много вероятно да остане самозалъгване, тъй като петте постоянни членове на Съвета за сигурност на ООН никога не могат единодушно да се споразумеят за такова предложение, дори ако Франция предостави на Германия (или на Европейския съюз) своето собствено място. \r\nТъй като Европа влезе в доста критична фаза за бъдещето на отношенията Великобритания-ЕС, интересно е да се прецени как Договорът ще повлияе на отношението на Германия и Франция към евентуално отменяне на Брекзит. Договорът от Аахен, както повечето международни споразумения, вероятно ще включва редица тайни клаузи. В този случай една от първите клаузи може да се отнася за добре дефинирана обща френско-германска позиция, за бъдещето на Брекзит. \r\nФренско-германският договор, който ще бъде подписан следващия вторник в Аахен, е от голямо значение за бъдещето на Европейския съюз, но Европейската комисия все още не е направила изявление по въпроса. Остава да се види дали ЕК е запозната със съдържанието на Договора и особено с неговите тайни клаузи, ако има такива. \r\n*** В резултат от нощен удар на Израел са загинали четирима сирийски военни, още шестима са ранени, а освен това летището в Дамаск е понесло сериозни щети, предава  ТАСС . \r\nПо информация от Националния център за управление на отбраната на Русия, противовъздушната отбрана на Сирия е унищожила повече от 30 крилати ракети и управляеми авиобомби по време на нощния удар. \r\n„На 21 януари 2019 година от 02:11 до 02:56 ВВС на Израел са нанесли три авиационни удара по територията на Сирия от западно, югозападно и южно направление. В хода на отразяването на удара, силите на ПВО на Сирия са унищожили повече от 30 крилати ракети и управляеми авиобомби“, съобщават от центъра. \r\n***  „Демократическата левица“, създадена в резултат от отцепване от СИРИЗА през 2010 година, ще гласува за ратифициране на Преспанския договор, пише  електронното издание на вестник Kathimerini . \r\nЗаради това лидерът на ДИМАР Танасис Теохаропулос, единственият депутат на партията в 300-местния парламент, бе изключен от „Движение за промяна“, лявоцентристката коалиция, създадена чрез обединението на ПАСОК с други малки центристки и леви образувания. \r\n„Позицията на господин Теохаропулос служи на господин Ципрас и неговите замисли и не може да бъде толерирана“, заявиха от КИНАЛ в съобщение до пресата. \r\nОт там обявиха също, че в края на март ще се състои специален конгрес на партията, на който ще бъдат завършени обединителните процеси. \r\nВ неделя вечерта Централния комитет на ДИМАР одобри Преспанския договор с 27 на 22 гласа и две празни бюлетини. \r\nБившият премиер Йоргос Папандреу, който е член на КИНАЛ, също се обяви в полза на сделката, но той не е депутат. \r\n„Катимерини“ припомня, че опозицията на лидера на „Движение за промяна“ Фофи Генимата спрямо договора за името между Атина и Скопие доведе до напускането на партията от „То Потами“ (Реката) миналия юли. \r\n*** Премиерът на Япония Шиндзо Абе има намерение да посети Русия отново през предстоящата пролет, предава  РИА Новости , като цитира японския вестник „Майнити“. Визитата ще бъде посветена изцяло на решаване на проблема с мирния договор и териториалния въпрос между Русия и Япония.  \r\nВъв вторник предстои първото посещение в Москва, преди Абе да вземе участие в Световния икономически форум в Давос. Той ще се срещне с Владимир Путин и по време на разговорите двамата ще обсъдят възможността за допълнителна визита на японския премиер през пролетта. \r\nПо-рано агенция Киодо предаде, че Абе не изключва вероятността да се сключи мирен договор с Русия, ако се постигне договореност за предаване на островите Шикотан и Хабомай от Курилския архипелаг на страната му. Като се основава на правителствени източници телеграфната агенция предава, че на практика това означава Япония да се откаже от четири острови, включително Кунашир и Итупур.     \r\nОтношенията между Русия и Япония от дълги години са помрачени заради липсата на мирен договор. Япония претендира за четирите курилски острова Кунашир, Шикотан, Итупур и Хабомаи, като се основава на двустранното Споразумение за търговията и границите от 1855 година. През 1956 година СССР и Япония подписват Съвместна Декларация, според която Москва се съгласява да разглежда възможността след подписване на мирен договор да предаде на Япония Хабомаи и Шикотан. В документа не се споменава каква ще е съдбата на другите два острова.   \r\nСпоред СССР тази Съвместна декларация слага точка на спора, но според Япония тя решава само частично проблема и страната не се отказва от совите претенции за всички острови. Следва преговори, които не водят до никъде. Мирен договор, с който да се обяви край на Втората световна война за двете държави така и не е сключен.   \r\nВ Москва преди дни се състоя първият кръг от преговори между ръководителите на двете външнополитически ведомства – Сергей Лавров и Таро Коно по този договор. След него Лавров изтъкна, че двете страни са потвърдили готовността си да продължат да работят въз основа на Декларацията от 1956 година. На практика, според руския дипломат № 1, това означава, че „ не може да се направи самата първа стъпка към решаване на Курилския проблем – пълно признаване от Япония на резултатите от Втората световна война, включително и суверенитета от страна на Русия над всички острови от южната Курилска верига\". \r\n***", "date": "2019.01.21", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/01/21/2614487/sport-serina-uilyams-e-na-chetvartfinal-v-melbarn-sled-pobeda-nad-simona-halep.html", "text": "Хегемонът при жените през последните години Серина Уилямс победи световната номер 1 Симона Халеп от Румъния с 2:1 на осминафиналите на Откритото първенство на Австралия. На четвъртфиналите американката ще играе с поставената под номер 7 Каролина Плишкова от Чехия, която победи Гарбине Мугуруса от Испания и все още няма загуба през този сезон.", "date": "2019.01.21", "title": "Спорт: Серина Уилямс е на четвъртфинал в Мелбърн след победа над Симона Халеп"}
{"url": "http://www.focus-news.net/news/2019/01/21/2614489/stara-zagora-83-godishna-zhena-e-napadnata-v-doma-si-v-grad-gurkovo-izvarshitelyat-e-zadarzhan.html", "text": "83-годишна жена е нападната в дома си в град Гурково, извършителят е задържан. Това съобщиха за  Агенция „Фокус“   от  ОДМВР – Стара Загора . Образувано е досъдебно производство за грабеж по чл. 198 от Наказателния кодекс.  \r\nДеница КИТАНОВА", "date": "2019.01.21", "title": "Стара Загора:  83-годишна жена е нападната в дома си в град Гурково, извършителят е задържан"}
{"url": "http://www.focus-news.net/news/2019/01/21/2614488/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "Преминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския пункт. На места пътните настилки са мокри. Пътят е проходим при зимни условия. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2019.01.21", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2019/01/21/2614482/gazeta-express-otkriha-ministerstvoto-na-otbranata-na-kosovo.html", "text": "Премиерът Рамуш Харадинай символично откри табелка на входа на сградата на Косовските сили за сигурност (КСС), на която пише „Министерство на отбраната“, с което официално отбеляза началото на трансформацията на КСС в редовна армия, пише  електронното издание на прищинския ежедневник Gazeta Express . \r\nВ понеделник местните институции започнаха трансформационния процес. Харадинай, министърът на отбраната Рустем Бериша и командващият КСС Рахман Рама откриха въпросната табелка, като военният министър отбеляза, че това е специален ден, в който официално се отбелязва създаването на косовска армия. \r\n„Днес е специален ден за гражданите на Косово, тъй като вече нашето министерство ще бъде Министерство на отбраната. Трансформацията на КСС в Армия на Косово започна официално“, заяви Бериша и благодари на международните партньори на Косово, включително на САЩ и представителите на НАТО. \r\nИзданието припомня, че на 14 декември 2018 година парламентът на страната с единодушие одобри законодателните промени за трансформиране на наброяващите 3 хиляди леко-въоръжени членове на КСС в армията, която ще нарасне до 5 хиляди постоянни военнослужещи и 3 хиляди резервисти през следващите десет години. \r\nПревод и редакция:", "date": "2019.01.21", "title": "Gazeta Express: Откриха Министерството на отбраната на Косово"}
{"url": "http://www.focus-news.net/news/2019/01/21/2614491/svezhina-dimitrova-narodna-astronomicheska-observatoriya-i-planetarium-nikolay-kopernik-oblatsi-skriha-palnoto-lunno-zatamnenie-nad-varna.html", "text": "Облаци скриха пълното лунно затъмнение над Варна. Това каза за  Радио „Фокус“ - Варна  Свежина Димитрова, директор на Народна астрономическа обсерватория и планетариум „Николай Коперник“ във Варна. Пълното лунно затъмнение от земната сянка на 21 януари бе достъпно за наблюдение в утрините часове до залеза на Луната. „Затъмнението на луната бе видимо на запад и северозапад при височина от 30° до 0° над хоризонта, но облаците над Варна попречиха на децата в обсерваторията да наблюдават явлението\", допълни Свежина Димитрова. Тя отбеляза, че пелена е имало още в начална фаза на пълнолунието. Част от явлението бе видимо за жителите в по-високите зони на града. \r\n„Пълното лунно затъмнение бе видимо и за цяла Европа, Западна Африка, Атлантическия океан и САЩ\", допълни Свежина Димитрова. \r\nОще четири затъмнения ще бъдат наблюдавани през новата година, но част от явленията няма да бъдат видими от България. През 2019 година ще бъдат наблюдавани три слънчеви – частично, пълно и пръстеновидно, както и още едно лунно затъмнение, което ще бъде частично. \r\nМарияна ВАЛЕНТИНОВА", "date": "2019.01.21", "title": "Свежина Димитрова, Народна астрономическа обсерватория и планетариум „Николай Коперник“: Облаци скриха пълното лунно затъмнение над Варна"}
{"url": "http://www.focus-news.net/news/2019/01/21/2614496/narodniyat-predstavitel-ot-bsp-za-balgariya-irena-anastasova-i-obshtinskiyat-savetnik-alyosha-dakov-shte-provedat-priemna-za-grazhdani-na-22-yanuari.html", "text": "На 22 януари от 15.00 до 17.00 часа народният представител от „БСП за България“ Ирена Анастасова и общинският съветник Альоша Даков ще бъдат на разположение на софиянци в постоянната приемна на БСП - София на ул. „Леге\" 10, етаж 1. Това съобщиха от пресцентъра на  БСП - София . Желаещите може да се запишат предварително на телефон 02/987 20 86.", "date": "2019.01.21", "title": "Народният представител от „БСП за България“ Ирена Анастасова и общинският съветник Альоша Даков ще проведат приемна за граждани на 22 януари"}
{"url": "http://www.focus-news.net/news/2019/01/21/2614490/doncho-barbalov-zam-kmet-na-sofiya-predlagame-obshtinskiyat-savet-da-odobri-izgrazhdane-na-dve-novi-yasleni-gradini-v-rayon-triaditsa-i-krasno-selo.html", "text": "Предлагаме изграждане на нови две яслени градини в район „Триадица“ и „Красно село“. Това каза зам.-кметът на София по направления „Финанси и стопанска дейност“ и „Столично общинско здравеопазване“ Дончо Барбалов, който присъства на тържествения ритуал „миене на ръце“ в Първа САГБАЛ „Света София“, предаде репортер на  Агенция „Фокус“ . „Последните години усилено се инвестирана в детските градини. Основно имаме недостиг в яслените градини и в самостоятелните детски ясли“, обясни той. „Проучихме къде има техническа възможност за максимално изграждане на нови ясли. Предлагаме тази година Общинският съвет да одобри изграждането на две нови яслени сгради в район „Триадица“ и „Красно село““, съобщи Дончо Барбалов.  \r\nПопитан защо има увеличение на Общинския бюджет за 2019 г. от 1,5 млрд. на 1,7 млрд. лв., той обясни: „Имаме увеличение от няколко източника, от така наречения преходен остатък. Това е едната корекция, а другата корекция за увеличаване на бюджета е заради закупуването на нови влакове за третата линия на метрото. По оперативната програма се доставят 20, предложението е да бъдат купени още 10, за да осигури достатъчна плътност и чистота на влаковете“. Барбалов посочи, че третата причина за увеличение на годишния бюджет на Общината е подписването на нов договор за социален проект, в който ще се развиват 9 социални услуги през следващите години. „Най-големите приходи на общината са от данък недвижими имоти, неправомерно придобиване, данък превозни средства и такса смет. За 2018 г. имаме 100% изпълнение на проходите, очакваме тенденцията да се запази и през 2019г.“, изтъкна зам.-кметът на София.  \r\nДаяна ДЮЛГЕРОВА", "date": "2019.01.21", "title": "Дончо Барбалов, зам.-кмет на София: Предлагаме Общинският съвет да одобри изграждане на две нови яслени градини в район „Триадица“ и „Красно село“"}
{"url": "http://www.focus-news.net/news/2019/01/21/2614492/dobrich-obyavena-e-gripna-vakantsiya-v-tsyalata-oblast.html", "text": "Обявена е грипна ваканция в цялата Добричка област от днес на обяд до петък включително за всички училища. Това стана ясно след проведено заседание на Регионалния оперативен щаб за борба с грип и остри респираторни заболявания (ОРЗ), предаде кореспондентът на  Радио „Фокус” – Варна . Достигнати са нивата на заболяемост, при които се взема такова решение. На заседанието на щаба е отчетено, че има устойчива тенденция на нарастване на броя на болните през последните дни. В петък Регионалният щаб ще заседава отново, за да вземе решение за следващата седмица.  \r\nЖулиета НИКОЛОВА", "date": "2019.01.21", "title": "Добрич: Обявена е грипна ваканция в цялата област"}
{"url": "http://www.focus-news.net/news/2019/01/21/2614495/pazardzhik-uchilishteto-i-detskata-gradina-vav-velingradskoto-selo-draginovo-se-otoplyavat-iztsyalo-s-mineralna-voda.html", "text": "Училището и детската градина във велинградското село Драгиново се отопляват изцяло с минерална вода. Това каза за  Радио „Фокус“ - Пазарджик  Бисер Маджиров, кмет на населеното място. Той допълни, че в училището в момента учат около 550 деца, като са открити две профилирани паралелки за автомонтьори и в сферата на шивашката промишленост. Изграждането на детската градина е в действие, като в момента се поставят термопанелите. Децата, които учат там, са 4 групи, като 3 посещават сградата на училището, а една група учи в местното читалище. По думите му е плануван  и проект за ремонт на местното читалище, като трябва да се санират стените и да се подменят седалките“, каза Маджиров. Той допълни, че изграждането на детската градина тече нормално и ще бъде приключен в рамките на определения срок. \r\nРадослава МУРДЖЕВА", "date": "2019.01.21", "title": "Пазарджик: Училището и детската градина във велинградското село Драгиново се отопляват изцяло с минерална вода"}
{"url": "http://www.focus-news.net/news/2019/01/21/2614497/aktsenti-v-predavaneto-sofiyska-tribuna-po-radio-fokus.html", "text": "Днешното специално издание на предаването „Софийска трибуна“, продукция на Столичната организация на БСП и  Радио „Фокус“ , е посветено на 100-годишнината от рождението на българския писател, драматург и публицист Николай Хайтов, известен със сборника си „Диви разкази“. По повод годишнината миналата седмица Литературният салон на БСП - София „Леге 10“ организира специална вечер, посветена на Хайтов. В събитието взе участие синът му арх. Здравец Хайтов, а водещ на вечерта беше издателят Иван Гранитски. Днес те гостуват на предаването „Софийска трибуна“, за да разкажат своите скъпи и съкровени спомени с Николай Хайтов, да разберем повече да личността му и да научим какви други събитията, посветени на годишнината на писателя, се организират. С тях ще разговаряме и за българщината - жива ли е тя и къде е културата днес? \r\nГостите в студиото ни ще отговарят на слушателски въпроси на телефон 0882 802 802. \r\nПредаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.01.21", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/01/21/2614481/stara-zagora-uvelichava-se-zabolyaemostta-ot-grip-i-ostri-respiratorni-zabolyavaniya-udalzhena-e-gripnata-vakantsiya-v-oblastta.html", "text": "Заболяемостта от грип и остри респираторни заболявания през миналата седмица е нараснала и се очаква да достигне стойности около 300 на 10 000 население, съобщиха от  Районна здравна инспекция – Стара Загора . \r\nОбявената грипната епидемия за област Стара Загора остава в сила, а грипната ваканция на учениците е удължена и те трябва да бъдат на училище на 22 януари. \r\nОт РЗИ - Стара Загора поясниха, че продължава осъществяването на контрол на детските заведения за спазване на сутрешния филтър, за недопускане на болни деца и персонал и лечението им в тях. Следи се и за спазването на противоепидемичения режим в лечебните и здравните заведения. \r\nСпециалистите препоръчват да се избягват затворени пространства, където се събират много хора. Често да се проветряват помещенията, където престояват повече хора.  \r\nНосенето на маска възпрепятства разпространението на вируси в помещението, ако я носи болният човек. За да е ефикасна, маската трябва да се сменя на всеки 2 часа. \r\nЗдравната инспекция препоръчва на заболелите да търсят своевременно медицинска помощ и да се избягва самолечение, а на общопрактикуващите лекари да назначават своевременно антивирусна терапия.", "date": "2019.01.21", "title": "Стара Загора: Увеличава се заболяемостта от грип и остри респираторни заболявания, удължена е грипната ваканция в областта"}
{"url": "http://www.focus-news.net/news/2019/01/21/2614493/d-r-petar-georgiev-pulmolog-smogat-v-golemite-gradove-e-mnogo-nasiten-na-fini-prahovi-chastitsi-otdelyani-ot-prevoznite-sredstva-i-otoplitelnite-sistemi-na-tvardo-gorivo.html", "text": "Смогът в големите градове е много наситен на фини прахови частици, отделяни от превозните средства и отоплителните системи на твърдо гориво. Това коментира за  Радио „Фокус“ – Пирин  пулмологът д-р Петър Георгиев. Той отбеляза, че въпросните частици оказват много неблагоприятно влияние върху цялата дихателна система и най-вече върху белият дроб. „Човек диша средно по 15 пъти в минута по около 500 млн. на вдишване. Ако си направим сметка ще видим, че средно човек вентилира около 20 куб. м въздух, което представлява горе-долу обема на един ТИР. Колкото по-голям е този обем, толкова повече се вентилира от организма, а това от своя страна уврежда белодробната тъкан. След което навлиза в кръвта и оттам започват големите проблеми“, каза още д-р Георгиев. Той добави, че при появата на мъгла или така нареченият смог се обострят бронхитите при хронично болните както и проблемите при астматиците. Д-р Георгиев подчерта, че замърсеният въздух дразни не само тях, а и всички онези, които по-принцип нямат дихателни проблеми.  „Бронхите се свиват и се съкращават, а от там се получава задух. Децата, които имат по-нежни бели дробове също страдат много“, добави д-р Георгиев. Пулмологът отбеляза, че обострянето на проблемите може да бъде с различна тежест, в зависимост от общото състояние на хората. \r\nЛивия НИНОВА", "date": "2019.01.21", "title": "Д-р Петър Георгиев, пулмолог: Смогът в големите градове е много наситен на фини прахови частици, отделяни от превозните средства и отоплителните системи на твърдо гориво"}
{"url": "http://www.focus-news.net/news/2019/01/21/2614498/sitel-makedoniya-balgarskiyat-patriarh-neofit-smyata-che-s-reshavaneto-na-vaprosa-zsa-imeto-shte-se-pridvizhi-i-tsarkovniyat-vapros.html", "text": "Българският патриарх Неофит очаква с решаването на въпроса за името на Македония да се придвижи и македонския църковен въпрос, предава  скопският телевизионен канал „Сител“ . \r\n„Все още се работи около името на държавата Македония. Когато се утвърдят всички детайли, сигурно ще се придвижи и църковният въпрос“, цитира думите на патриарх Неофит от литургията му в църква Света Неделя в понеделник македонската медия. \r\nПопитан каква е позицията на БПЦ за автокефалията на украинската църква, първойерархът заяви, че този въпрос тепърва ще бъде разглеждан. \r\n„Този важен въпрос ще бъде на дневен ред. Ние ще го разгледаме“, заяви патриарх Неофит, без да съобщава повече детайли. \r\nПревод и редакция:", "date": "2019.01.21", "title": "„Сител“ (Македония): Българският патриарх Неофит смята, че с решаването на въпроса зса името ще се придвижи и църковният въпрос"}
{"url": "http://www.focus-news.net/news/2019/01/21/2614499/burgas-otlaga-se-prozhektsiyata-na-dokumentalniya-film-zhivotat-na-irena-sendler.html", "text": "Поради грипната ваканция, прожекцията на документалния филм „Животът на Ирена Сендлер“ се отлага за 23 януари от 18.00 часа в КЦ „Морско казцино“, зала „Петя Дубарова“. Това съобщиха от пресцентъра на  Общината . Входът е свободен.  \r\nОт Център за еврейско-българско сътрудничество „Алеф“ съобщиха, че за поредна година се включват в инициативите по повод Международния ден за възпоменание жертвите на Холокоста – 27 януари. Паметният ден ще бъде отбелязан в Бургас с беседа и прожекция на документален филм за живота на Ирена Сендлер – жената, спасила хиляди деца от унищожение в нацисткия лагер „Треблинка“. Събитието е съвместна инициатива на „Алеф“ и Полския институт, подкрепена от Община Бургас. Филмът на Анджей Волф „Животът на Ирена Сендлер“ ще бъде показан в Бургас за първи път. Той е създаден въз основа на уникални интервюта с Ирена Сендлер, записани в последните години на живота й. Провъзгласената от израелския мемориал Яд Вашем за  „Праведник на света“ за оказана помощ на евреите по време на Втората световна война полякиня има тежката съдба да живее по време на окупацията на  Полша от Германия. Ръководейки  детската секция на нелегалния Съвет за помощ на евреите „Жегота“ и имайки достъп до варшавското гето, тя успява да спаси над 2500 еврейски деца, като ги извежда тайно от гетото и ги укрива в полски семейства, сиропиталища и манастири. При извеждане на децата проявява невероятна изобретателност – крие ги в линейки, извозващи тежко болни, в чували с пратки, в кофи с боклук, дори в ковчези. Благодарение на нея хиляди еврейски бебета и малки деца получават нов шанс за живот. През 2007 година заради подвига си Ирена Сендлер е номинирана за Нобелова награда за мир. Въпреки че не я получава, тя не страда от това. „Всяко дете, спасено с моя помощ оправдава съществуването ми на земята. Децата не трябва да носят титли и слава“, посочва тя. Умира година по-късно на 98-годишна възраст. \r\nВерен на мисията си да приобщава все повече и повече хора към паметта и уроците от миналото, „Център „Алеф“ кани в Морското казино всеки, който е съпричастен към призива за незабрава на кървавите периоди от човешката история и стремежа те никога да не бъдат повторени.  Входът е свободен. \r\nИнициативата е и покана за присъединяване към кампанията на Световния еврейски конгрес „#WeRemember“. В предходните години в нея се включиха ученици от три бургаски училища и творци от Бургаска писателска общност.", "date": "2019.01.21", "title": "Бургас: Отлага се прожекцията на документалния филм „Животът на Ирена Сендлер“"}
{"url": "http://www.focus-news.net/news/2019/01/21/2614500/stara-zagora-blizo-60-signala-sa-podadeni-na-goreshtiya-telefon-na-obshtinata-za-perioda-18-20-yanuari.html", "text": "На безплатния „горещ“ телефон на Община Стара Загора - 0800 157 37, от 18 до 20 януари са отчетени близо 60 сигнала. Това съобщиха от пресцентъра на  Общината . Граждани са информирали за над 30 неправилно паркирани МПС в града.  \r\nСнимков материал и докладни записки са направени след сигнали за замърсяване на пътното платно от товарни автомобили, обслужващи строителни обекти в кв. „Три чучура – север“ и „Железник“.  \r\nЗа бездомни кучета е съобщено в района на парк „Зеления клин“ в кв. „Железник“, както и около блок №59 на ул. „Василий Верешчагин“. Информацията е насочена към Общински приют за безстопанствени животни. Гражданин е информирал за силен кучешки лай в село Дълбоки.  \r\nСлед получени обаждания на Горещия телефон е извършен ремонт на улично осветление. Наказателен протокол е съставен за непочистено пространство около контейнери за смет на ул. „Охрид“. Оплаквания са получени за силна музика и ремонти дейности в жилищни сгради.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.01.21", "title": "Стара Загора: Близо 60 сигнала са подадени на „горещия“ телефон на Общината за периода 18 - 20 януари"}
{"url": "http://www.focus-news.net/news/2019/01/21/2614494/kmetat-na-kavarna-nina-stavreva-pozdravi-vsichki-spetsialisti-lekari-akusheri-i-meditsinski-rabotnitsi-po-sluchay-babinden.html", "text": "С погача, вино и традиционни ритуали лекарите, медицинските специалисти и санитарите от Акушеро-гинекологичното отделение към МБАЛ - Каварна отбелязаха Деня на родилната помощ. Това съобщиха от пресцентъра на  Община Каварна . Кметът на община Каварна Нина Ставрева поздрави всички служители в отделението.  \r\n„Уважаеми лекари и акушери,  \r\nСърдечно Ви поздравявам по случай професионалния Ви празник, като засвидетелствам своето уважение към Вас за благородния труд и всеотдайността, спомагаща за раждането на всеки нов живот! Дарявайте усмивки на много родители, помагайте на бял свят да се появяват здрави и красиви деца, защото те са нашето бъдеще, нашата подкрепа и гордост! Работете с любов, защото Вашето призвание е символ на хуманност и достойнство. Пожелавам на всички Ви здраве, благополучие, енергия и увереност! Честит празник, честит Бабинден!“, заяви Ставрева.  \r\nЗа да поздравят докторите и сестрите, в болничното заведение дойдоха и жените от фолклорна група „Добруджанка“ с ръководител Йорданка Димова към пенсионерски клуб „Радка Чаушева“. Представителките на дамския клуб се присъединиха към традиционния ритуал по измиване на ръцете на най-опитния акушер-гинеколог в болницата – д-р Жеко Чалъков.  \r\nД-р Чалъков благодари на всички работещи в Акушеро-гинекологичното отделение и пожела да продължават със същата всеотдайност и старание да упражнявате високохуманната си професия и да поемат в ръцете си все повече новородени.  \r\nОт началото на 2019 година в каварненската болница са проплакали четири бебета- три момичета и едно момче. Първото бебе за годината е родено на четвърти януари,а най-малкото е родено преди три дни с тегло 3,600 кг и ръст 52 см. Носи името Стела Николова. Екипът спомогнал за раждането, е д-р Жеко Чалъков, акушер Пепа Николова и санитар Иванка Статева.  \r\nЗа изминалата година в отделението са родени 27 деца.", "date": "2019.01.21", "title": "Кметът на Каварна Нина Ставрева поздрави всички специалисти – лекари, акушери и медицински работници по случай Бабинден"}
{"url": "http://www.focus-news.net/news/2019/01/21/2614504/inzh-kostadin-varev-kmet-na-belovo-prodalzhavat-deynostite-po-podobryavane-na-infrastrukturata-v-razlichni-naseleni-mesta-ot-obshtinata.html", "text": "Продължават дейностите по подобряване на инфраструктурата в различни населени места от община Белово. Това каза за  Радио „Фокус“ – Пазарджик  кметът на Общината инж. Костадин Варев. Той обясни, че вече е завършена вътрешната водопроводна мрежа и довеждащият водопровод в квартал „Малко Белово“. „Освен това там извършваме ремонт на над 11 улици,  който продължава и през първите дни на тази година. Успяхме да възстановим общинския път от село Сестримо до ВЕЦ „Сестримо“, който бе сериозно повреден от активизирало се свлачище“, коментира Варев. Той допълни, че със средства от капиталовата програма на общината е ремонтиран лекарският кабинет в село Голямо Белово. Освен това са направени нов лекарски кабинет и зъболекарски кабинет в село Сестримо. Според кмета на Община Белово в момента се провежда процедура за избор на изпълнител на още няколко общински проекти, които ще бъдат реализирани през тази година. \r\nВаня НИКОЛОВА", "date": "2019.01.21", "title": "Инж. Костадин Варев, кмет на Белово: Продължават дейностите по подобряване на инфраструктурата в различни населени места от общината"}
{"url": "http://www.focus-news.net/news/2019/01/21/2614505/vidin-zadarzhan-e-64-godishen-mazh-napadnal-s-nozh-brat-si-v-selo-toshevtsi.html", "text": "Задържан е 64-годишен мъж, нападнал с нож брат си в село Тошевци. Това съобщиха от  ОДМВР – Видин . Сигналът за сбиване между двама братя в село Тошевци е подаден на 18 януари в 22.30 часа на тел.112. Пристигналите на мястото полицейски служители изяснили, че между двамата мъже – на 64 и 73 години, възникнал скандал и последвало сбиване. 64-годишният нанесъл два удара с нож – в лявата и дясната ръка, на своя брат. Пострадалият е транспортиран във видинската болница и след оказана медицинска помощ освободен за домашно лечение. Няма опасност за живота му. Авторът на деянието е задържан с полицейска мярка за срок до 24 часа. По случая работят служители на РУ - Кула.", "date": "2019.01.21", "title": "Видин: Задържан е 64-годишен мъж, нападнал с нож брат си в село Тошевци"}
{"url": "http://www.focus-news.net/news/2019/01/21/2614503/prokuraturata-podkrepya-visshiya-advokatski-savet-za-promeni-v-zakonodatelstvo-koito-da-garantirat-profesionalnite-prava-na-advokatite.html", "text": "Ръководството на прокуратурата изразява подкрепа за намерението на Висшия адвокатски съвет да инициира промени в действащото законодателство, които да създадат допълнителни гаранции за професионалните права на адвокатите. Това се посочва позиция на главния прокурор Сотир Цацаров по повод Отворено писмо от 18 януари 2019 г. на Ралица Негенцова, председател на Висшия адвокатски съвет, адресирано до Народното събрание, Министъра на правосъдието, Министъра на вътрешните работи, главния прокурор и Висшия съдебен съвет и разпространено в медиите, съобщиха от пресцентъра на  Прокуратура на Република България . \r\nНа 10 януари 2019 г., по инициатива на ръководството на прокуратурата, е проведена среща на главния прокурор с Ралица Негенцова, председател на Висшия адвокатски съвет и Людмил Рангелов, заместник-председател на Висшия адвокатски съвет. В срещата са участвали също Иван Гешев, заместник на главния прокурор и Румяна Арнаудова, завеждащ отдел „Специализиран“ във ВКП.  \r\n„Повод за тази среща бе декларация на Висшия адвокатски съвет от 21 декември 2018 г., както и писмо на адвокати (“Фейсбук общност на българските адвокати“) от 28 декември 2018 г. Ръководството на адвокатурата бе запознато подробно (вкл. и с предоставяне на писмени доклади от извършени проверки) с проведените действия по разследването по конкретно досъдебно производство, за които бяха отправени публично твърдения за допуснати от прокурори нарушения на Закона за адвокатурата, свързани с нарушаване на неприкосновеността на адвокатски книжа и кореспонденция. Изрично бе подчертано, че по това досъдебно производство, след постъпила на 18 декември 2018 г. справка от ДАНС, обосноваваща необходимост от спешни действия, още на 19 декември 2018 г. са били извършени претърсвания и изземване на двадесет и два  адреса при условията на неотложност. Протоколите впоследствие са били одобрени от съда, по предвидения в НПК ред\", се посочва в позицията на главния прокурор.  \r\n„Въпреки наличието на същата неотложност и по отношение на помещения, ползвани от три лица, упражняващи адвокатска професия, само за тях са поискани и получени предварително разрешения от съда за претърсване и изземване. В исканията до съда е отразено подробно качеството на лицата /адвокати/, както и че търсените документи не представляват адвокатски книжа, нито кореспонденция между адвокат и негови клиенти. Така претърсвания в тези помещения са извършени след получено разрешение от съд за това, издадено при спазване на разпоредбите на НПК\", добавя главният прокурор. \r\nОт позицията му става ясно, че главният прокурор напълно подкрепя застъпената в Отвореното писмо от 18 януари 2019 г. позиция, че разпоредбите на Закона за адвокатурата следва да се спазват стриктно, за да се гарантира правото на всеки български адвокат свободно и независимо да упражнява своята професия. „Недопустими са каквито и да е нарушения на правата на адвоката по чл. 34 и чл. 35 от Закона за адвокатурата (неприкосновеност на адвокатски книжа и кореспонденция и разговори с клиент; забрана за разпит на адвокат  за фактите, съдържащи се в тази кореспонденция и тези разговори и всичко, узнато във връзка с осъществяваната защита; право на свободни и неконтролирани срещи с клиент и т. н.)\", посочва Сотир Цацаров. \r\nПо думите му в същото време, тези разпоредби не създават имунитет срещу наказателно преследване за престъпления, извършени от лице, упражняващо адвокатска професия. „Те са неприложими при събиране на доказателства, които касаят лична престъпна дейност и не са свързани с професионалната дейност като адвокат и с отношенията адвокат – клиент. Колкото е недопустимо да се нарушават професионалните права на адвокати, толкова е недопустимо адвокатски кантори да се ползват за съхраняване на документи /които не са книжа на адвоката/ на други лица, с цел укриването им от разследващите органи и представянето им като кореспонденция между адвокат и клиент или адвокатски книжа\", се посочва в позицията  на Цацаров. \r\nРъководството на прокуратурата изразява подкрепа за намерението на Висшия адвокатски съвет да инициира промени в действащото законодателство, които да създадат допълнителни гаранции за професионалните права на адвокатите. „Такива промени са нужни и по отношение на нотариусите и частните съдебни изпълнители\", се посочва още в позицията на Цацаров.  \r\nСъобразно правомощията си по Закона за съдебната власт, главният прокурор е възложил изготвянето на проект на акт за методическо ръководство (инструкция) за действията, които могат да се извършват от органите на досъдебното производство спрямо адвокати, нотариуси и частни съдебни изпълнители. Целта е създаването на ясни правила, в пълно съответствие с разпоредбите на НПК, Закона за адвокатурата, Закона за нотариусите и нотариалната дейност и Закона за частните съдебни изпълнители, както и практиката на ЕСПЧ. Проектът за този вътрешен акт ще бъде представен на Висшия адвокатски съвет, на Съвета на нотариусите и на Съвета на Камарата на частните съдебни изпълнители  за предварително становище и обсъждане.", "date": "2019.01.21", "title": "Прокуратурата подкрепя Висшия адвокатски съвет за промени в законодателство, които да гарантират професионалните права на адвокатите"}
{"url": "http://www.focus-news.net/news/2019/01/21/2614508/bez-problemi-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“ към 13.00 часа. Това съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи на вход и изход от страната. \r\nНели ГЕРГЬОВСКА", "date": "2019.01.21", "title": "Без проблеми се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/01/21/2614509/stara-zagora-park-mitropolit-metodiy-kusev-poluchi-ofitsialno-razreshenie-za-polzvane-sled-obnovyavaneto-mu.html", "text": "С решение на началника на Дирекция за национален строителен контрол (ДНСК) вече официално е разрешено ползването на обновения парк „Митрополит Методий Кусев“ (Аязмото) от старозагорци и гости на града. Писмото до Община Стара Загора е с дата 18 януари. Това съобщиха от  Община Стара Загора . В него се казва, че строежът е изпълнен в съответствие с одобрените инвестиционни проекти. Гаранционните срокове за изпълнените строителни и монтажни работи са съгласно нормативната уредба на Министерството на регионалното развитие и благоустройството и текат от деня на издаване на решението за ползване.  \r\nЛюбимото място на поколения старозагорци за разходка и отмора – Аязмото, е с обща площ над 3000 дка. В парка, своя дом имат близо 3000 дървета, като някои от тях са редки и уникални видове, засадени още от Митрополит Методий. Обновяването и допринасянето за подобряване на жизнената среда включиха десетки дейности - рecтaвpaциятa и pexaбилитaциятa нa пeшexoднитe aлeи, тpoтoapи, плoщaдни пpocтpaнcтвa и cтълби, детски и спортни кътове. Спазени бяха изискванията към инфраструктурата в парка. Рехабилитирано бе осветлението, както и въведено видеонаблюдение на територията на Аязмото.  \r\nВ рамките на мащабния проект, на стойност 7 млн. лева, финансиран от Оперативна програма „Региони в растеж“, се облагороди пространството западно от Старозагорската митрополия. Емблематичният фонтан „Жабките“ отново заработи, с възстановен автентичен облик. Радост за окото и прохлада през топлите дни ще носят и шадраваните по стълбите на алеята, водеща до църквата „Св. Теодор Тирон“. Старата паркова мебел бе демонтирана и подменена с нова.", "date": "2019.01.21", "title": "Стара Загора: Парк „Митрополит Методий Кусев“ получи официално разрешение за ползване след обновяването му"}
{"url": "http://www.focus-news.net/news/2019/01/21/2614501/d-r-gergana-kolarova-psagbal-sveta-sofiya-140-sa-novorodenite-ni-bebeta-ot-nachaloto-na-godinata.html", "text": "Изключително сме благодарни на Общината, за това което получаваме като инвестиции за подобряване на средата, в която работят моите колеги и в която майките раждат дългоочакваните си рожби. Това каза пред журналисти изпълнителният директор на ПСАГБАЛ „Света София“ д-р Гергана Коларова след ритуала „миене на ръце“ в болницата, предаде репортер на  Агенция „Фокус“ . „Благодарим и за допълнителните финансирания, които вървят по проекти, нефинансирани от Национално здравноосигурителната каса“, посочи тя. „Безкрайно много съм доволна от това, че отделението по хирургия на млечна жлеза изглежда по този начин. Това, което се направи в това отделение е много важно за хората, да им кажем, че тук има изключителни специалисти и могат спокойно да се преглеждат,“ коментира д-р Коларова. „Столична община подсигури и ремонта на покрива на болницата, което също беше много важно за нас. Всеки ден гледахме към небето с надежда днес да не завали. Мащабен проект, който отне много малко време, доста бързо се справиха хората, които бяха ангажирани с тази работа,“ подчерта тя. Д-р Коларова поздрави всички акушер-гинеколози в България по повод празника и им пожела здраве и търпение, с което да посрещат пациентите си. „Всички ние сме били майки и знаем какви сме били като бременни. Грижата за детето в този момент е най-важната. Нека да бъдем по-добри, по-успешни и здрави, за да продължаваме напред“, коментира директорът на болницата и изтъкна, че новородените бебета от началото на годината са около 140.  Според нея редуцирането броя на родените деца е нормален процес за всички икономически развити страни.  \r\nДаяна ДЮЛГЕРОВА", "date": "2019.01.21", "title": "Д-р Гергана Коларова, ПСАГБАЛ „Света София“: 140 са новородените ни бебета от началото на годината"}
{"url": "http://www.focus-news.net/news/2019/01/21/2614511/d-r-valeri-tomov-mbal-d-r-nikola-vasiliev-kyustendil-razhdaniyata-s-tsezarovo-sechenie-v-kyustendil-sa-265.html", "text": "Ражданията с цезарово сечение в Кюстендил са 26.5%. Това каза пред  Радио „Фокус” – Кюстендил  д-р Валери Томов, началник на отделението по акушерство и гинекология в Многопрофилна болница за активно лечение „Д-р Никола Василиев” – Кюстендил. По думите му това е един добър процент. „За разлика от големите болници и от частните болници, защото при някои от тях процентът на ражданията с цезарово сечение достигат до 75%, за нашата болница и за нашето отделение процентът е 26.5 % и това е един много добър процент. Може да се каже, че голяма част от ражданията са били по естествен път, а не оперативно”, каза д-р Валери Томов. По думите му в страната има мода за раждане с цезарово сечение. По последни данни България е на трето място в Европа по оперативни раждания, което не е добър показател. „Това е един проблем, по който трябва да се замислят доста институции, а не само ние – хората, които се занимаваме с това”, каза д-р Томов. По думите му тук трябва да се намесят Министерство на здравеопазването, Министерство на труда и социалната политика, необходимо е да се изработи единен стандарт. „Първият и основен момент е да говорим с бъдещата родилка, дискутираме с нея и двата начина на раждане – предимствата и недостатъците. Голяма част от родилките идват подготвени теоретично. Смятам, че тази информация е малко отклонена, защото интернет не може да даде всички тези подробности, които може да дадат работещите лекари”, каза д-р Валери Томов. По думите му голяма част от бременните жени имат един страх от раждането, вменен им от майки и баби. „Не мога да ви кажа къде е точната причина, но мога да ви кажа, че има една епидемия сред родилките. Повечето искат да раждат оперативно”, каза д-р Валери Томов. \r\nВенцеслав ИЛЧЕВ", "date": "2019.01.21", "title": "Д-р Валери Томов, МБАЛ „Д-р Никола Василиев” – Кюстендил: Ражданията с цезарово сечение в Кюстендил са 26.5%"}
{"url": "http://www.focus-news.net/news/2019/01/21/2614513/sliven-dvama-mazhe-sa-zadarzhani-za-telefonna-izmama.html", "text": "Двама мъже са задържани за телефонна измама. Криминалисти от Котел са върнали парите и златото на 72-годишна жена, станала жертва на измамниците. Това съобщиха от  ОДМВР – Сливен . Полицейските служители започват работа по случая на 18 януари след получен сигнал за измамена жена на 72 години от град Котел. Тя е била въведена в заблуждение след телефонно обаждане, че помага на полицията за залавянето на телефонни измамници, при което е предала сумата от 2000 лева и златни накити. В резултат на проведените неотложни оперативно-издирвателни мероприятия „по горещи следи“ са задържани двама мъже с инициали А.К.(на 50 г. от град Котел) и П.К.(на 33 г. от град Елена). В тях са намерени парите и златните накити, които двамата са взели от възрастната жена. А.К. и П.К. са задържани за 24 часа в РУ - Котел. Работата по разкриване и документиране на престъпната им дейност продължава.", "date": "2019.01.21", "title": "Сливен: Двама мъже са задържани за телефонна измама"}
{"url": "http://www.focus-news.net/news/2019/01/21/2614514/sliven-mbal-d-r-ivan-seliminski-nagradi-pobeditelite-v-konkursa-za-nay-krasiva-snimka-na-bebe-rodeno-prez-izminalata-godina-v-lechebnoto-zavedenie.html", "text": "На Бабинден в Сливен областната болница МБАЛ „Д-р Иван Селимински” награждава победителите в конкурса за най- красива снимка на бебе, родено през изминалата година в лечебното заведение, предаде репортер на  Радио „Фокус“ – Сливен .  Най-красивите снимки украсяват календара на болницата, а бебетата и техните родители получават подаръци. Изпълнителният директор на МБАЛ „Д-р Иван Селимински”-Сливен – д-р Васислав Петров връчи наградите на победителите. Децата получиха грамота и подарък за участието си в конкурса. Техните снимки са включени в календара за 2019 година на отделенията по акушер-гинекология и неонатология. Бебе на месец януари е Кристияна Атанасова, на февруари – Гергана Георгиева, на март – Кристиан Томчев, април – Ния Жекова, май – Виктория Стефанова, юни – Иван Христов, юли – Марина Костова, август – Мадлен Иванова, септември – Матеа Гъркова, октомври – Ана-Мария Динева, ноември – Николета Великова, декември – Магдалена Дренска. \r\nД-р Петров благодари за доверието към болницата. Той увери, че специалистите по акушерство и гинекология са изключителни професионалисти и полагат всички необходими грижи за децата и техните майки. Д-р Петров поздрави с празника присъстващите лекари, акушерки и медицински сестри, които работят в болницата и помагат за появата на новия живот. \r\nЗам.-директорът по административните дейности Розалина Спасова разказа за обичая, който в миналото са спазвали българките на Бабинден и началото на традицията. Старшата акурешка на АГ- отделение Анка Димитрова и старшата сестра на Отделението по неонатология Пепа Стоилова изпълниха ритуал здраве на бебетата и техните родители. \r\nФотоконкурсът „Бебетата на МБАЛ „Д-р Иван Селимински“-Сливен“ стартира за първи път през 2010 година. А през миналата година в лечебното заведение са родени 1245 бебета. \r\nЛюдмила ЙОРГОВА", "date": "2019.01.21", "title": "Сливен: МБАЛ „Д-р Иван Селимински” награди победителите в конкурса за най-красива снимка на бебе, родено през изминалата година в лечебното заведение"}
{"url": "http://www.focus-news.net/news/2019/01/21/2614506/varna-gripna-vakantsiya-e-obyavena-za-uchenitsite-ot-uchilishtata-v-obshtina-valchi-dol.html", "text": "Грипна ваканция е обявена за учениците от училищата в община Вълчи дол. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. „Дните от 21 до 25 януари (включително) са неучебни за всички училища на територията на община Вълчи дол\", обясни Венцеслава Генова. Във връзка с методично указание на здравното министерство за борба с грипа и острите респираторни заболявания днешният и утрешният ден са неучебни и за учениците от ОУ „Св. Климент Охридски“ в село Кичево, община Аксаково, и ОУ „Васил Левски“ в село Поляците, община Дългопол. Решението бе взето в края на миналата седмица заради отсъстващи по болест ученици. \r\n„Директорите на учебни заведения от областта продължават да изпращат информация за процента заболеваемост в поверените им училища, консултираме се с Регионалната здравна инспекция и те вземат решения“, добави Венцеслава Генова. Тя отбеляза, че са водени разговори и с директорите на училища от община Аврен, където също бе обявена грипна ваканция през изминалата седмица. Днес учебните занятия са възстановени, но броят на болните деца остава висок. Предстои да бъде взето допълнително решение. \r\nВъв връзка с повишена заболеваемост от грип и остри респираторни заболявания от здравната инспекция във Варна предприеха предепидемични мерки. До 22 януари във всички лечебни заведения на територията на Варна и областта свижданията с лежащо болни пациенти са прекратени. Спряна е и работата на детските и женските консултации. Утре предстои второто за годината заседание на Областната комисия за борба с грипа, което ще се проведе от 15.00 часа в сградата на Регионалната здравна инспекция. \r\nМарияна ВАЛЕНТИНОВА", "date": "2019.01.21", "title": "Варна: Грипна ваканция е обявена за учениците от училищата в община Вълчи дол"}
{"url": "http://www.focus-news.net/news/2019/01/21/2614507/hashim-tachi-sporazumenieto-sas-sarbiya-shte-vklyuchva-korektsiya-na-granitsite-novoto-e-che-rusiya-shte-go-podkrepi-tryabva-da-izpolzvame-momenta.html", "text": "Президентът на Косово Хашим Тачи заяви пред  австрийската държавна агенция APA , че САЩ и ЕС в момента подкрепят споразумение между Прищина и Белград, а новото тук е, че и Русия е изразила готовност да приеме договор, постигнат между двете страни. \r\n„Затова е важно да използваме момента и да постигнем балансирано споразумение, което отразява интересите на двете страни“, заяви Тачи, като добави, че спогодбата няма да обхваща само корекция на границите, но и други аспекти на отношенията между Прищина и Белград: „Ще бъде всеобхватно споразумение, което обхваща и други въпроси, като например този, за изчезналите лица“. \r\nКосовският държавен глава отхвръли възможността за създаване на Велика Албания или Велико Косово в процеса. „Няма да има моноетнически граници. И двете страни ще бъдат мултиетнически“, заяви той. \r\nПревод и редакция:", "date": "2019.01.21", "title": "Хашим Тачи: Споразумението със Сърбия ще включва корекция на границите, новото е, че Русия ще го подкрепи: трябва да използваме момента"}
{"url": "http://www.focus-news.net/news/2019/01/21/2614510/yordanka-stefanova-akusher-tryabva-prizvanie-za-nashata-profesiya.html", "text": "За работата на акушера трябва призвание. Това коментира на празника Бабинден Йорданка Стефанова, която от 20 години е старша акушерка в Родилното отделение на Специализираната АГ болница „Проф. д-р Димитър Стаматов“, предаде репортер на  Радио „Фокус“ – Варна . „Аз съм закърмена с тази професия, майка ми е била акушерка. Много хора са ме питали защо не съм записала медицина, за да стана лекар. Мисля, че това е моето призвание. Да виждам благодарността“, каза още Йорданка Стефанова. По думите ѝ позитивното в работата на акушерите е благодарността в очите на пациентите и на близките. Старшата акушерка на Родилното отделение посъветва младите специалисти да не се отказват от професията. По думите ѝ тези, които тепърва завършват, не трябва да се колебаят и да се насочват към други поприща, въпреки трудностите. \r\nДиана СТОЕВА", "date": "2019.01.21", "title": "Йорданка Стефанова, акушер: Трябва призвание за нашата професия"}
{"url": "http://www.focus-news.net/news/2019/01/21/2614502/makfaks-makedoniya-i-prez-2018-makedontsite-sa-gledali-nay-mnogo-sitel.html", "text": "Мнозинството от респондентите в анкетата на Агенцията за аудио и аудиовизуални медийни услуги са отговорили, че през 2018 година на ежедневна и ежеседмична основа са гледали телевизия „Сител“, предава  македонската агенция „Макфакс“ . \r\nНа ежедневна основа „Сител“ е гледана от 38,85% от запитаните. На второ място е „Канал 5“ с 30,84%, а след това са „Телма“ и албанскоезичната телевизия „Алсат – М“. Обществената медия МТВ1 е на пето място, а след нея са „ТВ 24“ и „Алфа“. От 8 до 11 място са чуждестранни канали. \r\nДанните от анкетата показват, че на ежеседмично ниво „Сител“ е следена от 52,85% от зрителите. На второ място в категорията отново е „Канал 5“ с 45,41%, а трета е „Телма“ с 25,59%. \r\n35,5% от запитаните са посочили, че най-много гледат новини, 20,4% - информативните програми, 10,8% - забавни и музикални програми и 9,7% - сериали. \r\nАнкетата е направена по метода CATI – телефонно интервю с помощта на компютър. В изследването са участвали 9600 души. \r\nПревод и редакция:", "date": "2019.01.21", "title": "„Макфакс“ (Македония): И през 2018 македонците са гледали най-много „Сител“"}
{"url": "http://www.focus-news.net/news/2019/01/21/2614515/varna-dve-bebeta-sa-se-rodili-v-bolnitsa-sv-anna-navrah-babinden.html", "text": "Две бебета са се родили навръх Бабинден в специализираното отделение в болница „Св. Анна“ във Варна. В ритуалното „измиване на ръцете“ за Деня на родилната помощ днес преди обед се включи началникът на звеното д-р Милко Папазов, предаде репортер на  Радио „Фокус“ – Варна . Родилното отделение посрещна празника след основен ремонт, с нова апаратура и изцяло обновени помещения. Д-р Папазов отчете, че в звеното няма недостиг на лекари и акушери. По думите му на месец в Отделението се раждат по средно по 120 бебета. \r\nДиана СТОЕВА", "date": "2019.01.21", "title": "Варна: Две бебета са се родили в болница „Св. Анна“ навръх Бабинден"}
{"url": "http://www.focus-news.net/news/2019/01/21/2614516/ta-nea-gartsiya-roeneto-na-gratskite-partii-prodalzhava-oshte-edin-deputat-izleze-ot-to-potami-predotvrati-vazstanovyavaneto-na-parlamentarnata-grupa.html", "text": "Йоргос Псарианос обяви, че излиза от „То Потами“ (Реката) заради подкрепата на фракцията за Преспанския договор, няколко часа, след като това направи неговия колега Йоргос Амирас, пише  електронното издание на вестник „Та Неа“ . \r\nВ кратко съобщение на своя профил във „Фейсбук“ Псарианос отбеляза, че пътищата му с центристката партия се разделят и призна, че част от отговорността за създалата се ситуация е и негова. \r\nИзданието припомня, че по-рано през деня „То Потами“ бе напусната от Йоргос Амирас, с което парламентарната група на партията престана да съществува. Фракцията се надяваше да я възстанови с включването на изключения от „Движение за промяна“ (КИНАЛ) Танасис Теохаропулос (лидер и единствен депутат на „Демократическата левица“ – бел. „Фокус“), но напускането на Псарианос осуетява плановете й. \r\nПревод и редакция:", "date": "2019.01.21", "title": "„Та Неа“ (Гърция): Роенето на гръцките партии продължава: Още един депутат излезе от „То Потами“, предотврати възстановяването на парламентарната група"}
{"url": "http://www.focus-news.net/news/2019/01/21/2614519/kyustendil-klubovete-na-vazrastnite-hora-shte-opredelyat-otgovornitsi-za-vrazka-s-horata-v-otdalechenite-kvartali-na-grada.html", "text": "Клубовете на възрастните хора в Кюстендил ще определят отговорници за връзка с хората в отдалечените квартали на града. Това стана ясно по време на провелото се отчетно събрание на клуб „Божур” в града, предаде репортер на  Радио „Фокус” – Кюстендил . Целта на отговорниците е да поддържат по-тясна връзка с хората в отдалечените жилищни квартали или селата, да се срещат с тях и да свеждат до тяхното знание различни теми и проблеми, свързани с дейността на клубовете. Общо 184 души членуват в клуба, като те са от девет жилищни квартала и три села от община Кюстендил. Членовете на клуба отбелязаха Бабинден. Предстои да бъдат организирани тържества във връзка с Трифон Зарезан и Осми март. През годината ще бъдат проведени и различни походи, екскурзии и отбелязване на други празници. \r\nВенцеслав ИЛЧЕВ", "date": "2019.01.21", "title": "Кюстендил: Клубовете на възрастните хора ще определят отговорници за връзка с хората в отдалечените квартали на града"}
{"url": "http://www.focus-news.net/news/2019/01/21/2614512/kathimerini-gartsiya-nova-demokratsiya-nyama-da-pozvoli-prespanskiya-dogovor-da-mine-po-barzata-protsedura.html", "text": "От „Нова Демокрация“ обявиха в понеделник, че няма да удовлетворят желанието на правителството на СИРИЗА да прекара през бърза процедура дебатите и гласуването по договора за името между Атина и Скопие, пише  електронното издание на вестник Kathimerini . \r\nОт основната опозиционна партия подчертаха, че ще се борят да докажат, че Преспанския договор е вреден за Гърция. \r\nИзточници от фракцията добавиха, че процедурата в парламента трябва да бъде съобразена с промените в парламентарните групи, които се случиха през последните няколко дни, визирайки излизането на няколко депутати от техните партии и това, че парламентарната комисия по отбрана и външни работи трябва да отрази това. \r\nПревод и редакция:", "date": "2019.01.21", "title": "Kathimerini (Гърция): „Нова Демокрация“ няма да позволи Преспанския договор да мине по бързата процедура"}
{"url": "http://www.focus-news.net/news/2019/01/21/2614518/obshtina-stara-zagora-pozdravi-doktori-i-akusherki-za-babinden.html", "text": "Община Стара Загора изпрати поздравителни адреси до трите акушеро-гинекологични отделения в областния град по повод Бабинден. Това съобщиха от  Община Стара Загора . На Бабинден отбелязваме Деня на родилната помощ. На този ден отдаваме дължимото уважение на всички специалисти, които помагат за раждането на нов живот. Датата се отбелязва тържествено в акушеро-гинекологичните отделения на болниците и клиниките. \r\nБабинден е един от големите народни женски празници, посветен на „бабите“ – жените, които помагат при раждане, и на младите булки и невести, които са раждали. Обредността през този ден е подчинена главно на желанието да се засвидетелстват почит и уважение към възрастните жени, които са „бабували“ на родилките. От 1951 година се чества като Ден на родилната помощ. \r\nВ болница „НиаМед“ специален гост беше д-р Антония Тодорова, началник отдел „Здравеопазване и социални дейности“. Тя поздрави лекарите и акушерките и им пожела още много здраве и професионални успехи в благородната им работа. Да има повече бебета, те  да работят все така отдадено за идването на новия живот и да бъдат горди с благородната си професия. \r\nОт началото на годината в болницата са се родили 43 бебета, от които една двойка близнаци, съобщи д-р Николай Христов, началник на акушеро-гинекологичното отделение. \r\n„Даването на живот и съпричастието в това велико чудо на Вселената е най-вълнуващата, най-удовлетворяващата, най-благодарната част от работата ни. Призванието на всеки лекар, запечатано от Хипократовата клетва, е да помага винаги, безусловно и всеотдайно на хората. А помощта, която ние даваме, се увенчава с най-голямото богатство: раждането на нашето бъдеще. Ние разбираме тази голяма отговорност“, е веруюто на работещите тук.   \r\nПо традиция бе изпълнени и обичаят  „измиване на ръцете“ на лекари и акушерки.", "date": "2019.01.21", "title": "Община Стара Загора поздрави доктори и акушерки за Бабинден"}
{"url": "http://www.focus-news.net/news/2019/01/21/2614525/pazardzhik-politsai-ot-batak-razsledvat-ubiystvoto-na-tezhkovozen-kon.html", "text": "Полицаи от Батак разследват убийството на тежковозен кон. Това съобщиха от  ОДМВР-Пазарджик . На 20 януари екипи на участъка получили сигнал за открит труп на тежковозен кон в землището на Батак. Животното е собственост на жителка на Пещера – Б.Х.- 35 г. На мястото е извършен оглед от дежурна група при РУ-Пещера. По тялото се открити следи от огнестрелни наранявания. По случая е образувано полицейско производство.", "date": "2019.01.21", "title": "Пазарджик: Полицаи от Батак разследват убийството на тежковозен кон"}
{"url": "http://www.focus-news.net/news/2019/01/21/2614523/veliko-tarnovo-s-ritualno-izmivane-na-ratse-i-tarzhestvena-programa-rodilnoto-otdelenie-v-oblastnata-bolnitsa-otbelyaza-babinden.html", "text": "С ритуално измиване на ръце и тържествена програма Родилното отделение в областната болница отбеляза Бабинден. Празникът в града започна с поздрав от местни танцьори, като последва приветствие от началника на АГ сектора доц. д-р Светлозар Стойков, предаде репортер на  Радио „Фокус“ – Велико Търново . Доц. Стойков пожела на своя екип и на всички празнуващи на първо място да са много здрави, все така отзивчиви и отдадени на своята работа. Той припомни, че е на чело на отделението от 4 години това е огромна чест за него. „Днес е нашият празник, празникът на всички, които са призвани в най-благородната и хуманна дейност – раждането на новия живот. И пред тази година можем да отчетем, че реализирахме над 1000 раждания, за трета поредна година направихме и много гинекологично операции, които са иновативни за болницата. Заявявам това с чувство на гордост, защото нямаше как да се случи ако не беше подкрепата на общинската и областната управа, както и медицинския и изпълнителния ни директори, които застанаха зад нас“, каза още доц. Стойков.  \r\nСпециални благодарности към ръководителя на отделението отправи кметът на Велико Търново Даниел Панов, който също поздрави лекарите, акушерите, медицинските сестри и целия персонал. „За трета поредна година бебета са над 1 000. Всички ние си спомняме, когато бебетата бяха с 30 - 40% по-малко за община Велико Търново и се радвам, че благодарение на тях и на обновената база все повече търновки раждат тук“, посочи още кметът.  \r\nПриветствие отправи и изпълнителният директор д-р Стефан Филев. Последва ритуално измиване на ръцете на д-р Стойков, което бе направено от най-младата акушерка в отделението. Община Велико Търново подари, по стара българска традиция, питка с мед за здраве и благополучие. \r\nЛуиза ТРАНЧЕВА", "date": "2019.01.21", "title": "Велико Търново: С ритуално измиване на ръце и тържествена програма Родилното отделение в областната болница отбеляза Бабинден"}
{"url": "http://www.focus-news.net/news/2019/01/21/2614524/pazardzhik-petya-petrova-ot-akushero-ginekologichnoto-otdelenie-na-oblastnata-bolnitsa-poluchi-priza-akusherka-na-2018-g.html", "text": "Петя Петрова от Акушеро-гинекологичното отделение на МБАЛ - Пазарджик получи приза „Акушерка на 2018 г.“, съобщи за  Радио „Фокус“ – Пазарджик  Стефка Танева, старша акушерка на отделението. Тя е акушерката с най-много раждания през изминалата година. Една от родилките в отделението Виолета Стоичкова, което е родила здраво момченце Светлозар в началото на тази година, взе участие в ритуала по измиване с вода и сапун ръцете на отличената акушерка. През ритуалното измиване преминаха и всички лекари и акушерки от АГ отделението. Специален гост на отделението в Деня на родилната помощ бе и Благовеста Костова от Алианца на българските акушерки, която произнесе приветствено слово. \r\nАлбена ЖИЛЕКОВА", "date": "2019.01.21", "title": "Пазарджик: Петя Петрова от Акушеро-гинекологичното отделение на областната болница получи приза „Акушерка на 2018 г.“"}
{"url": "http://www.focus-news.net/news/2019/01/21/2614529/b92-sarbiya-okolo-55-ot-sarbite-podkrepyat-evropeyskata-integratsiya.html", "text": "Министърът по европейската интеграция на Сърбия Ядранка Йоксимович заяви, че 55% от сръбските граждани подкрепят влизането на страната в Европейския съюз, предава  белградското радио „Б92“ . \r\nТова представлява „стабилна подкрепа за процеса“, посочи тя. \r\nВ изказване на сесията на Националния съвет на Сърбия за ЕС, Йоксимович представи последното шестмесечно изследване на министерството, изготвено през декември по стандартите на Евробарометър и отбеляза, че отговорите в подкрепа на европейската интеграция са почти идентични с тези през юли миналата година. \r\nСпоред сръбският министър, по отношение на диалога Белград – Прищина, 64% от запитаните смятат, че този проблем трябва да бъде решен независимо от това дали ЕС го иска, „което показва зрелостта на нашето общество“. \r\nПревод и редакция:", "date": "2019.01.21", "title": "„Б92“ (Сърбия): Около 55% от сърбите подкрепят европейската интеграция"}
{"url": "http://www.focus-news.net/news/2019/01/21/2614526/adelina-stefanova-hram-vavedenie-bogorodichno-blagoevgrad-dnes-se-izvarshva-obrednoto-polivane-na-ratsete-na-babata-akusherka.html", "text": "Днес се извършва обредното поливане на ръцете на бабата акушерка. Това каза пред  Радио „Фокус” – Пирин  уредникът в благоевградския храм „Въведение Богородично“ Аделина Стефанова. По думите ѝ някога в котлето с водата пускали стрък босилек или здравец. „Вземали калъп сапун и една нова кърпа и се отправяли към дома на бабата да ѝ „полеят“. Обредното поливане на бабата акушерка се извършва под плодно дърво в градината, върху дръвника или отпред на стълбите. Всяка жена подавала на бабата сапуна, поливала ѝ вода да се измие и я дарявала с пешкира, който е донесла“, каза още Стефанова. Тя добави, че след това бабата избърсва мокрите си ръце в полите на невестите – да са плодовити и лесно да раждат; закичва невестата и с китка здравец, вързана с червен и бял конец. „Често при поливането бабата трябвало да хвърли с шепите си вода нагоре и да подскочи три пъти, като изрича: „Да рипкат децата и да станат бели и червени! Колкото капки, толкоз берекет и здраве!“ След поливането жените дарявали бабата с ризи, чорапи, платно, които премятали на дясното ѝ рамо“, заяви Стефанова. Тя добави, че в някои райони обичаят е майките да водят на Бабинден децата си при бабата, докато навършат три годинки, за да ги благослови. „В много болнични заведения ритуалът с измиване на ръцете на акушерите, помогнали на младите жени да родят децата си, ще бъде извършен и днес“, обясни църковният уредник. \r\nЛивия НИНОВА", "date": "2019.01.21", "title": "Аделина Стефанова, храм „Въведение Богородично“ - Благоевград: Днес се извършва обредното поливане на ръцете на бабата акушерка"}
{"url": "http://www.focus-news.net/news/2019/01/21/2614530/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“. Това съобщиха от  ГД „Гранична полиция“ . На българо-сръбската, българо-македонската и българо-гръцката граница трафикът е нормален на всички гранични контролно-пропускателни пунктове.", "date": "2019.01.21", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Дунав мост 2“"}
{"url": "http://www.focus-news.net/news/2019/01/21/2614522/sofiyska-oblast-obyavyava-gripna-epidemiya.html", "text": "От утре, 22 януари, РЗИ – Софийска област обявява грипна епидемия на територията на Софийска област. Учебните занятия се преустановяват за периода от 22 до 27 януари 2019 г. Това съобщиха от пресцентъра на  Министерство на здравеопазването . \r\nОт утре РЗИ – Пловдив обявява грипна епидемия на територията на област Пловдив. Издадено е предписание за прекратяване на учебните занятия в училищата. \r\nОт днес, 21 януари, РЗИ – Добрич обявява грипна епидемия на територията на област Добрич. До началника на РУО - Добрич е изпратено предписание за преустановяване на учебните занятия в училищата на територията на областта за периода от 21 до 25 януари 2019 г., включително.  \r\nДо второ нареждане в областите Добрич, Пловдив и Софийска област се преустановяват детските и женските консултации, свижданията в лечебните заведения за болнична помощ, плановите операции и провеждането на профилактични имунизации.", "date": "2019.01.21", "title": "Софийска област обявява грипна епидемия"}
{"url": "http://www.focus-news.net/news/2019/01/21/2614527/veliko-tarnovo-albena-vasileva-poluchi-priza-za-akusherka-za-2018-godina.html", "text": "Албена Василева е акушерка на Велико Търново за 2018 година. Призът й бе връчен от главната медицинска сестра на МОБАЛ „Д-р Стефан Черкезов“ Йорданка Минекова по време на тържеството за Бабинден, предаде репортер на  Радио „Фокус“ – Велико Търново . Носителката на наградата е избрана единодушно от своите колеги в Акушеро-гинекологичното отделение. Тя благодари за признанието и честити празника на всички. „Благодаря на ръководството на болницата в лицето на д-р Филев, че в последните години успяха така да реновират отделението, че да можем да работим спокойно в една модерна и уютна среда. Благодаря и на главната сестра, която винаги е откликвала като са възниквали въпроси в отделението и много бързо сме успявали да ги решаваме“, посочи Албена Василева. Тя поздрави и стажантите в болничната структура, като им пожела поне част от тях да станат нейни колеги. Албена Василева работи в системата на здравеопазването от 26 години, като е започнала кариерата си във Велико Търново. След това е била в болницата в Севлиево, а в момента е старша акушерка в града.  \r\nЛуиза ТРАНЧЕВА", "date": "2019.01.21", "title": "Велико Търново: Албена Василева получи приза за акушерка за 2018 година"}
{"url": "http://www.focus-news.net/news/2019/01/21/2614528/kyustendil-denyat-na-rodilnata-pomosht-beshe-otbelyazan-v-dvete-bolnitsi-v-dupnitsa.html", "text": "Празникът на родилната помощ беше отбелязан в двете болници в Дупница. Това съобщи за  Радио „Фокус” – Кюстендил  Христо Апостолов, пресаташе на Община Дупница. Присъствали на отбелязването на празника и са връчили поздравителен адрес от страна на кмета на Община Дупница инж. Методи Чимев. В него кметът отправя поздрави за неуморната работа, хуманност и професионализъм, благодарение на които на бял свят идва новият живот. Той е отправил пожелания за леки и изпълнени с положителни емоции работните дни. В Деня на родилната помощ млади майки са полели ръцете на д-р Дима Зантина, в общинската болница в Дупница, и д-р Петър Динов, в частната болница. От началото на година в двете болници са се родили общо 20 бебета, от които 9 са жители на община Дупница. \r\nВенцеслав ИЛЧЕВ", "date": "2019.01.21", "title": "Кюстендил: Денят на родилната помощ беше отбелязан в двете болници в Дупница"}
{"url": "http://www.focus-news.net/news/2019/01/21/2614521/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  ще се фокусираме върху просветата. Ще се спрем на 3 учебни заведения, намиращи се на територията на община Петрич. На 12 май 1967 г. със заповед на Министерството на машиностроенето в град Петрич се открива първото професионално-техническо училище. Днес това е Професионалната гимназия по механоелектротехника „Юрий Гагарин“. Повече за гимназията и за проектите и програмите, по които работи, ще научим от директора ѝ Невянка Цанева.  \r\nЕдно от училищата в Петрич, което наистина работи по изключително много проекти и програми е СУ „Антон Попов“. На 15 септември 1988 г. в град Петрич отваря врати за над 800 ученици ново 24-класно основно училище. Бурната 1989 г. подлага на изпитания все още младия учителски колектив – усилията да намери своето място в образователната система на общината са съпътствани от промени във всички сфери на обществото. Още подробности за историята на СУ „Антон Попов“ и за неговото развитие ще разберем от директора Александър Главчев.  \r\nФокусът днес ще поставим и върху СУ „Св. Паисий Хилендарски“ в село Първомай. Наш събеседник по темата ще бъде неговият директор Румен Стоянов. \r\nТелефоните в студиото са: 0885 303 373 и 073/ 88-55-81. Имейлът на предаването е pirin@focus-news.net. \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Натали Стефанова.", "date": "2019.01.21", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/01/21/2614531/zam-glavniyat-prokuror-ivan-geshev-stotitsi-milioni-iztichat-v-pyasaka-i-ne-stigat-do-realnite-hora-koito-imat-nuzhda-ot-tezi-pari-invalidite.html", "text": "Стотици милиони „изтичат в пясъка“ и не стигат до реалните хора, които имат нужда от тези пари – инвалидите. Това каза заместник - главният прокурор Иван Гешев по време на брифинг във връзка с образувани досъдебни производства и проверки на територията на цялата страна по повод източване на средства от НОИ чрез фалшиви ТЕЛК, предаде репортер на  Агенция „Фокус“ . По думите му съществуват определени тенденции и процеси в държавата, включително и с наказателно-правен аспект, които способстват парите от НОИ и НЗОК да отиват не към нуждаещите се инвалиди и болни лица, а към хора, които не би следвало да получават финансиране от тези две институции. Той уточни, че от министър-председателя Бойко Борисов и от главния прокурор Сотир Цацаров е възложено да се извърши анализ, както и да се задействат механизмите, с които разполагат прокуратурата и МВР за наказателно-правен анализ, извършване на проверки и образуване на досъдебни производства за документни престъпления. „След извършен анализ бяха събрани почти всички производства последните 4-5 години, касаещи получаване на инвалидни пенсии основно с неистински документи“, допълни Гешев. По думите му в определени региони се е установило, че процентът на инвалидните пенсии достига до 28% от всички пенсии на конкретния регион. Той даде пример, че най-големият процент е в Силистра – 28,6% от всички пенсии в област Силистра, Разград – над 18%, Перник 16,97%. „В резултат на този анализ на риска бяха предприети действия с МВР във взаимодействие със съответните окръжни и районни прокуратури и започнаха проверки, на някои места и досъдебни производство“, заяви още Гешев. „Предстои извършване на такава дейност в останалите областни градове, където процентите на тези инвалидни пенсии са по-ниски“, каза той и обясни, че при проведени разпити на стотици лица през този един месец и активно последните две седмици, като начало впечатлението е, че голям процент от лицата не знаят от какво са болни.  \r\nДеница КИТАНОВА", "date": "2019.01.21", "title": "Зам.-главният прокурор Иван Гешев: Стотици милиони „изтичат в пясъка“ и не стигат до реалните хора, които имат нужда от тези пари - инвалидите"}
{"url": "http://www.focus-news.net/news/2019/01/21/2614535/rakovodstvoto-na-pp-abv-se-sreshtna-s-poslanika-na-rumaniya-n-pr-yon-galya.html", "text": "Европредседателството на Румъния и възможностите за сътрудничество между България и северната ни съседка, както и засилване на икономическите и културни връзки между двете държави, обсъдиха на среща с посланика на Република Румъния Н. Пр. Йон Гъля председателят на ПП АБВ Румен Петков, зам.-председателят на партията Любомира Ганчева, доц. Георги Кючуков и инж. Валентин Иванов, членове на ИБ на партията. Това съобщиха от пресцентъра на  ПП АБВ . \r\nВъв фокуса на разговорите бяха предизвикателствата пред Румъния като ротационен европредседател в период, в който предстои да се състоят три важни за ЕС събития - Брекзит, изборите за Европейски парламент и експертното обсъждане на финансовата рамка на ЕС за следващите 7 години. \r\nПредседателят на ПП АБВ Румен Петков изтъкна изключително отговорната роля на Румъния в периода на председателството по отношение бъдещето на ЕС.  \r\nОт страна на ПП АБВ беше изказано мнението, че България и Румъния трябва да излязат с общ пакет по въпроси от взаимен интерес. Доц. Кючуков посочи, че правителствата на България и Румъния трябва да работят заедно по определение на финансовата рамка на ЕС по бюджета на ЕС за следващите 7 години, която не трябва да бъде обвързана с политически критерии.  \r\nАБВ признава изключителните заслуги на румънската страна за развитие на Дунавската стратегия и сътрудничество в дунавския регион. Съвпадането на европредседателството и председателството на Комитета за дунавско сътрудничество от страна на Румъния отваря добра възможност за засилване на съвместната работа. В интерес на двете страни е развиването на черноморското икономическо сътрудничество в контекста на председателството на България на Организацията за черноморско икономическо сътрудничество (ОЧИС).  \r\nПо отношение на държавното сътрудничество се акцентира върху възможностите за икономическа интеграция и партньорство, особено в областта на IT и енергийната политика.  \r\nН. Пр. посланик Гъля подробно очерта основите на румънското председателство на Евросъюза и мерките по четирите стълба на това председателство. Той обърна особено внимание на развитието на Дунавската стратегия по начин, който да бъде в полза на отделните граждани на страните от региона. Подчерта, че на срещата на върха на ЕС в Сибиу ще бъдат определени насоките за бъдещото развитие на ЕС.  \r\nПП АБВ настоя румънското председателство да използва всички възможни начини за противопоставяне на проекта „Европа на две скорости“ – идея, за която отново се застъпи френският държавен глава преди дни. Принципът на подобни различни стандарти може да бъде използван за насаждане на евроскептицизъм. Обсъдени бяха възможните варианти и евентуалните действия на страните от ЕС по отношение на Брекзит.", "date": "2019.01.21", "title": "Ръководството на ПП АБВ се срещна с посланика на Румъния Н. Пр. Йон Гъля"}
{"url": "http://www.focus-news.net/news/2019/01/21/2614534/api-do-1800-chasa-e-ogranicheno-dvizhenieto-po-pat-i-1-vidin-montana-v-rayona-na-zheglitsa-poradi-otstranyavane-na-avariral-tezhkotovaren-avtomobil.html", "text": "До 18.00 часа е ограничено движението по път I-1 Видин - Монтана в района на Жеглица поради отстраняване на аварирал тежкотоварен автомобил. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост по обходни маршрути: \r\n- в посока Видин – Монтана: Дунав мост 2 – път І-1 (Е-79) до пътно кръстовище Дунавци – път ІІ-11 до Добри дол – път ІІІ-112 (Добри дол – Тополовец) – път ІІІ-114 Тополовец – Ружинци - включване на път І-1 (Е-79) Ружинци – Монтана; \r\n- в посока Монтана – Видин: път І-1 (Е-79) Монтана - Ружинци – път ІІІ-114 (Ружинци - Тополовец) – път ІІІ-112 Тополовец - Добри дол – път ІІ-11 Добри дол - кръстовище Дунавци - път І-1 (Е-79) - \"Дунав мост 2\".", "date": "2019.01.21", "title": "АПИ: До 18.00 часа е ограничено движението по път I-1 Видин - Монтана в района на Жеглица поради отстраняване на аварирал тежкотоварен автомобил"}
{"url": "http://www.focus-news.net/news/2019/01/21/2614517/d-r-antonio-dushepeev-umbal-burgas-1-695-bebeta-sa-se-rodili-za-izminalata-godina-koeto-e-s-okolo-5-poveche-ot-minalata-godina.html", "text": "1 695 бебета са се родили за изминалата година, което е с около 5% повече от миналата година. Това каза за  Радио „Фокус“ - Бургас  началникът на Родилното отделение в УМБАЛ - Бургас д-р Антонио Душепеев по повод Деня на родилната помощ. „На фона на спадащата раждаемост в България го отчитаме като успех“, каза още той. Според д-р Душепеев проблем остават недоносените деца, които тази година са около 20%. Той добави, че трябва да се продължи да се работи в тази насока. „Относно тенденцията „деца раждат деца“, тази тенденция доскоро беше затихнала, но след месец ноември има 3 - 4 такива случая“, допълни специалистът . По думите му българските с висше образование обикновено раждат в края на 20-те си години или в началото на 30-те, а тези, които са започнали работа - раждат по-рано, между 20 и 30 годишна възраст. „От няколко години насам нашият процент на оперативно раждане е приблизително еднакъв, между 25 и 28% в зависимост от тежестта на случаите, които обгрижваме“, заяви Душепеев. По думите му тези стойности са оптимални и даже имам резерв от леко намаляване. Според началникът на Родилно отделение в УМБАЛ - Бургас средностатистически съвременната българка ражда средно между 1.7 и 1.9 деца, включващо и механичната  миграция. \r\nДеница ДИМИТРОВА", "date": "2019.01.21", "title": "Д-р Антонио Душепеев, УМБАЛ - Бургас: 1 695 бебета са се родили за изминалата година, което е с около 5% повече от миналата година"}
{"url": "http://www.focus-news.net/news/2019/01/21/2614520/afp-bryuksel-nalozhi-sanktsii-na-direktora-na-gru-zamestnika-mu-i-dvama-agenti-zaradi-sluchaya-skripal.html", "text": "Европейският съюз наложи санкции на девет официални лица от Русия и Сирия в понеделник, в това число и на директора на Главното разузнавателно управление на Русия (военното разузнаване), съобщава  AFP . \r\nОт Съюза заявиха, че двама агенти, директорът и заместник-директорът на ГРУ са отговорни за „съдържание, пренасяне и употреба“ на нервно-паралитичния газ, използван за атаката в Солсбъри през март миналата година. \r\nПревод и редакция:", "date": "2019.01.21", "title": "AFP: Брюксел наложи санкции на директора на ГРУ, заместника му и двама агенти заради случая „Скрипал“"}
{"url": "http://www.focus-news.net/news/2019/01/21/2614533/veliko-tarnovo-orisaha-parvoto-bebe-na-veliko-tarnovo-za-2019-godina.html", "text": "Орисаха първото бебе на Велико Търново за 2019 година – Мила Моминска, предаде репортер на  Радио „Фокус“ – Велико Търново . Момиченцето е родено на 1 януари 2019 година. Нейните родители Петя и Найден се включиха в отбелязването на Бабинден в Акушеро-гинекологичното отделение във Велико Търново и благодариха на всички, които работят в него. „Аз не мога да си представя, че някой с професията акушерка или акушер – гинеколог не си обича работата и не дава всичко от себе си при изпълнение на задълженията си. Искам да благодаря на целия екип на медицинската структура и да им пожелая здраве и късмет, а на всички българки, които се страхуват да имат второ дете, искам да кажа, че няма от какво да се притесняват, защото сме в добри ръце“, каза Петя. \r\nМила е второ дете за семейство Найденови. Тя бе орисана лично от кмета на Велико Търново Даниел Панов, както и от дамите от Зонта клуб – Велико Търново, които ѝ връчиха различни подаръци и пожелаха много здраве и успехи. \r\nЛуиза ТРАНЧЕВА", "date": "2019.01.21", "title": "Велико Търново: Орисаха първото бебе на Велико Търново за 2019 година"}
{"url": "http://www.focus-news.net/news/2019/01/21/2614537/gl-sekretar-na-mvr-ivaylo-ivanov-v-silistra-byaha-namereni-ogromen-broy-knizha-prazni-blanki-za-telk-spisatsi-s-lichni-danni-na-grazhdani-i-lichni-dokumenti.html", "text": "В Силистра бяха намерени огромен брой книжа, празни бланки за ТЕЛК, списъци с лични данни на граждани и лични документи. Това каза главният секретар на МВР гл. комисар Ивайло Иванов по време на брифинг във връзка с образувани досъдебни производства и проверки на територията на цялата страна по повод източване на средства от НОИ чрез фалшиви ТЕЛК, предаде репортер на  Агенция „Фокус“ . „Също така при нашите проверки беше установено, че повечето от епикризите и диагнозите са coppy-paste - едни и същи“, допълни още гл. комисар Иванов. „Над 200 лица сме свели сведения. Голям процент не знаят от какво са болни. Не знаят къде са се лекували, каква им е диагнозата. Не знаят дали са били хоспитализирани, дали и какви документи са необходими. Отделно комисията от колко човека е, дали един лекар, дали са трима“, каза още Иванов и допълни, че всичко това води до изводите и може да се направи обосновано предположение, че става въпрос за фиктивно издаване на документи.  \r\nДеница КИТАНОВА", "date": "2019.01.21", "title": "Гл. секретар на МВР Ивайло Иванов: В Силистра бяха намерени огромен брой книжа, празни бланки за ТЕЛК, списъци с лични данни на граждани и лични документи"}
{"url": "http://www.focus-news.net/news/2019/01/21/2614532/dzhumhuriet-bombeno-napadenie-sreshtu-voenen-konvoy-na-sasht-i-siriyskite-kyurdi-v-haseke-siriya-petima-ubiti.html", "text": "Натоварено с експлозиви превозно средство е избухнало по време на преминаване на военен конвой на армията на САЩ в град Хасеке в североизточна Сирия, предаде  електронното издание на вестник „Джумхуриет” .  Уточнява се, че атаката е била срещу съвместна военна колона с участието на бойци от Отрядите за народна самозащита (ОНС) на сирийските кюрди. По първоначални данни са загинали петима души.  \r\nАнадолската агенция оповести, че има един тежко ранен американски военен. \r\nПревод и редакция:", "date": "2019.01.21", "title": "„Джумхуриет”: Бомбено нападение срещу военен конвой на САЩ и сирийските кюрди в Хасеке, Сирия – петима убити"}
{"url": "http://www.focus-news.net/news/2019/01/21/2614536/zam-glavniyat-prokuror-ivan-geshev-predstoi-da-badat-povdignati-obvineniya-v-silistra-za-falshivi-telk-ove.html", "text": "Предстои да бъдат повдигнати обвинения в Силистра за фалшиви ТЕЛК-ове. Това каза по време на брифинг заместник-главният прокурор Иван Гешев във връзка с образувани досъдебни производства и проверки на територията на цялата страна по повод източване на средства от НОИ чрез фалшиви ТЕЛК-ове, предаде репортер на  Агенция „Фокус“ . „Само последните две седмици е констатирано, че никой не ходи никъде - минават посредници, получават по 600 лв. и носят необходимите документи. Получават се едни инвалидни пенсии и човекът си живее добре без да има нужда от каквото и да е парична помощ“, коментира Гешев. „Това не е инцидентна кампания. Предстои да се случва до края на тази година. Да анализираме и старите досъдебни производства и преписки. Основните интересни от тях ще бъдат взети на отчет от Върховна касационна прокуратура, ще бъдат следени. Най-напреднало от новите досъдебни производства е това в Силистра\", каза той и посочи, че там предстои да бъдат повдигнати обвинения. Той поясни, че сред лицата, които се занимават с ТЕЛК-ове в Силистра е бивш кмет на населено място. \"Работи се активно. Лицата, които ползват неистински документи и получават инвалидни пенсии и лицата, които ги подпомагат и членовете на съответните комисии, които не си спазват задълженията, носят наказателна отговорност в случай, че бъде доказано, че те осъществяват престъпление“, каза още заместник-главният прокурор.  \r\nДеница КИТАНОВА", "date": "2019.01.21", "title": "Зам.-главният прокурор Иван Гешев: Предстои да бъдат повдигнати обвинения в Силистра за фалшиви ТЕЛК-ове"}
{"url": "http://www.focus-news.net/news/2019/01/21/2614540/varna-do-kraya-na-fevruari-shte-bade-montiran-nov-asansyor-v-stariya-terapevtichen-blok-na-mbal-sv-anna.html", "text": "До края на февруари в стария терапевтичен блок на МБАЛ „Св. Анна“ във Варна ще бъде монтиран нов асансьор, след като в края на миналата година стана инцидент със старото съоръжение. В момента в Родилното отделение в болницата ползват друг асансьор, който е в добро техническо състояние, но е въведен в експлоатация в далечната 1958 година. Това каза на празника Бабинден ръководителят на отделението д-р Милко Папазов, предаде репортер на  Радио „Фокус“ – Варна . Според специалиста, след като новият асансьор бъде монтиран, в сградата ще бъде подменена и втората подемна машина. \r\nДиана СТОЕВА", "date": "2019.01.21", "title": "Варна: До края на февруари ще бъде монтиран нов асансьор в стария терапевтичен блок на МБАЛ „Св. Анна“"}
{"url": "http://www.focus-news.net/news/2019/01/21/2614542/api-vremenno-dvizhenieto-ot-km-9-do-km-10-na-am-trakiya-v-posoka-burgas-i-ot-km-8-do-km-9-v-posoka-sofiya-e-v-aktivnata-lenta-poradi-remont.html", "text": "Временно движението се осъществява само в активната лента от км 9 до км 10 на АМ \"Тракия\" в посока Бургас и от км 8 до км 9 в посока София поради ремонт на ограничителните системи в изпреварващата лента. Шофьорите да се движат с повишено внимание и съобразена скорост.", "date": "2019.01.21", "title": "АПИ: Временно движението от км 9 до км 10 на АМ \"Тракия\" в посока Бургас и от км 8 до км 9 в посока София е в активната лента поради ремонт"}
{"url": "http://www.focus-news.net/news/2019/01/21/2614539/gl-sekretar-na-mvr-ivaylo-ivanov-imame-resurs-i-volya-da-se-spravim-s-problema-s-falshivite-telk-ove.html", "text": "Имаме ресурс и воля да се справим с проблема с фалшивите ТЕЛК-ове. Това каза главният секретар на МВР гл. комисар Ивайло Иванов по време на брифинг във връзка с образувани досъдебни производства и проверки на територията на цялата страна по повод източване на средства от НОИ чрез фалшиви ТЕЛК, предаде репортер на  Агенция „Фокус“ . „Когато ми беше поставена тази задача заедно с колегите от главна дирекция „Национална полиция“ изискахме информация от НОИ“, каза още гл. комисар Иванов. Той уточни, че проверките няма да се ограничат в областите Разград, Силистра, Габрово, Враца, Монтана. „Това предстои за всички“, подчерта гл. комисар Иванов. По думите му до момента за този кратък период има образувани седем прокурорски преписки и четири досъдебни производства. „Предстои ни огромна по обем работа, но имаме ресурс, воля и желание да се справим с този проблем, така че това нещо да се преустанови“, каза главният секретар на МВР. Той допълни, че желанието на службите е, ако не успеят да преустановят, поне да минимизират щетите от тази практика.  \r\nДеница КИТАНОВА", "date": "2019.01.21", "title": "Гл. секретар на МВР Ивайло Иванов: Имаме ресурс и воля да се справим с проблема с фалшивите ТЕЛК-ове"}
{"url": "http://www.focus-news.net/news/2019/01/21/2614544/sport-levski-shte-ima-novi-sobstvenitsi-obyavi-pavel-kolev.html", "text": "Новият изпълнителен директор на Левски Павел Колев разкри, че се е съгласил да поеме длъжността, защото е бил потърсен от следващите собственици на Левски, които ще станат известни на обществеността на Общото събрание на клуба. Бившият функционер от БФС посочи още, че до края на сезона „сините“ няма да имат спортен директор и ще работят по организационната си структура. По-рано в понеделник старши-треньорът Славиша Стоянович напусна столичния гранд, а на негово място бе назначен Георги Дерменджиев.", "date": "2019.01.21", "title": "Спорт: Левски ще има нови собственици, обяви Павел Колев"}
{"url": "http://www.focus-news.net/news/2019/01/21/2614545/plovdiv-hishtno-zhivotno-koeto-se-razhozhda-v-tsentara-na-grada-stana-prichina-za-bezpokoystvo.html", "text": "Снимки на хищно животно, което се разхожда в центъра на Пловдив, са качени в социалната мрежа и станаха причина за безпокойство и коментари, предаде репортер на  Радио „Фокус” - Пловдив . На снимките, чийто автор е Велика Минева, се вижда, че става въпрос за каракал – хищник от семейство Котки, подобен на риса. Каракалът се класифицира като малка котка, но е една от най-тежките и най-бързите в групата си. Нарича се още пустинен рис, обитава степни и пустинни местности. Активен е през нощта и рядко ловува денем. Основната му плячка са птици, гризачи, зайци, рядко малки антилопи и други. \r\nЖената, поместила снимките е писала под тях, че го е забелязала днес към 8.30 часа зад хотел „Марица” в Пловдив. Коментарите под снимката са, че най-вероятно някой от богатите гости на хотела е изпуснал домашния си любимец. Други пък твърдят, че котката е на руснак, който живее до хотела. Съседи казват, че и друг път са го виждали да се разхожда така. \r\nЦветана ТОНЧЕВА", "date": "2019.01.21", "title": "Пловдив: Хищно животно, което се разхожда в центъра на града, стана причина за безпокойство"}
{"url": "http://www.focus-news.net/news/2019/01/21/2614546/yambol-okrazhnata-prokuratura-e-predala-na-sad-turski-grazhdanin-obvinen-za-prichinyavane-na-smart-na-mazh-i-zhena-pri-katastrofa.html", "text": "Окръжна прокуратура – Ямбол e предала на съд турски гражданин, обвинен  за причиняване смъртта на мъж и  жена и средни телесни повреди на 3- годишно дете, като вредоносните последици са настъпили по непредпазливост при катастрофа. Това съобщиха от пресцентъра на  Окръжна прокуратура- Ямбол . Турският гражданин Азис К. е обвинен за това, че на 30.09.2018 г. на път в посока гр. Елхово, ГКПП – „Лесово“, при управление на товарна композиция  - влекач и прикачено полуремарке, съд скорост от 80 км/ч, при наличие на забранителен пътен знак, който ограничава движението със скорост по–голяма от 50 км/ч, е предизвикал ПТП. Полуремаркето е навлязло в  лентата за насрещно движение, заемайки целия габарит на платното за движение и е последвал удар с лек автомобил. Ударът е причинил по непредпазливост смъртта на повече от едно лице Кънчо К. и Галина Д.(настъпила на 10.10.2018г.) и средни телесни повреди на 3–годишно дете, изразяващи се в трайно затрудняване  на движенията на левия долен крайник  и разстройство на здравето, временно опасно за живота. Окръжен съд – Ямбол е насрочил заседанието си за 22 януари.", "date": "2019.01.21", "title": "Ямбол: Окръжната прокуратура е предала на съд турски гражданин, обвинен за причиняване на смърт на мъж и жена при катастрофа"}
{"url": "http://www.focus-news.net/news/2019/01/21/2614543/varna-sredno-po-120-bebeta-na-mesets-se-razhdat-v-mbal-sv-anna.html", "text": "Средно по 120 раждания на месец отчитат от Родилното отделение в МБАЛ „Св. Анна“ във Варна. Това съобщи д-р Милко Папазов, началник на звеното, предаде репортер на  Радио „Фокус“ – Варна . Д-р Папазов посочи, че през миналата година Родилното отделение в лечебното заведение е работило 9 месеца. За този период са извършени 1 076 раждания. В болницата са се родили 1 071 бебета. Според д-р Милко Папазов, здравното заведение запазва тенденция в броя на ражданията от времето, преди кризата в раждаемостта от 2010 година. По думите му през 2018 година многоплодните бременности в болницата са били седем. От началото на тази година от отделението отчитат три двойки близнаци. Вече има и 90 раждания. През миналата година най-възрастната родилка в болницата е била на 45 години, а най-младата на 14 години. \r\nДиана СТОЕВА", "date": "2019.01.21", "title": "Варна: Средно по 120 бебета на месец се раждат в МБАЛ „Св. Анна“"}
{"url": "http://www.focus-news.net/news/2019/01/21/2614550/rakovodstvoto-na-pp-abv-shte-dade-preskonferentsiya-na-22-yanuari.html", "text": "Ръководството на ПП АБВ ще даде пресконференция. Събитието ще се проведе от 12.00 часа на 22 януари в централата на партията на улица „Врабча“ 23. Това съобщиха от пресцентъра на  ПП АБВ . Участие е в пресконференцията ще вземат председателят на ПП АБВ Румен Петков и доц. Георги Кючуков – член на ИБ на ПП АБВ. \r\nПо време на събитието ще бъде представен анализ на изборното законодателство и идеите за промени и позиция на ПП АБВ за румънското председателство на ЕС и необходимостта от приоритети за развитието на Черноморския и Дунавския региони.", "date": "2019.01.21", "title": "Ръководството на ПП АБВ ще даде пресконференция на 22 януари"}
{"url": "http://www.focus-news.net/news/2019/01/21/2614541/d-r-stefan-todorov-akusher-ginekolog-okolo-15-ot-razhdaniyata-v-smolyan-sa-sled-invitro-manipulatsii-srednata-vazrast-na-rodilkite-e-30-35-godini.html", "text": "Около 30 - 35 години е средната възраст на родилките в област Смолян. Това каза в интервю за  Радио „Фокус“ – Смолян  д-р Стефан Тодоров от АГ отделението в лечебното заведение. По думите му възрастовата граница се качва леко и си оставя моделът за еднодетно семейство, като все по-малко са майките, които раждат второ и трето дете. „Около 10 - 15 до 20% от ражданията в Смолян са след инвитро манипулации за сметка на естественото оплождане. Причините за това са, че жените имат репродуктивни проблеми. Други все по-късно започват да осмислят създаването на потомство, след като са разрешили социални, финансови и жилищни проблеми, за да са спокойни за отглеждането на бъдещото дете и затова се качва и възрастовата граница на родилките“, обясни д-р Тодоров. Той отбеляза, че за 2018 г. най-младата родилка е била на 17 години, като няма случаи на други млади майки. „Ромското население е доста малко в Смолян, не е като в останалите градове в страната. Нашите роми са по-социализирани“, поясни д-р Тодоров. \r\nСпециалистът подчерта, че през 2018 г. в Смолянската болница няма майчина смъртност и това е много хубаво, а смъртността при новородените е под средната за страната. \r\nД-р Тодоров посочи, че в Смолян има недостиг на неонатолози, но въпреки че в отделението са само двама, има 24-часова обезпеченост на новородените бебета. В АГ отделението има достатъчно лекари – всички са специалисти – шест, като на една от лекарките ѝ предстои да вземе специалност през следващата година. „Няма нужда от АГ специалисти в Смолян, има нужда от неонатолози, но и в цялата страна кризата за тези лекари е повсеместна“, каза още д-р Тодоров \r\nНели ГЕРГЬОВСКА", "date": "2019.01.21", "title": "Д-р Стефан Тодоров, акушер-гинеколог: Около 15% от ражданията в Смолян са след инвитро манипулации, средната възраст на родилките е 30 - 35 години"}
{"url": "http://www.focus-news.net/news/2019/01/21/2614538/varna-zabolevaemostta-ot-grip-v-oblastta-prez-poslednata-sedmitsa-e-po-visoka-ot-srednata-za-stranata.html", "text": "248.89 на 10 000 души е заболеваемостта от грип и остри респираторни заболявания във Варненска област през последната седмица. Това съобщиха за  Радио „Фокус“ – Варна  от Регионалната здравна инспекция във Варна. По данни на информационната система за събиране и анализиране на данни за заболеваемостта от грип и остри респираторни инфекции за периода от 14 до 20 януари заболеваемостта за област Варна е по-висока от средната за страната, която е 201.59 на 10 000 души. През третата седмица в града и областта са регистрирани 833 болни. Най-висока е заболеваемостта във възрастта от 5 до 14 години – 849.45 на 10 000, като данните отчитат по-висока от средната заболеваемост за страната, която за тази възрастова група е 508.24 на 10 000. Повече болни са регистрирани и във възрастовата група от 30 до 64 години. \r\nОт началото на 2019 година до 16 януари в Националната референтна лаборатория са изследвани 203 клинични проби (носогърлени секрети). Доказани са общо 98 грипни вируса – 76 вируса AH1N1 и 22 вируса AH3N2. \r\nМарияна ВАЛЕНТИНОВА", "date": "2019.01.21", "title": "Варна: Заболеваемостта от грип в областта през последната седмица е по-висока от средната за страната"}
{"url": "http://www.focus-news.net/news/2019/01/21/2614552/predsedatelyat-na-ns-tsveta-karayancheva-obsadi-s-predsedatelya-na-dolnata-kamara-na-irlandskiya-parlament-vazmozhnostite-za-zadalbochavane-na-satrudnichestvoto-mezhdu-balgariya-i-irlandiya.html", "text": "Възможностите за задълбочаване на парламентарното сътрудничество между България и Ирландия обсъдиха председателите на законодателните институции на двете страни. Това съобщиха от пресцентъра на  Народното събрание . Председателят на Народното събрание Цвета Караянчева е на посещение в Ирландия по повод тържественото отбелязване на 100-годишнината на ирландския парламент.  \r\nНа срещата си с председателя на Долната камара на ирландския парламент Шон О’Фарийл председателят на Народното събрание отбеляза, че България и Ирландия имат парламентарни традиции, с които могат да се гордеят. Тя поздрави своя колега по повод 100-годишнината от първото заседание на парламента на Ирландия и подчерта, че през 2019 г. България ще отбележи 140 години от Учредителното събрание и приемането на Търновската конституция. Трябва да помним и да тачим първостроителите, защото те поставят началото, а ние, днешните парламентаристи, сме призвани да продължим това, което те са направили за нашите страни, заяви Цвета Караянчева. Тя отправи покана към председателя на Долната камара на ирландския парламент да бъде гост на тържественото отбелязване на 140-та годишнина от Учредителното събрание.  \r\nПредседателят на Народното събрание подчерта, че за развитието на парламентарния диалог между България и Ирландия особено значение може да има сътрудничеството между групи за приятелство в двете законодателни институции. В българския парламент вече е създадена такава група и в нея участват 22-ма народни представители. Много бихме се радвали група за приятелство да бъде сформирана и в ирландския парламент, отбеляза Цвета Караянчева. Тя посочи, че това би подобрило възможностите за обмен на мнения по въпроси на законодателството, по двустранните отношения, както и по теми, свързани с ЕС.  \r\nЦвета Караянчева представи пред председателя на Долната камара на ирландския парламент проекта „Пловдив – европейска столица на културата 2019“. България се гордее със своето богато културно-историческо наследство, част от което през тази година може да стане достояние на много европейци, подчерта председателят на Народното събрание и покани Шон О’Фарийл да посети Пловдив и лично да се увери в неговата красота и богата история.  \r\nЦвета Караянчева изрази благодарност за възможността българската общност в Ирландия да има свои училища в Дъблин и в Шанън и да развива своя културна и просветна дейност. Това е изключително важно за България, тъй като повече от 3 000 българи работят или се обучават във вашата страна, добави тя.", "date": "2019.01.21", "title": "Председателят на НС Цвета Караянчева обсъди с председателя на Долната камара на ирландския парламент възможностите за задълбочаване на сътрудничеството между България и Ирландия"}
{"url": "http://www.focus-news.net/news/2019/01/21/2614549/d-r-milko-papazov-mbal-sv-anna-varna-razhdaneto-v-mlada-vazrast-e-nay-blagopriyatno.html", "text": "Раждането в млада възраст е най-благоприятно и за майката, и за бебето. Във Варна все повече се затвърждава тенденцията жените да избират да раждат в по-късна възраст. Това каза на Бабинден ръководителят на Родилното отделение в МБАЛ „Св. Анна“ д-р Милко Папазов, предаде репортер на  Радио „Фокус“ – Варна . Според д-р Папазов някои жени изчакват твърде много, оповавайки се на ин витро процедурите, но впоследствие страдат от това. „Кариерата не е причина да се отлагат ражданията. Но статистиката показва, че българката ражда. В България средно по 1.8 деца се падат на една майка. Основният проблем е емиграцията“, коментира д-р Папазов. Според него Родилното отделение в МБАЛ „Св. Анна“ посреща Деня на родилната помощ с пълен състав и без нужда от лекари и акушерки. По думите му в момента в звеното работят по 16 лекари и акушерки. Средната заплата на акушерките е 750 лева. „В условията на недофинансиране, в които работим, няма как да се вдигат приходите на персонала. При нас е най-голямата реанимация, но тежките и леките случаи се плащат на една цена от Здравната каса“, коментира д-р Папазов. Според него независимо от продължителността на престоя и сложността на случаите, цената за раждане от тази година е 750 лева. „Тя обаче не включва допълнителния ресурс\", обясни още началникът на Родилното отделение. \r\nДиана СТОЕВА", "date": "2019.01.21", "title": "Д-р Милко Папазов, МБАЛ „Св. Анна“ – Варна: Раждането в млада възраст е най-благоприятно"}
{"url": "http://www.focus-news.net/news/2019/01/21/2614547/varna-narodniyat-predstavitel-ot-gerb-neli-petrova-beshe-gost-na-praznika-s-koyto-selo-nevsha-otbelyaza-babinden.html", "text": "Народният представител от Парламентарната група на ГЕРБ Нели Петрова беше гост на празника, с който във ветринското село Невша отбелязаха Деня на родилната помощ, известен още като Бабинден (по стар стил). Това съобщиха от пресцентъра на  ПП ГЕРБ – Варна . Самодейният състав към читалище „Нива – 1901” възроди обредните ритуали, свързани с бабите - жените, които са помагали при раждане. \r\n„Нека се раждат повече деца, нека звънкият им смях да изпълва българските села. И нека енергични и позитивни хора като Вас да им предават прекрасните традиции, които сме съхранили във времето”, каза Нели Петрова в обръщението си към жителите на с. Невша. Тя благодари на кмета на селото Зоя Атанасова и на общинския съветник от ОбС – Ветрино Георги Георгиев за поканата да бъде гост на тържеството. „За пореден път имам възможността да споделя настроението, с което отбелязвате празника. Запазете този дух”, заяви в обръщението си към присъстващите варненският депутат. \r\nНели Петрова подари две торти, които да допълнят атмосферата на празника, изпълнен с много песни и танци от фолклорната съкровищница на България.", "date": "2019.01.21", "title": "Варна: Народният представител от ГЕРБ Нели Петрова беше гост на празника, с който село Невша отбеляза Бабинден"}
{"url": "http://www.focus-news.net/news/2019/01/21/2614551/gl-sekretar-na-mvr-ivaylo-ivanov-oshte-nyama-zadarzhani-za-schupenite-prozortsi-na-sofiyskata-sinagoga-uveren-sam-che-shte-stignem-do-izvarshitelya.html", "text": "Още няма задържани за счупените прозорци на Софийската синагога, уверен съм, че ще стигнем до извършителя. Това каза главният секретар на МВР гл. комисар Ивайло Иванов по време на брифинг във връзка със счупените прозорци на Софийската синагога, предаде репортер на  Агенция „Фокус“ . „Колегите работят. Това, което имам като информация, съм уверен, че ще стигнем до извършителя. Има образувано досъдебно производство. Напреднали са колегите“, каза още гл. комисар Иванов.  \r\nДеница КИТАНОВА", "date": "2019.01.21", "title": "Гл. секретар на МВР Ивайло Иванов: Още няма задържани за счупените прозорци на Софийската синагога, уверен съм, че ще стигнем до извършителя"}
{"url": "http://www.focus-news.net/news/2019/01/21/2614555/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия” по  Радио „Фокус” - Пловдив  днес ще говорим за бюджета на община Садово. Какво е било изпълнението му за 2018 и какво е заложено в рамката за тази година ще ни каже Йордан Ташев, директор на Дирекция „Обща администрация“ в община Садово. Ще го попитаме още каква е била събираемостта и вдигат ли се приходите на общината. \r\nСъщо в днешното предаване ще говорим с Димитър Йорданов, директор на земеделската гимназия в Садово. Той ще ни каже какви са новините там и каква е равносметката от изминалата година. \r\nВ садовското село Селци и тази година за Бабинден поляха ръцете на бабата с най-малко внуче, както повелява традицията. Повече за празнуването ще ни разкаже Петрана Илиева, секретар на читалището. \r\nПредаването „Садово в сърцето на Тракия“ се излъчва всеки понеделник от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2019.01.21", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2019/01/21/2614556/sofiya-v-ru-pirdop-e-poluchen-signal-za-bedstvashti-kone-v-rayona-na-hizha-paskal.html", "text": "В 0.39 часа на тел 112 е получен сигнал за бедстващи коне в района на хижа Паскал. Това съобщиха за Агенция „Фокус“ от  ОДМВР – София . Уведомени за сигнала са РУ – Пирдоп, Община Пирдоп и представители на хижата. Изпратените екипи в района не са открили бедстващи животни. \r\nЦветилена СИМЕОНОВА", "date": "2019.01.21", "title": "София: В РУ- Пирдоп е получен сигнал за бедстващи коне в района на хижа Паскал"}
{"url": "http://www.focus-news.net/news/2019/01/21/2614560/kyustendil-obshtinskiyat-savet-v-dupnitsa-shte-razgleda-proekta-za-byudzhet-na-obshtinata-za-2019-godina.html", "text": "Общинският съвет в Дупница ще разгледа проекта на бюджет за 2019 година. Това съобщи за  Радио „Фокус” – Кюстендил  Емил Гущеров, председател на Общински съвет – Дупница. Рамките на бюджета ще бъдат разгледани и гласувани по време на насроченото за 25 януари от 10.00 часа заседание на Общинския съвет. То ще се проведе в залата на Община Дупница. Дневният ред на заседанието включва общо 23 точки. Сред тях са приемане на правилник за условията, реда и критериите за предоставяне на финансови средства за съфинансиране на културни проекти, както и приемане на наредба за условията и реда за финансово подпомагане на спортните мероприятия, включени в календара на Община Дупница. Ще бъде подложена на гласуване и наредба за условията и реда за отпускане на стипендии и финансово стимулиране на деца и младежи с изявени дарби. Съветниците трябва да решат и дали да бъде променено наименованието на Средно училище „Св. Паисий Хилендарски“ в Средно езиково училище „Св. Паисий Хилендарски“. Внесени за разглеждане и гласуване са предложения за допълнения и изменения на наредбата за определяне размера на местните данъци и за определянето на местните такси и цени на услуги и администрирането им на територията на община Дупница. Ще бъде гласуван и годишен план за работа по приватизация за 2019 година. На заседанието председателят на Общинския съвет ще направи отчет за работата на Общински съвет – Дупница и неговите комисии за 2018 година. \r\nВенцеслав ИЛЧЕВ", "date": "2019.01.21", "title": "Кюстендил: Общинският съвет в Дупница ще разгледа проекта за бюджет на Общината за 2019 година"}
{"url": "http://www.focus-news.net/news/2019/01/21/2614554/d-r-milko-papazov-mbal-sv-anna-varna-inteligentnite-zheni-predpochitat-da-rodyat-normalno.html", "text": "През последните години се затвърждава тенденция жените да предпочитат естественото раждане пред секциото. Това коментира началникът на Родилното отделение в МБАЛ „Св. Анна“ във Варна д-р Милко Папазов, предаде репортер на  Радио „Фокус“ – Варна . По думите му в момента повечето пациентки се ориентират към нормално раждане. „Отмина моделът от преди двадесетина години, жените да искат цезарово сечение, за да не изпитват болка. Особено колкото са по-интелигентни жените, искат да раждат естествено“, каза още д-р Папазов. Той посочи, че все по-често жените отказват и стимулация или обезболяване. Той припомни, че в един от най-старите учебници по акушерство и гинекология проф. Димитър Стаматов, човекът който е израждал царицата, е записал, че „българската жена ражда спонтанно“. „Всяка може да роди нормално, стига да има мотивация, в огромния процент от случаите, ние стимулираме това“, обясни началникът на Родилното отделение. По думите му през тази година броят на ражданията със секцио в болницата е около 35%. Намалява и броят на недоносените бебета, като техният брой през миналата година е бил 45. \r\nДиана СТОЕВА", "date": "2019.01.21", "title": "Д-р Милко Папазов, МБАЛ „Св. Анна“ – Варна: Интелигентните жени предпочитат да родят нормално"}
{"url": "http://www.focus-news.net/news/2019/01/21/2614548/dha-pri-bombenata-ataka-grad-haseke-sa-zaginali-petima-siriyski-kyurdi-i-sa-raneni-dvama-voenni-ot-sasht.html", "text": "Бомбеното нападение в сирийския град Хасеке е станало в района на т.нар. Мост № 47 в ранните следобедни часове при преминаването на военен конвой от бронирани коли, предаде  информационната агенция ДХА .  Град Хасеке е под контрола на Отрядите за народна самозащита (ОНС) на сирийските кюрди. При атаката срещу съвместния военен конвой на ОНС и армията на САЩ. По първоначални данни са загинали петима сирийски кюрди. Има двама ранени американски военни, от които единият – тежко.  \r\nПри нападение от камикадзе на 16 януари в ресторант в град Манбидж загинала 15 души, включително четирима военни от САЩ, посочва още ДХА. \r\nПревод и редакция:", "date": "2019.01.21", "title": "ДХА: При бомбената атака град Хасеке са загинали петима сирийски кюрди и са ранени двама военни от САЩ"}
{"url": "http://www.focus-news.net/news/2019/01/21/2614559/sliven-28-godishen-mazh-e-zadarzhan-za-krazhba-na-5-000-leva-ot-zhilishte-v-grada.html", "text": "28-годишен мъж е задържан за кражба на 5 000 лева от жилище в града. Това съобщиха от  ОДМВР - Сливен . За по-малко от 24 часа криминалисти на участък „Надежда“ са задържали извършителя, откраднал парите от дома на 59-годишна жена. 28-годишният криминално проявен мъж с инициали А.И. е проникнал през прозореца на къщата и е извършил кражба на 5 чувала с орехова черупка, една брадва и сумата от 5 000 лева. Сигналът е подаден на 18 януари в 10.30 часа. След няколко часа извършителят е установен и задържан. Полицейските служители установяват, че А.И е извършил кражбата около 05.00 часа сутринта на 18 януари и за няколко часа е успял да проиграе цялата открадната сума в игрална зала в град Сливен. Задържан е за 24 часа. Образувано е досъдебно производство.", "date": "2019.01.21", "title": "Сливен: 28-годишен мъж е задържан за кражба на 5 000 лева от жилище в града"}
{"url": "http://www.focus-news.net/news/2019/01/21/2614562/zam-ministar-boyko-penkov-kompromis-s-bezopasnostta-na-bolnite-v-mbal-vidin-ne-se-pravi.html", "text": "Хемодиализното отделение на МБАЛ „Св. Петка“ – Видин ще получи 7 нови апарата за хемодиализа и 6 диализни кресла. Обществената поръчка вече е приключила, има избран изпълнител и предстои сключването на договора за доставка. Няма никакъв риск за пациентите на отделението, свързан с качеството на апаратурата и подготовката на персонала. Компромис с безопасността на пациентите не се прави. Това заяви заместник-министърът на здравеопазването Бойко Пенков пред журналисти в Университетската акушеро-гинекологична болница „Майчин дом“, съобщиха от пресцентъра на  министерството . „С оглед констатациите от проверката, извършена в отделението по нефрология на МБАЛ \"Св. Петка\" - Видин, Изпълнителна агенция \"Медицински одит\" е издала конкретни предписания и срокове за отстраняване на нарушенията. Към момента е създадена необходимата организация за изпълнението на препоръките“, обясни той. Относно констатацията, че част от персонала и пациентите в отделението по нефрология не са ваксинирани срещу Хепатит Б, д-р Пенков посочи, че ваксината е препоръчителна, но не задължителна. „Голяма част от работещите в здравната система се ваксинират, но има и такива, които не желаят“, обясни още зам.-здравният министър. Той уточни, че това е поводът тази година министерството да започне кампания в университетите и колежите по медицина, за да бъдат популяризирани ползите от ваксинирането срещу хепатит Б.  \r\nОтносно обучението на персонала за работа с диализна апаратура зам.-министърът беше категоричен, че в България не съществува институция или организация, която да провежда обучение и сертифициране. „Обученията се извършват от фирмите, обслужващи гаранционно техниката“, обясни Бойко Пенков.  \r\nПрипомняме, че с цел обновяване на хемодиализната мрежа в страната, през месец октомври 2018 г. Министерството на здравеопазването отпусна близо 5 млн. лв. за ремонт и закупуване на хемодиализна техника и оборудване за 29 лечебни заведение на територията на страната. Със средствата ще бъдат ремонтирани хемодиализни отделения и ще бъдат закупени хемодиализни апарати, легла за хемодиализа и водоочистващи системи, според потребностите на болниците.", "date": "2019.01.21", "title": "Зам.-министър Бойко Пенков: Компромис с безопасността на болните в МБАЛ Видин не се прави"}
{"url": "http://www.focus-news.net/news/2019/01/21/2614564/plovdiv-parvoto-rodeno-bebe-v-karlovo-i-tseliyat-ekip-na-ag-otdelenie-na-mbal-d-r-kiro-popov-poluchiha-pozdravleniya-v-denya-na-rodilnata-pomosht.html", "text": "В Деня на родилната помощ поздравления получи първото родено бебе в община Карлово Анастасия и целият екип на АГ отделение на МБАЛ „Д-р Киро Попов“. Това съобщиха от пресцентъра на  Община Карлово . Анастасия Георгиева Иванова - първото бебе родено през 2019 година и целият екип на Акушеро-гинекологичното отделение получиха поздравления по повод Деня на родилната помощ. Малката Анастасия е родена на 2 януари в 07.14 часа, с тегло 2,730 кг и е от град Клисура. Щастливите родители на момиченцето, Росица Алексиева и Георги Иванов, присъстваха на празника, който по традиция се отбелязва в отделението. „Най-голямата инвестиция в бъдещето е раждането на едно дете“, каза в приветствието си към празнуващите днес заместник-кметът на община Карлово Антон Минев и подари на бебенцето златено медальонче с образа на Света Богородица, а на екипа на отделението връчи поздравителен адрес от името на кмета д-р Емил Кабаиванов. По повод днешния ден, община Карлово със съдействието на „ВМЗ“ ЕАД подаряват две родилни легла за АГ отделението, съобщи заместник-кметът, а „Българска роза Карлово“ АД предостави многофункционален ехограф Z5, закупен със средства от продажбите на продукт от козметична серия. По традиция д-р Андриан Минев припомни древния ритуал „Поливане“, който беше пресъздаден от майката на Анастасия и д-р Илчева, изродила бебето. Главната акушерка Бисерка Иванова съобщи, че през 2018 година в акушеро-гинекологичното отделение на карловската болница е имало 306 раждания, при които са родени 309 деца /3 двойки близнаци/, а от началото на годината са се родили 22 бебета. Празнична програма по случай празника изнесоха децата от ДГ „Слънце“  и закичиха с китка здравец лекарите и акушерите от отделението. Поздравления и подаръци към работещите в АГ отделението на болницата, малката Анастасия и нейните родители поднесоха още: управителят на МБАЛ „Д-р Киро Попов“ д-р Христо Пелев,  народният представител Веска Ненчева, кметът на град Клисура Генка Тодорова, кметът на община Сопот Деян Дойнов, директорката на ДГ „Слънце“ Донка Нанева, ръководството на „Българска роза“ АД.", "date": "2019.01.21", "title": "Пловдив: Първото родено бебе в Карлово и целият екип на АГ отделение на МБАЛ „Д-р Киро Попов“ получиха поздравления в Деня на родилната помощ"}
{"url": "http://www.focus-news.net/news/2019/01/21/2614553/kathimerini-gartsiya-bivshiyat-vanshen-ministar-nikos-kotsiyas-shte-sadi-panos-kamenos-sled-glasuvaneto-za-prespanskiya-dogovor.html", "text": "Бившият гръцки външен министър Никос Коцияс заяви в понеделник, че планира да съди бившия си колега в кабинета Панос Каменос заради обвиненията на последния към него в корупция, пише  електронното издание на вестник Kathimerini . \r\n„Прокурорите ще се оправят с този джентълмен“, каза Коцияс пред News 24/7. \r\nТой отбеляза, че Каменос първо е подкрепял правителството на консервативния премиер Костас Караманлис, после това на премиера Алексис Ципрас и първоначално е обявил, че Коцияс е „най-добрият външен министър, който Гърция е имала“. \r\nБившият външен министър приписа срива на „Независимите гърци“ (АНЕЛ) в социологическите проучвания на действията на Каменос, като също така отхвърли обвиненията на бившия военен министър към него в незаконно сътрудничество с милиардера Джордж Сорос. Според Коцияс, лидерът на АНЕЛ е „клеветник“ и „лъжец“. \r\nПревод и редакция:", "date": "2019.01.21", "title": "Kathimerini (Гърция): Бившият външен министър Никос Коцияс ще съди Панос Каменос след гласуването за Преспанския договор"}
{"url": "http://www.focus-news.net/news/2019/01/21/2614558/gl-sekretar-na-mvr-ivaylo-ivanov-tsenata-na-falshiv-telk-dostiga-do-2500-lv.html", "text": "Цената на фалшив ТЕЛК достига до 2500 лв. Това каза главният секретар на МВР гл. комисар Ивайло Иванов по време на брифинг във връзка с образувани досъдебни производства и проверки на територията на цялата страна по повод източване на средства от НОИ чрез фалшиви ТЕЛК-ове, предаде репортер на  Агенция „Фокус“ . Гл. комисар Иванов уточни, че има посредници за издаването на фалшив документ за ТЕЛК, които взимат 600 лв. По думите му това е тарифата само в една област. „В различните области цената за тази услуга стига до 2500 лв. Така че се генерира един доста сериозен финансов ресурс“, заяви гл. комисар Ивайло Иванов  \r\nГл. секретар на МВР разказа за случай, при който жена с 93 % слепота работи като шивачка. \r\nДеница КИТАНОВА", "date": "2019.01.21", "title": "Гл. секретар на МВР Ивайло Иванов: Цената на фалшив ТЕЛК достига до 2500 лв."}
{"url": "http://www.focus-news.net/news/2019/01/21/2614565/sliven-drogiran-mazh-se-e-opital-da-napadne-politsai-s-rachno-izrabotena-sabya.html", "text": "Дрогиран мъж се е опитал да нападне полицаи с ръчно изработена сабя в Сливен. Това съобщиха от пресцентъра на  ОДМВР-Сливен . На 19 януари, около 15.40 часа, полицейски служители на участък „Надежда“ са предприели действия по овладяване на конфликт между съседи на улица „Бачо Киро“ в квартала. На място полицейските служители се е наложило да задържат и отведат 24-годишния Н.Д.. Той е отправял обиди и заплахи към полицейските служители и се е опитал да ги нападне с ръчно изработена сабя. Н.Д. е изпробван за употреба на наркотични вещества, като пробата е показала положителен резултат за метамфетамин. Първоначално е задържан за 24 часа. За случая е уведомена Районна прокуратура-Сливен, като с прокурорско разпореждане Н.Д. остава в ареста за 72 часа.", "date": "2019.01.21", "title": "Сливен: Дрогиран мъж се е опитал да нападне полицаи с ръчно изработена сабя"}
{"url": "http://www.focus-news.net/news/2019/01/21/2614567/kyustendil-vazobnovyava-se-razdavaneto-na-hranitelni-pomoshti-v-obshtinata.html", "text": "Възобновява се раздаването на хранителни помощи от БЧК – Кюстендил. Това съобщи за  Радио „Фокус” – Кюстендил  Радмила Иванова, служител в БЧК – Кюстендил. Поради лоши метеорологични условия раздаването на хранителните пакети беше отложено за 21 януари. Помощите са по оперативна програма за храни или основно материално подпомагане и се раздават за град Кюстендил в пункта, разположен на улица „Спартак” 23. Той работи от 10.00 часа до 16.00 часа. Раздаването на помощите ще продължи до края на месец февруари. За община Кюстендил право на помощ имат около 4 000 души, а за цялата област те са около 8 000 души. Продуктите в индивидуалните пакети са разнообразни. Те са с тегло 24 кг. Сред тях са спагети, говеждо в собствен сос, леща, захар, гювеч, зрял фасул, олио и други – общо 16 продукта. \r\nВенцеслав ИЛЧЕВ", "date": "2019.01.21", "title": "Кюстендил: Възобновява се раздаването на хранителни помощи в общината"}
{"url": "http://www.focus-news.net/news/2019/01/21/2614568/ministar-ekaterina-zaharieva-pred-kolegite-si-ot-es-dezinformatsiyata-e-seriozno-izpitanie-pred-sigurnostta.html", "text": "Планът за действие срещу дезинформацията, подготовката на предстоящата редовната министерска среща ЕС – Лига на арабските държави, сътрудничеството между ЕС и АСЕАН бяха основните теми на първото за годината заседание на Съвет „Външни работи“, което се проведе днес в Брюксел. Това съобщиха от пресцентъра на  Министерството на външните работи . Българската делегация бе ръководена от заместник министър-председателя по правосъдната реформа и министър на външните работи Екатерина Захариева. \r\nПървите дипломати продължиха дискусията по изграждането на всеобхватен и координиран отговор срещу дезинформацията. Обсъдиха прилагането на конкретни мерки въз основа на Плана за действие на ЕС от 5 декември 2018 г., с фокус върху външните аспекти на справянето с предизвикателството. \r\n„Благодаря на Федерика Могерини за тази навременна дискусия. Приемането на Плана за действие е първата важна крачка, но сега трябва да се фокусираме върху изпълнението на заложените мерки. Съгласни сме с държавите , които окачествяват дезинформацията като едно от най-големите предизвикателства за сигурността на Съюза”, заяви Екатерина Захариева.  \r\nПо време на дискусията стана ясно, че звеното за стратегическа комуникация в страните от Източното партньорство е разкрило близо 4700 случая на дезинформация, като ЕС е увеличил общия бюджет за борба с хибридните заплахи и дезинформационни атаки на 5 млн. лева.  \r\nМинистрите бяха единни, че е необходимо не само своевременно разкриване на случаите на дезинформация, но и публичното им разобличаване, като в тези усилия никоя страна не може да се справи сама. Изтъкнато бе, че ЕС ще взаимодейства по тази тема с НАТО и с Г-7.  \r\nБяха засегнати въпросите и за евентуалната идея в бъдещата ЕК да има комисар с ресор борба с дезинформацията и бяха дадени примери за кампании с фалшиви новини като снимките от времето на Пиночет, представяни като насилие на испанската полиция над каталунски сепаратисти. \r\nМинистрите на външните работи от ЕС подкрепиха и предложението за стимулиране на независима и качествена журналистика, като изтъкнаха спазването на важни принципи като проверката на източниците на информация. Подчертано бе, че ЕС е подложена на дезинформационни кампании от различни посоки и трябва да сме готови да реагираме към всяка една от тях. \r\nМинистрите на външните работи обмениха мнения относно отношенията на ЕС със страните от Лигата на арабските държави (ЛАД). Те приветстваха предстоящите през февруари 2019 г. срещи на министерско и лидерско равнище, като изтъкнаха необходимостта от открит диалог между двата региона по широк кръг въпроси. Акцент в дискусията бе поставен върху усилията за напредък в решаването на регионалните конфликти и кризи, както и върху възможностите за задълбочаване на сътрудничеството между ЕС и ЛАД в сфери като борба с тероризма, миграция, управление на кризи, превенция на конфликти. \r\nСъветът проведе подготвителна дискусия по планираната за по-късно същия ден 22-ра среща на външните министри ЕС – АСЕАН. Бяха приети заключения, които приветстваха постигането на принципно съгласие за издигането на отношенията между двата региона на ниво стратегическо партньорство като израз на интензивното сътрудничество и взаимните амбиции за по-нататъшното му задълбочаване. Дискусията потвърди приоритетното значение на сферите сигурност, свързаност, търговия, икономика, инвестиции.   \r\nВ рамките на заседанието, министрите на външните работи накратко обсъдиха развитията по Украйна, ДР Конго, Венецуела и други актуални въпроси. Бяха приети заключения на Съвета по Никарагуа.", "date": "2019.01.21", "title": "Министър Екатерина Захариева пред колегите си от ЕС: Дезинформацията е сериозно изпитание пред сигурността"}
{"url": "http://www.focus-news.net/news/2019/01/21/2614557/koha-ditore-kosovo-konsensus-v-pravitelstvoto-na-kosovo-mitata-varhu-srabskite-stoki-ostavat-vapreki-iskaneto-na-sasht.html", "text": "Правителството на Косово е готово да координира действията си със САЩ, но няма намерение да отстъпва от 100-процентовите вносни мита върху сръбските стоки, пише  прищинският ежедневник Koha Ditore  на първа страница в днешния си брой. \r\nПосланикът на САЩ Филип Коснет и премиерът на Косово Рамуш Харадинай ще се видят по-късно тази седмица, за да обсъдят въпроса, след като Вашингтон призова Прищина незабавно да отмени 100-процентовите ставки върху сръбските стоки и по този начин да открие пътя към постигане на споразумение между Прищина и белград през първата половина на тази година. \r\nОт канцеларията на министър-председателя са заявили пред изданието в неделя, че сред партньорите в управляващата коалиция има консенсус митата да бъдат запазени. \r\nАвни Арифи, съветник на премиера, е заявил пред ежедневника, че „политиката за митата не е политика на единичен лидер или институция, а позиция на много лидери, партии и институции в страната. Има консенсус и силна подкрепа и в коалицяита, и извън нея, за запазване на митата“. \r\nПревод и редакция:", "date": "2019.01.21", "title": "Koha Ditore (Косово): Консенсус в правителството на Косово: Митата върху сръбските стоки остават въпреки искането на САЩ"}
{"url": "http://www.focus-news.net/news/2019/01/21/2614569/mon-propusnatiyat-prez-gripnata-vakantsiya-material-shte-se-prestrukturira-za-da-ne-se-dopuska-izostavane-na-uchenitsite.html", "text": "Пропуснатият по време на грипна ваканция материал ще бъде преструктуриран, за да не се допуска изоставане на учениците. Това съобщиха от пресцентъра на  Министерството на образованието и науката . Всеки учител ще трябва да прецени как да навакса уроците и да уведоми директора на училището. Дните без учебни занятия няма да бъдат отучвани. Оценките на децата ще бъдат оформени навреме и първият учебен срок ще приключи по график – на 4 февруари 2019 г. Вторият срок започва на 6 февруари 2019 г.  \r\nВ момента в грипна ваканция са 593 училища в страната. До 22 януари 2019 г. няма да се учи в областите Бургас, Стара Загора и Шумен. До 23 януари – в Ямбол, Перник, Пазарджик и Смолян. В областите Добрич, Пловдив и София-област е обявена грипна епидемия с предписания за преустановяване на занятията в училищата.", "date": "2019.01.21", "title": "МОН: Пропуснатият през грипната ваканция материал ще се преструктурира, за да не се допуска изоставане на учениците"}
{"url": "http://www.focus-news.net/news/2019/01/21/2614571/sport-key-nishikori-pobedi-s-32-seta-pablo-karenyo-busta-i-e-na-chetvartfinal-v-melbarn.html", "text": "Японецът Кей Нишикори победи с 3:2 сета испанеца Пабло Кареньо Буста и се класира за четвъртфиналите на Откритото първенство на Австралия. Двамата тенисисти изиграха най-дългия мач от началото на турнира, който продължи 5 часа и 5 минути. Съперник на Нишикори в следващия кръг ще бъде победителят от мача между световния номер 1 Новак Джокович и руснака Даниил Медведев.", "date": "2019.01.21", "title": "Спорт: Кей Нишикори победи с 3:2 сета Пабло Кареньо Буста и е на четвъртфинал в Мелбърн"}
{"url": "http://www.focus-news.net/news/2019/01/21/2614572/plovdiv-33-godishen-mazh-vav-vidimo-netrezvo-sastoyanie-e-zadarzhan-sled-kato-schupil-s-bradva-masa-v-zavedenie.html", "text": "33- годишен мъж във видимо нетрезво състояние е задържан след като счупил с брадва маса в заведение в село Цалапица. Това съобщиха от пресцентъра на  МВР . Служители на РУ – Стамболийски са реагирали на сигнала на 18 януари около 20.30 часа. Нарушителят на обществения ред бил изведен навън без да има пострадали хора и нанесени сериозни материални щети. Срещу него е образувано бързо производство за хулиганска проява. Уведомена е районната прокуратура.", "date": "2019.01.21", "title": "Пловдив: 33- годишен мъж във видимо нетрезво състояние е задържан след като счупил с брадва маса в заведение"}
{"url": "http://www.focus-news.net/news/2019/01/21/2614570/sliven-7-nepalnoletni-sa-otkriti-pri-politseyska-operatsiya-v-noshtnite-zavedeniya-v-oblastta.html", "text": "7 непълнолетни са открити  при полицейска операция в нощните заведения, на родителите са съставени актове. Това съобщиха от  ОДМВР – Сливен . Акцията е осъществена съвместно с Регионална дирекция „Пожарна безопасност и защита на населението“ - Сливен на територията на районни управления Сливен и Нова Загора. Тя е по разпореждане на главния секретар на МВР за обезпечаване сигурността на децата на обществени места, ограничаване на противообществените прояви и престъпленията от и срещу малолетни и непълнолетни, като и проверка на лицензионния режим на питейните и увеселителни заведения. Осъществен е контрол по спазване изискванията на Закона за закрила на детето, Закона за частната охранителна дейност, Наредбата за обществения ред на територията на Община Сливен и изискванията за пожарна безопасност на обектите. \r\nЗа времето от 22.00 часа на 19 януари до 04.00 часа на 20 януари са проверени общо в двата града 37 заведения, клубове и игрални зали. Извършени са проверки на 425 лица, в това число и лица с криминални регистрации.  Установени са общо 7 непълнолетни лица - 3 в град Сливен и 4 в Нова Загора. На родителите са съставени актове по ЗЗД. Проверени са 15 автомобила, съставени са актове и фишове па ЗДвП, като 9 от тях са за неправилно паркиране. \r\nРазкрита е кражба от павилион в района на кооперативния пазар в Нова Загора. На място е хванат мъж, който е направил опит да влезе в търговския обект. В хода на работата по случая се установява, че същият е извършил три кражби от същия обект в рамките на месец. \r\nСлужителите на РДПБЗН - Сливен са установили 5 нарушения, за които са съставени 3 акта и 3 писмени разпореждания. Установените нарушения са в различни заведения -заключен втори евакуационен изход, не са обозначени пътищата за евакуация, липсващи схеми за евакуация и пожарогасителите не са поставени според изискванията.", "date": "2019.01.21", "title": "Сливен: 7 непълнолетни са открити при полицейска операция в нощните заведения в областта"}
{"url": "http://www.focus-news.net/news/2019/01/21/2614566/ivaylo-ivanov-noi-v-poslednite-godini-broyat-na-invalidnite-pensii-narastva-problemat-e-s-horata-koito-gi-polzvat-i-nyamat-osnovanie-za-tova.html", "text": "В последните години броят на инвалидните пенсии нараства, проблемът е с хората, които ги ползват и нямат основание за това. Това каза управителят на НОИ Ивайло Иванов по време на брифинг във връзка с образувани досъдебни производства и проверки на територията на цялата страна по повод източване на средства от НОИ чрез фалшиви ТЕЛК, предаде репортер на  Агенция „Фокус“ . \r\n„Благодаря на Върховна прокуратура и на полицията, които се ангажираха с една тема, която е във фокуса на обществото и на медиите като цяло. Не е тайна, че в последните години броят на инвалидните пенсии нараства. В тях най-голямо значение като брой и като разход имат пенсиите за инвалидност поради общо заболяване. Статистическите данни показват, че в периода от 2011 г. пенсионираните с такива пенсии са нараснали с 22 хил. души годишно, независимо от общата тенденция на намаляване броя на пенсионерите и населението като цяло. На фона на 2017 г. през 2018 г. общият брой на пенсиите намалява, но тук динамиката на пенсиите за инвалидност поради общо заболяване не следва общата тенденция. Техният брой остава сравнително постоянен. Това очаквано води до по-бърз ръст на разходите за инвалидни пенсии за общо заболяване, за отопляване“, коментира Иванов. Той уточни, че през 2018 г. за пенсиите за общо заболяване са извършвани разходи в размер на 1,566 млрд. лв. „Като се добавят другите инвалидни пенсии сумата нараства на 1,700 млрд. лв. Това е ръст с над 8% спрямо 2017 г.“, коментира още управителят на НОИ. По думите му за сравнение, нормалните пенсии нарастват с 5%. „Обезпокоително е, че намалява средният осигурителен стаж на пенсионерите с лични пенсии за инвалидност поради общо заболяване. Особено чувствителен е спадът при новоотпуснатите пенсии. През 2017 г. средният стаж е бил малко над 17,1 години, като само за една година е намаляло с 1,3 година. Това намаление съвпада с реформата, която беше предизвикана и която беше предприета през 2015 г. за увеличаване на възрастта на пенсиониране на всички граждани. За да заобиколят това доста хора, преминаха и си извадиха инвалидни пенсии“, допълни още управителят на НОИ. Иванов коментира, че тревожен факт е, че с разрез с демографската тенденция, броят на пенсиите за инвалидност поради общо заболяване, които се падат на 100 души от населението, нараства във всички области на страната. Той уточни, че повечето от хората, които имат инвалидни пенсии, могат да продължат да работят, но получават и пенсии. „Нещо, което в доста държави в ЕС е невъзможно“, допълни още управителят на НОИ. По отношение на област Силистра, Иванов коментира, че има селища, в които един от всеки трима пенсионери е с пенсия за инвалидност заради общо заболяване. „Освен инвалидните пенсии, резултатите от експертизите на работоспособността или от ТЕЛК-овете могат да дадат достъп до няколко десетки социални права“, каза Иванов и уточни, че става въпрос за 39 социални права. „Освен инвалидна пенсия, те могат да получават интеграционни добавки и допълнителната месечна помощ, която е в размер до 190 лв. в зависимост от степента на увреждане. Освен това, те получават безплатни винетки. Около 230 хил. лица получават безплатни винетки. Всички тези лица получават и средства за рехабилитация, за безплатни пътувания два пъти в годината с влак“, допълни още той. По думите му проблемът е с хората, които ползват тези неща и нямат основание за това.  \r\nДеница КИТАНОВА", "date": "2019.01.21", "title": "Ивайло Иванов, НОИ: В последните години броят на инвалидните пенсии нараства, проблемът е с хората, които ги ползват  и нямат основание за това"}
{"url": "http://www.focus-news.net/news/2019/01/21/2614561/tv-skai-gartsiya-gratskiyat-parlament-shte-ratifitsira-prespanskiya-dogovor-v-chetvartak-vecherta.html", "text": "В сряда от 10 часа започват дебатите в гръцкия парламент за ратификацията на договора за името между Атина и Скопие, а гласуването ще е в четвъртък вечерта, предава  гръцкият телевизионен канал Skai . \r\nПредвижда се във вторник парламентарната комисия по отбрана и външни работи да заседава отново, а проектозакона да бъде внесен за разглеждане от депутатите в сряда. Дебатите за Преспанския договор ще продължат до късно вечерта в четвъртък. \r\nСпоред информацията на медията, предвид изказаните намерения на основната опозиционна партия „Нова Демокрация“ за три-дневни дебати и изказване на всички депутати от фракцията по въпроса, може да се очаква, че гласуването за ратификацията на Преспанския договор ще се състои след полунощ.  \r\nПревод и редакция:", "date": "2019.01.21", "title": "TV Skai (Гърция): Гръцкият парламент ще ратифицира Преспанския договор в четвъртък вечерта"}
{"url": "http://www.focus-news.net/news/2019/01/21/2614575/d-r-petar-georgiev-pulmolog-tryabva-da-se-pomisli-za-vavezhdaneto-na-politiki-chrez-koito-da-se-namalyat-finite-prahovi-chastitsi.html", "text": "Трябва да се помисли за въвеждането на политики, чрез които да се намалят фините прахови частици. Това коментира за  Радио „Фокус“ – Пирин  пулмологът д-р Петър Георгиев. Според него проблемът със замърсяването на въздуха не трябва да се разглежда само като индивидуален, а като глобален. Д-р Георгиев добави, че е важно да бъдат предприети мерки от страна на общините, за да се намалят предпоставките, които водят до повишаване нивата на фините прахови частици. Той препоръча на хората, които имат хронични проблеми или живеят в градове със замърсен въздух, задължително при излизане от вкъщи да поставят шалчета на лицата си, които да ги предпазят от мръсотията, която вдишват. „Слагането на разни маски за мен не е решаване на проблема, тъй като маските, които трябва да се употребяват, са специални. Фините прахови частици са между 2.5 – 5 микро метра, което означава, че предпазната маска трябва да е много фина, плътна и да прилепва на лицето, така че да се диша с усилие през нея“, каза още д-р Георгиев. Той допълни, че смогът съдържа много частици, които са различни по своята физикохимична и химична характеристика, затова и проблемите, които предизвикват, са различни при хората. \r\nЛивия НИНОВА", "date": "2019.01.21", "title": "Д-р Петър Георгиев, пулмолог: Трябва да се помисли за въвеждането на политики, чрез които да се намалят фините прахови частици"}
{"url": "http://www.focus-news.net/news/2019/01/21/2614573/ministarat-na-otbranata-na-makedoniya-tazi-sedmitsa-sdsm-shte-razgleda-seriozno-iskaneto-na-mitskovski-za-predsrochni-izbori-zaedno-s-prezidentskite.html", "text": "Тази седмица партийните органи на СДСМ (Социалдемократическия съюз на Македония) и коалиционните му партньори ще разговарят дали с президентските избори на пролет да се проведат и предсрочни парламентарни избори, както поиска лидерът на опозицията Християн Мицковски, предава  скопското електронно издание „Сакам да кажам“ . \r\n„Тази седмица очаквам сериозни разговори в рамките на коалицията и в рамките на СДСМ около въпроса дали заедно с президентските ще имаме и парламентарни избори“, отговори на журналистите министърът на отбраната на Македония Радмила Шекеринска на съвместната пресконференция със словенския й колега Карл Ерявец. \r\nНа въпрос дали ще бъде кандидат за държавен глава на коалицията, оглавявана от СДСМ, военният министър заяви, че първо ще съобщи своите позиции на колегите си, а след това на медиите. \r\nПревод и редакция:", "date": "2019.01.21", "title": "Министърът на отбраната на Македония: Тази седмица СДСМ ще разгледа сериозно искането на Мицковски за предсрочни избори заедно с президентските"}
{"url": "http://www.focus-news.net/news/2019/01/21/2614563/plovdiv-administrativniyat-sad-e-otmenil-nalozhenite-ot-nap-vazbrani-varhu-imoti-na-vetko-arabadzhiev-i-zapori-varhu-negovi-smetki.html", "text": "Със свое решение Пловдивският административен съд е отменил наложените от НАП възбрани върху имоти на Ветко Арабаджиев и запори върху негови банкови сметки. Това съобщиха за  Агенция „Фокус“  от Пловдивския административен съд. „Отменено е постановлението за налагане на обезпечителна мярка. Съдът е определил това решение на 14 януари 2019 г. Наложената забрана от НАП е била за над 606 хил. лв.", "date": "2019.01.21", "title": "Пловдив: Административният съд е отменил наложените от НАП възбрани върху имоти на Ветко Арабаджиев и запори върху негови сметки"}
{"url": "http://www.focus-news.net/news/2019/01/21/2614574/zam-glavniyat-prokuror-ivan-geshev-kam-momenta-nyama-arestuvani-za-falshivi-telk-ove.html", "text": "Към момента няма арестувани за фалшиви ТЕЛК-ове. Това каза заместник-главният прокурор Иван Гешев по време на брифинг във връзка с образувани досъдебни производства и проверки на територията на цялата страна по повод източване на средства от НОИ чрез фалшиви ТЕЛК, предаде репортер на  Агенция „Фокус“ . „Очаква се в Силистра близките дни да бъдат привлечени хора към наказателна отговорност“, каза Гешев.  \r\nТой уточни, че след привличането им ще бъде преценено дали да бъдат задържани, или да получат някаква друга мярка. „Тук съм и трябва да кажа честно е да бъде активизирана работата в този сегмент, да бъде централизирана и съответните окръжни прокуратури, които на някои места са позаспали, да се позадействат“, допълни заместник-главният прокурор. На въпрос дали се говори само за цигани, Гешев отговори, че не става въпрос само за тях. „Оказва се, че за инвалидни пенсии в държавата на година се изплащат около 1,7 млрд. лв. Към това са свързани още едни 600 млн. лв.“, допълни Гешев и посочи, че към тези услуги има редица други. По думите му се установяват и случаи на фалшиви хоспитализации, като никой не може да сметне каква е щетата за НЗОК. Реалният резултат е, че ние поне половината от тези инвалидни пенсии отиват в хора, които обяснимо защо са ги искали, защото са социално слаби, но са реално здрави и нямат почти никакви проблеми“, допълни още Гешев. Той обърна внимание на изпълнителната и законодателната власт. „НОИ дава парите, като решението е обвързано със съответния ТЕЛК. НОИ няма контрол върху ТЕЛК и НЕЛК. Това е една от малкото структури в държавата, която се самоконтролира“, допълни още Гешев. Според него трябва да има структура, която да контролира процеса към НОИ. По думите му държавата ни не е толкова бедна, просто се краде много. „Така че тези стотици милиони, ако отиваха в хора, които имат нужда, не мисля, че щяхме да сме по-различни, от която и да е европейска държава“, каза Гешев. Той даде пример с детските градини. Гешев допълни, че за да ти приемат детето при липса на места, е необходимо да предоставиш бележка от личния лекар, че детето има някакви заболявания. „Приемат ти детето в детската градина. Да кажем това не е нарушение, след това обаче се оказва, че ти можеш да ползват десетки облекчения и социални придобивки. Включително детето ти може да получава до 18-годишна възраст до 930 лв. в определен процент на нетрудоспособност. Като ги сметнете по 16 години, се получават едни 150-160 хил. лв. Ти няма смисъл да работиш“, допълни още Гешев и поясни, че става въпрос за една обикновена бележка.  \r\nДеница КИТАНОВА", "date": "2019.01.21", "title": "Зам.-главният прокурор Иван Гешев: Към момента няма арестувани за фалшиви ТЕЛК-ове"}
{"url": "http://www.focus-news.net/news/2019/01/21/2614577/veliko-tarnovo-110-dni-sas-zamarsen-vazduh-nad-normite-sa-otcheteni-v-gorna-oryahovitsa-prez-2018-godina.html", "text": "110 превишения на среднодневната норма за чистотата на въздуха са отчетени в Горна Оряховица през 2018 година. Данните са от автоматичната станция в града. Това съобщи за  Радио „Фокус“ – Велико Търново  Ваня Димова, експерт „Опазване чистотата на въздуха“ в Регионалната инспекция по околна среда и води във Велико Търново. Тя уточни, че измерената средногодишна концентрация на фини прахови частици също е по-висока от нормата, която е 40, а резултатите в Горна Оряховица са 47.96. „За 2018 година в пункта за мониторинг в РИОСВ – Велико Търново са регистрирани 48 превишения на средно денонощната норма по показател фини прахови частици с размер под 10 микрона. Нормативно определения брой е 35 за една календарна година. За сметка на това е спазена средно годишната концентрация, чиято норма е 40 микрограма. Измерената в пункта е 33.71“, поясни Ваня Димова. Тя допълни, че превишенията и в двата града са отчетени през периода октомври – март. През лятото няма констатирани нарушения. \r\nЛуиза ТРАНЧЕВА", "date": "2019.01.21", "title": "Велико Търново: 110 дни със замърсен въздух над нормите са отчетени в Горна Оряховица през 2018 година"}
{"url": "http://www.focus-news.net/news/2019/01/21/2614579/pazardzhik-v-rayonniya-sad-zapochna-deloto-za-kleveta-zavedeno-ot-kmeta-na-obshtina-karlovo-sreshtu-kmeta-na-grad-kalofer.html", "text": "В Районния съд в Пазарджик започна делото за клевета, заведено от кмета на Община Карлово Емил Кабаиванов срещу кмета на град Калофер Румен Стоянов, предаде репортер на  Радио „Фокус“ – Пазарджик . Делото е образувано по жалба на кмета на Община Карлово срещу кмета на град Калофер, в която се иска да бъде постановена осъдителна присъда спрямо Стоянов за това, че на 10 октомври 2018 година в предаване, излъчено по една от националните телевизии, публично е направил изявление, съдържащо клеветнически твърдения, насочени към кмета на Карлово в качеството му на длъжностно лице, отговорно за приключване и отчитане на ремонтни дейности по мемориален комплекс „Христо Ботев“ в град Калофер.  \r\nСпоред Емил Кабаиванов интервюто си Румен Стоянов е разпространил клевета по отношение на Кабаиванов, за това, че е извършил кражба на 300 000 лева, отпуснати целеви средства за ремонт на паметника. Тъжителят е предявил граждански иск за причинените му неимуществени вреди в размер на 5 000 лева, който днес Съдът не прие, тъй като съвместното му разглеждане с наказателното производство ще утежни делото. За следващото заседание на 11 март са допуснати четирима свидетели на Емил Кабаиванов и двама на Румен Стоянов.  \r\nСъдът ще изиска от една от националните телевизии записа от 10 октомври 2018 г., който е предмет на съдебния спор между двамата кметове. Делото се гледа в Районен съд - Пазарджик след отвод на съдиите от Пловдив и разпределянето му служебно на съда в Пазарджик. Докладчик е съдия Красимир Лесенски. \r\nВаня НИКОЛОВА", "date": "2019.01.21", "title": "Пазарджик: В Районния съд започна делото за клевета, заведено от кмета на Община Карлово срещу кмета на град Калофер"}
{"url": "http://www.focus-news.net/news/2019/01/21/2614576/shumen-nay-mladata-rodilka-v-ag-otdelenieto-v-grada-za-2018-g-e-na-14-godini-a-nay-vazrastnata-na-48-godini.html", "text": "Най-младата родилка в АГ отделението в Шумен за 2018 г е на 14 години, а най-възрастната - на 48 години. Това каза пред журналисти д-р Ивайло Балабанов, началник на АГ отделението в МБАЛ - Шумен, предаде репортер на  Радио „Фокус“ - Шумен . Родените са миналата година бебета са 1 046. 564 от тях са момчета, а 476 - момичета. 12 са двойките близнаци. „Ражданията са с около 50 по-малко спрямо предходната година. Запазва се низходяща тенденция в последните 8 - 10 години, част то общата за страната тенденция за намаляване на раждаемостта“, каза д-р Балабанов. По думите му относителният дял на недоносените бебета през миналата година е спаднал на 8% при средно 10% през предходните години. Той добави, че през 2018 година са родени 82 недоносени бебета. 35% от общия брой раждания са с цезарово сечение. Според д-р Балабанов секциото е по медицински причини. „Наблюдава се тенденция на плавно покачване на броя на цезаровите сечения – от 31.8% през 2014 година до 35% при 2018 година“, заяви д-р Балабанов. По думите му 6 бебета са мъртвородени, което е с 3 по-малко от предходната година. „Говорим за загуба на плода преди постъпване в родилно отделение. В хода на раждане нямаме загубено бебе“, каза още д-р Балабанов.  \r\nПо-рано днес екипът на АГ отделението в Шумен отбеляза Бабинден. Пресъздадено бе традиционното ритуално поливане за измиване на ръцете на хората, които първи се докосват до новия живот. В ритуала участваха д-р Ивайло Балабанов, д-р Лиляна Куздова - началник на Неонатология, сестри и акушерки. Поздравления и подаръци поднесоха на екипа на АГ отделението от Училището за бременни. Получен е и поздравителен адрес от кмета от Община Шумен. „Благословени сте с вашата професия да дарявате радост и надежда за едно ново начало и да изпълвате живота ни със смисъл. Поклон пред вашия професионализъм и благородство“, се посочва в поздравителния адрес на кмета Любомир Христов. \r\nИвелина ИВАНОВА", "date": "2019.01.21", "title": "Шумен: Най-младата родилка в АГ отделението в града за 2018 г е на 14 години, а най-възрастната - на 48 години"}
{"url": "http://www.focus-news.net/news/2019/01/21/2614582/plovdiv-60-godishna-zhena-e-zaginala-sled-kato-e-blasnata-ot-vlak-v-rayona-na-selo-kurtovo.html", "text": "60-годишна жена е загинала след като е блъсната от влак на 20 януари в района на село Куртово. Това съобщиха от  ОДМВР- Пловдив . Сигналът за инцидента е получен около 12.00 часа. По първоначални данни, жената била в близост до релсите и не реагирала на звуковия сигнал от локомотива на приближаващата пътническа композиция по направление Бургас – София. Местопроизшествието е запазено, извършен е оглед. 52-годишният машинист е тестван с дрегер за алкохол, резултатът е отрицателен. По случая е образувано досъдебно производство в РУ- Карлово.", "date": "2019.01.21", "title": "Пловдив: 60-годишна жена е загинала след като е блъсната от влак в района на село Куртово"}
{"url": "http://www.focus-news.net/news/2019/01/21/2614580/valdis-dombrovskis-v-dialog-s-grazhdanite-za-patya-na-balgariya-kam-evrozonata.html", "text": "На 28 януари (понеделник) от 14:30ч в Дома на Европа в София ще се проведе публичен дебат с Валдис Домбровскис, заместник – председател на Европейската комисия, отговарящ по въпросите на еврото и социалния диалог, финансовата стабилност, финансовите услуги и съюза на капиталовите пазари, съобщава  представителството на ЕК в София . \r\nТемата на гражданския диалог е \"България по пътя към еврото\". Участниците ще имат възможност да задават своите въпроси относно ползите от приемането на единната европейска валута, критериите за членство в еврозоната, допълнителните изисквания към България и други.  \r\nВ дискусията ще се включат също министърът на финансите Владислав Горанов, българският евродепутат Ева Майдел и Иван Шрамко, бивш гуверньор на Словашката национална банка.  \r\nПредварителната регистрация в интернет е задължителна на следния линк . Регистрационната форма ще остане отворена до достигане капацитета на залата.  \r\nС оглед засилените мерки за сигурност, молим всички гости да бъдат пред залата не по-късно от 14:00 ч. за регистрация и проверка за сигурност, както и да носят със себе си документ за самоличност.  \r\nОтдел \"Преса и медии\"  \r\nПредставителство на ЕК в България", "date": "2019.01.21", "title": "Валдис Домбровскис в диалог с гражданите за пътя на България към Еврозоната"}
{"url": "http://www.focus-news.net/news/2019/01/21/2614583/ep-organizira-publichna-diskusiya-posvetena-na-dezinformatsiyata.html", "text": "Бюрото на Европейския парламент в България организира публична дискусия на тема „Имат ли значение фактите? Дезинформацията като инструмент по време на избори“. Дискусията ще се проведе в София на 22 януари 2019 г., вторник, от 16.00 ч. до 18.30 ч. в зала 6 на НДК (вход А6, срещу хотел \"Хилтън\"), съобщава  представителството на ЕП в България . \r\nУчастие в дискусията ще вземат Анели Ахонен от EUvsDisinfo, Европейска служба за външна дейност, Сам Джефърс, основател на проекта WhoTargetsMe, Крейг Дуайър, съосновател на ирландската Инициативата за прозрачен референдум и Марихе Аренце, образователен координатор в нидерландската неправителствена организация DROG.  \r\nЧетиримата чуждестранни гости ще представят опита на своите организации в борбата с дезинформацията в контекста на наближаващите европейски избори през май 2019 г. Техните презентации ще бъдат последвани от дискусия, по време на която публиката ще има възможност да задава въпроси към ораторите.  \r\nСъбитието ще бъде открито от Теодор Стойчев, ръководител на Бюрото на ЕП в България, а модератор на дискусията с публиката ще бъде журналистът Светослав Иванов.  \r\nРегистрацията за участие в дискусията е отворена до 9.00 часа на 22 януари и се извършва с попълването на онлайн формуляр на адрес: https://bulgaria.thistimeimvoting.bg/190122_bg_desinformation.  \r\nПълната програма на събитието ще намерите на www.europarl.bg.  \r\nДопълнителна информация  \r\nEUvsDisinfo, Оперативната група за стратегическа комуникация с Източното съседство, Европейска служба за външна дейност  \r\nОперативната група за стратегическа комуникация с Източното съседство в Европейската служба за външна дейност е създадена след решение на Европейския съвет през март 2015 г. с цел да бъдат взети мерки във връзка с дезинформационната кампания на Русия срещу ЕС. Работата на оперативната група и на съответните служби на Европейската комисията е насочена към ефективно информиране за политиките на ЕС в неговите източни съседи – Азербайджан, Армения, Беларус, Грузия, Молдова и Украйна; укрепване на цялостната медийна среда, включително оказване на подкрепа за свободата на медиите и подпомагане на независимите медии; подобряване на капацитета на ЕС за прогнозиране, реагиране и повишаване на осведомеността относно прокремълските дезинфомационни кампании. Оперативната група поддържа сайта EUvsDisinfo, който е единствената свободно достъпна база данни за подобни случаи на дезинформация.  \r\nПроектът WhoTargetsMe  \r\nWho Targets Me е създаден от Сам Джефърс и Луи Найт-Уеб през 2017 г. Целта му е да наблюдава как политическите кампании използват целенасочената реклама за своите цели и да се бори за прозрачност на политическата реклама в социалните платформи. Who Targets Me анализира анонимните данни за реклама във Фейсбук, които се събират с помощта на безплатен софтуер, който може да бъде инсталиран за браузърите Chrome и Firefox. Няколко дни след инсталирането програмата предоставя персонализирана информация за политическите реклами, които потребителите виждат в своя профил, и информация за това защо са таргетирани с конкретната реклама. При анализирането на данните проектът си сътрудничи с изследователи от институции като Оксфордския университет и Лондонското училище по икономика. До момента над 10 000 доброволци в над 42 държави са инсталирали софтуера.  \r\nИнициатива за прозрачен референдум, Ирландия  \r\nИнициативата за прозрачен референдум е гражданска инициатива, водена от доброволци, която се застъпва за по-голяма прозрачност на дигиталната реклама по време на предизборните кампании в Ирландия. В отсъствието на каквато и да е нормативна уредба относно дигиталните политически кампании, целта на инициативата е да увеличи прозрачността на платената онлайн реклама по време на предизборни кампании, за да може да се гарантира, че тя подлежи на контрол по същия начин, както традиционните предизборни материали.  \r\nDROG, Холандия  \r\nDROG е мултидисциплинарен екип от учени, журналисти и медийни експерти, които провеждат изследвания, изнасят лекции, организират работни срещи и създават образователни програми и иновативни инструменти, които помагат на потребителите на новини да изграждат устойчивост към дезинформацията. Чрез специално създадената от тях игра Bad News екипът на DROG дава възможност на потребителите да почувстват как работят фалшивите новини, като по този начин увеличават съпротивлението им срещу тях.", "date": "2019.01.21", "title": "ЕП организира публична дискусия, посветена на дезинформацията"}
{"url": "http://www.focus-news.net/news/2019/01/21/2614581/kyustendil-pari-lekarstva-i-meditsinski-aparati-sa-otkradnati-ot-apteka-v-grada.html", "text": "Криминалисти работят по разкриване на кражба от аптека в града, съобщиха от  ОДМВР – Кюстендил . Тази сутрин е постъпил сигнал в полицията в Кюстендил за извършена кражба на пари, лекарства и медицински апарати от аптека в града. Проникването в обекта е извършено чрез взломяване на входната врата на аптеката. Извършен е оглед на място от дежурна полицейска група. По случая е започнато досъдебно производство, уведомен е дежурен прокурор.", "date": "2019.01.21", "title": "Кюстендил: Пари, лекарства и медицински апарати са откраднати от аптека в града"}
{"url": "http://www.focus-news.net/news/2019/01/21/2614588/sport-elina-svitolina-i-naomi-osaka-shte-se-sreshtnat-na-chetvartfinalite-v-melbarn.html", "text": "Елина Свитолина победи Мадисън Кийс с 2:1 сета, а Наоми Осака надделя със същия резултат над Анастасия Севастова в мачове от осминафиналите на Откритото първенство на Австралия и така двете ще се срещнат на четвъртфиналите на турнира.", "date": "2019.01.21", "title": "Спорт: Елина Свитолина и Наоми Осака ще се срещнат на четвъртфиналите в Мелбърн"}
{"url": "http://www.focus-news.net/news/2019/01/21/2614585/plovdiv-15-godishno-momche-e-zadarzhano-za-krazhba-ot-pravoslaven-hram-v-selo-dalbok-izvor.html", "text": "15-годишно момче е задържано за кражба от православен храм в село Дълбок извор. Това съобщиха от  ОДМВР- Пловдив . Срещу 15-годишното момче е образувано бързо производство, за това че в нощта срещу 20 януари откраднал около 300 лева от кутия с дарения в храма. В хода на разследването е установено, момчето е влязло през камбанарията на черквата.", "date": "2019.01.21", "title": "Пловдив: 15-годишно момче е задържано за кражба от православен храм в село Дълбок извор"}
{"url": "http://www.focus-news.net/news/2019/01/21/2614590/bivshiyat-deputat-ot-gerb-zhivko-martinov-be-razpitan-v-sledstvieto.html", "text": "Бившият депутат от ГЕРБ Живко Мартинов бе разпитан в Следствието по случая, станал известен в публичното пространство като „Суджукгейт“, предаде репортер на  Агенция „Фокус“ . След края на разпита адвокатът на Мартинов – Христо Ботев коментира пред журналисти, че е оставил клиента си при прокурор, който му е снел обяснения и по друга преписка. Тя е във връзка с излезли данни в медийното пространство, че Мартинов е давал пари на представител от прокуратурата. Адв. Ботев коментира, че тече проверка по случая, като според него няма нищо опасно за бившия депутат от адвокатска гледна точка.  \r\n„Делото е разделено на множество други. Обвинението прокуратурата ви го съобщи още преди 2-3 седмици. Чисто житейски не мога да разбера защо ако искаш нещо от някой, няма например да му вземеш пари или имот, ами ще искаш 4 тона суджук, който пък после какво ще го правиш не е ясно. Явно това ни е нивото и с такива неща се занимаваме“, заяви адв. Ботев. По думите му заплахите от обвинението са твърдения на пострадалия. „Няма свидетели, които да подкрепят тези думи, нито СРС. Това ще е дело „дума на дума“. Днес направихме страшно много доказателствени искания. Представихме документи, поискахме свидетели да бъдат разпитани. Днес на практика ние за първи път показваме нашата гледна точка. До този момент не сме имали достъп до материалите по делото, така че при юридически разум от страна на прокуратурата би трябвало да уважи тези искания, да разпита свидетелите, да обърне внимание на документите, а при един внимателен прочит това дело може и да не влезе в съда“, допълни адв. Ботев и уточни, че взаимоотношенията между пострадалия и Живко Мартинов са на съвсем друго ниво. Защитата на бившия депутат уточни, че става въпрос за неплатени по договор наеми от страна на пострадалия към Мартинов. „Едни такива дълги и сложни отношения, които са се развивали в годините. Ако прокуратурата има разум, нека извърши едно обективно разследване и тогава да прецени дали да внесе делото в съда“, призова Ботев.  \r\nТой коментира още, че е бил на свиждане и при семейство Баневи, които също са негови клиенти. „За първи път ще се съглася със зам.-главния прокурор Иван Гешев, че споровете се водят в съдебната зала. Кой какво казал, какво рекъл, мисля, че вече се изчерпа. Доколкото някой може да изпере 1 млрд., защо пък и да не учреди партия от килията“, допълни Ботев. Попитан дали е вярна информацията, че Николай Банев ще се кандидатира за евродепутат, защитата му обясни, че такава кандидатура не дава наказателен имунитет, така че всеки може да се кандидатира за каквото иска.", "date": "2019.01.21", "title": "Бившият депутат от ГЕРБ Живко Мартинов бе разпитан в Следствието"}
{"url": "http://www.focus-news.net/news/2019/01/21/2614592/sliven-obshto-652-detsa-ot-oblastta-sa-bili-varnati-v-uchilishte-ot-nachaloto-na-uchebnata-20182019-godina.html", "text": "Общо 652 деца от областта са били върнати в училище от началото на учебната 2018/2019 година. Това съобщиха от  Областна администрация - Сливен . \r\nВ Сливенска област действат 63 екипа за обхват на Механизма за обхват в образователната система на децата и учениците в задължителната предучилищна и училищна възраст, като от началото на учебната година те са посетили 2 893 адреса на деца и ученици на възраст от пет до 16 години, които не са се записали в предучилищните групи или в училище. \r\nКъм 1 декември 2018 г. 69 деца са отпаднали от системата според началника на РУО Боян Аксаков. Отпадналите ученици ще бъдат посетени на адрес до 15 февруари 2019 г. 1 288 от останалите близо 2 100 деца пребивават в чужбина по данни на близки и съседи, а информацията се проверява. Другите не са записани в предучилищна група или училище заради отказ на родителите.", "date": "2019.01.21", "title": "Сливен: Общо 652 деца от областта са били върнати в училище от началото на учебната 2018/2019 година"}
{"url": "http://www.focus-news.net/news/2019/01/21/2614586/daniel-panov-kmet-na-veliko-tarnovo-okolo-90-ot-zhenite-ot-obshtinata-izbirat-da-rodyat-detsata-si-v-akushero-ginekologichnoto-otdelenie-na-mobal-d-r-stefan-cherkezov.html", "text": "Около 90% от жените, които живеят в община Велико Търново, избират да родят децата си в Акушеро-гинекологичното отделение при МОБАЛ „Д-р Стефан Черкезов“. За това свидетелства и повишения брой на бебетата, който през 2018 г. за трета поредна година надхвърли 1 000. Това съобщи кметът на Велико Търново Даниел Панов, предаде репортер на  Радио „Фокус“ – Велико Търново . По време на честването на Бабинден той благодари на ръководството на болницата и на екипа на Родилно отделение за всички грижи, които полагат за своите пациенти. „Пожелавам да сте здрави и целеустремени за това, което трябва да вършите. Искам да подчертая, че наградата, която Община Велико Търново получи за 2018 г. – „Кмет на годината в програма ин витро\" е ваша награда, уважаеми лекари, акушерки и медицински сестри, защото благодарение на Вас и на целия екип на доц. Светлозар Стойков раждаемостта в нашия град има това високо ниво“, каза още кметът Панов. Той припомни, че родените чрез финансиране от общинската ин витро програма бебета до края на 2018 г. са близо 60. Даниел Панов добави, че тя ще продължи и в годините напред. \r\nЛуиза ТРАНЧЕВА", "date": "2019.01.21", "title": "Даниел Панов, кмет на Велико Търново: Около 90% от жените от общината избират да родят децата си в Акушеро-гинекологичното отделение на МОБАЛ „Д-р Стефан Черкезов“"}
{"url": "http://www.focus-news.net/news/2019/01/21/2614591/sofiya-pisatelkata-teodora-dimova-e-parviyat-razkazvach-na-mesetsa-za-2019-g-v-stolichna-biblioteka.html", "text": "Теодора Димова e първият разказвач на месеца за 2019 г. в Столична библиотека. Това съобщиха от пресцентъра на  Столична община . Поредицата „Разказвач на месеца“ в Столична библиотека, която се утвърди през миналата година, продължава и през новата с една от най-четените и превеждани съвременни български писателки. На 24 януари 2019 г. (четвъртък) от 18:30 ч. в Литературния клуб на Столична библиотека (пл. „Славейков“ № 4) тя ще бъде представена от проф. Михаил Неделчев, ще чете откъси от романа „Черните мироносици“, който пише в момента, ще разговаря с читателите си и ще раздава автографи. Входът е свободен, а книгите на авторката са изложени във витрина на втория етаж в Направление „Обслужване на читатели“ през целия месец януари. Заповядайте! \r\nТеодора Димова е автор е на 9 пиеси, сред които са „Без кожа“, „Змийско мляко“, „Кучката“, „Любовници“, „Невинните“ и др., играни в различни театри в страната и чужбина. През последните години бяха публикувани романите ѝ „Емине“, „Майките“, „Адриана“ и „Марма, Мариам“. През 2006 г. „Майките“ спечели Наградата за източноевропейска литература на Bank Austria и KulturKontakt. Книгата има 11 издания у нас и е публикувана на 9 езика, между които немски, френски, руски, полски, унгарски, словенски и др. „Адриана“ е преведена във Франция и в Чехия. През 2010 г. „Марма, Мариам“ спечели Националната награда „Хр. Г. Данов“ за българска художествена литература. Нейният роман „Влакът за Емаус“ (2013) спечели наградата за проза на Портал Култура за 2014 г. Повестта „Първият рожден ден“ излезе в издателство „Сиела“ в края на 2016 г. \r\nТеодора Димова е колумнист към „Портал Култура“, където всяка седмица публикува есета, които се опитват да разглеждат днешния свят от гледната точка на християнската вяра. Тези текстове са обединени и издадени в три книги – „Четири вида любов“, „Ороци“ и „Зове овцете си по име“.", "date": "2019.01.21", "title": "София: Писателката Теодора Димова e първият разказвач на месеца за 2019 г. в Столична библиотека"}
{"url": "http://www.focus-news.net/news/2019/01/21/2614593/veliko-tarnovo-8287-e-srednata-zabolevaemost-ot-ostri-respiratorni-zabolyavaniya-v-oblastta.html", "text": "82.87 на 10 000 човека е средната заболеваемост от остри респираторни заболявания във Великотърновска област за периода 14 – 20 януари, съобщиха за  Радио „Фокус“ – Велико Търново  от Регионалната здравна инспекция - Велико Търново. Стойностите са около 2 пъти по-ниски от средните за страната, които са 201.59 на 10 000 души. За периода от 7 до 13 януари заболеваемостта от остри респираторни заболявания и грип бяха 65.43, при 147.57 за страната. \r\nЛуиза ТРАНЧЕВА", "date": "2019.01.21", "title": "Велико Търново: 82.87 е средната заболеваемост от остри респираторни заболявания в областта"}
{"url": "http://www.focus-news.net/news/2019/01/21/2614596/burgas-27-godishen-mazh-e-zaginal-pri-tokov-udar-v-banyata-si-v-selo-cherni-vrah.html", "text": "27-годишен мъж е загинал при токов удар в банята си в село Черни връх, докато се бръснел. Това съобщи за  Радио „Фокус“ – Бургас  Цветелина Рандева от ОДМВР – Бургас. Мъжът е взел душ и е решил да подстриже брадата си посредством електрическа машинка. Той е бил бос върху мокрия под и включвайки машинката в електрически разклонител, се е получил токов удар. Въпреки оказаната медицинска помощ, мъжът починал. \r\nДеница ДИМИТРОВА", "date": "2019.01.21", "title": "Бургас: 27-годишен мъж е загинал при токов удар в банята си в село Черни връх"}
{"url": "http://www.focus-news.net/news/2019/01/21/2614594/sliven-rayonnata-prokuratura-e-zadarzhala-mazh-koyto-zaplashval-politsay-s-ubiystvo.html", "text": "Районната прокуратура – Сливен задържа за срок до 72 часа Николай Д., обвинен в извършване на хулигански действия, съпроводени със съпротива на орган на властта и закана с убийство към полицейски служител. Това съобщиха от  Районна прокуратура- Сливен . На 19 януари мъжът е извършил непристойни действия, грубо нарушаващи обществения  ред и изразяващи явно неуважение към обществото. Деянието е било съпроводено със съпротива  срещу органи на властта, изпълняващи задължения по опазване на обществения ред – двама полицейски служители, и по своето съдържание се отличава с изключителна дързост и представлява опасен рецидив. Той е обвинен за това, че на същата дата в Сливен, се заканил с убийство спрямо длъжностно лице – полицейски служител, при и по повод изпълнение на службата му, използвайки думите „ще ти изтръгна  гръкляна“ и с действие  - замахване с остър предмет (желязна шина с предварително заострен връх)  към него. Заканил се е срещу полицейския служител и използвайки думите „Ще дойда до апартамента ти и ще те запаля“, като тези заканвания биха могли да възбудят основателен страх  за осъществяването им. На 22 януари предстои Районна прокуратура – Сливен  да внесе в съда искане за налагане на мярка за неотклонение „задържане под стража“ спрямо обвиняемия.", "date": "2019.01.21", "title": "Сливен: Районната прокуратура е задържала мъж, който заплашвал полицай с убийство"}
{"url": "http://www.focus-news.net/news/2019/01/21/2614595/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта. Това съобщи за  Радио „Фокус” – Кюстендил  дежурният в Областно пътно управление – Кюстендил. На места пътните настилки са мокри и хлъзгави, извършват се обработки. Няма валежи. Към този час няма въведени допълнителни ограничения за движението на моторни превозни средства заради метеорологичната обстановка. Движението по автомагистрала „Струма“, главен път Е-79 и път Радомир – Кюстендил – ГКПП „Гюешево” се осъществява без проблеми. Трафикът се осъществява нормално. \r\nВенцеслав ИЛЧЕВ", "date": "2019.01.21", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2019/01/21/2614578/nikos-vutsis-za-protestite-v-atina-imame-dokazatelstva-beshe-organizirano-napadenie-sreshtu-parlamenta.html", "text": "Доказателствата, с които разполага охраната на гръцкия парламент, сочат за организиран план от екстремистки сили, които са осъществявали едновременна инвазия на сградата на парламента от пет точки в продължение на два часа, съобщи председателят на гръцкото народно събрание Никос Вуцис, цитиран от  държавната агенция АНА-МПА . \r\nПо думите на председателя на гръцкия парламент, той е бил очевидец на атаката срещу зданието в неделя: „Това, което се случи вчера, беше систематично усилие на екстремистки групи да нахлуят в парламента. Техните действия продължиха два часа. Всички ще бъдат поразени, когато видят събраните предмети след атаката срещу частите за борба с безредиците“. \r\nТой отбеляза, че нападението се е осъществявало в пет различни части на парламента с опити да се влезе в сградата силово. „Полицията отрази атаките и доколкото видях, не отстъпи от позициите си. С други думи, полицията оперираше, предвид тези точки и предвид парламента, изцяло защитно“, заяви Вуцис. \r\nПредседателят на гръцкия парламент добави, че „тези инциденти и усилия нямат връзка с основните организатори, ораторите, или хората, които бяха на митинга. Напротив, тези атаки донесоха нестабилност и бяха опасни за хората, които участваха в демонстрацията. Моето мнение е, че това беше организирана операция. Ако погледнем стотиците килограми мрамор, желязо и прътове и причинените наранявания, както и докладите на полицията, това се потвърждава“. \r\nПревод и редакция:", "date": "2019.01.21", "title": "Никос Вуцис за протестите в Атина: Имаме доказателства: Беше организирано нападение срещу парламента"}
{"url": "http://www.focus-news.net/news/2019/01/21/2614597/sofiya-galeriya-serdika-shte-bade-domakin-na-fotografskata-izlozhba-hashtagsofiya-na-ivo-yovanovich-ot-22-yanuari-do-19-fevruari.html", "text": "От 22 януари до 19 февруари Галерия Сердика ще бъде домакин на фотографската изложба #хаштагсофия на Иво Йованович. Това съобщиха от пресцентъра на  Столична община . Откриването ще бъде на 22 януари от 18.00 часа. Детайлите в архитектурата в градската среда винаги са впечатлявали Иво Йованович като автентични следи от минали времена. Затова и самите му фотографии са директна препратка към приказните места в София, които остават незабелязани в бързината на ежедневието. Той определя фотографиите си като моментни снимки на онази София, която е останала недокосната от модернизацията и урбанизацията. Те показват столицата като град със спокойно излъчване и европейско самочувствие, като град чиято красота не трябва да бъде забравена. Столичани и гостите на София ще имат щастието да видят неговите нови фотографии, запечатали в кадър красиви детайли от архитектурата на столицата. Досега творби на Иво Йованович са били експонирани за деня на София във фоайето на театър \"Иван Вазов\" през миналата година. Иво Йованович е роден и понастоящем живее в София. Прекарва голяма част от живота си в Белград, където следва операторско майсторство. Работил е като оператор в RTS, BBC, WTN, ITV, YUTEL. Страстта към фотографията наследява от баща си – фотографа Душан Йованович.", "date": "2019.01.21", "title": "София: Галерия Сердика ще бъде домакин на фотографската изложба #хаштагсофия на Иво Йованович от 22 януари до 19 февруари"}
{"url": "http://www.focus-news.net/news/2019/01/21/2614598/ria-novosti-poveche-ot-120-voennosluzheshti-sa-zaginali-pri-napadenie-na-talibanite-sreshtu-voenna-baza-v-afganistan.html", "text": "Повече от 120 афгански военнослужещи са загинали при нападение на бойци от радикалното движение „Талибан“ срещу военна база в централната провинция Вардак, предава  РИА Новости , като се позовава на информация от британски медии. \r\nПо-рано бе съобщено, че талибаните са нападнали база на афанските спецслужби в град Майданшахр, югозападно от Кабул. \r\nПо данни на телевизионния канал Tolo News, трима от нападателите са ликвидирани, а четвъртият е активирал взривно устройство в автомобила. \r\nПревод и редакция:", "date": "2019.01.21", "title": "РИА Новости: Повече от 120 военнослужещи са загинали при нападение на талибаните срещу военна база в Афганистан"}
{"url": "http://www.focus-news.net/news/2019/01/21/2614600/kristian-vigenin-v-bukuresht-evropeyskiyat-sayuz-ima-nuzhda-ot-ambitsiozen-byudzhet.html", "text": "България подкрепя приоритетите на Румънското председателство. Особено важен е фокусът върху сближаването - както вътрешното му измерение като социално и икономическо изравняване, така и външнополитическото измерение като поддържане на сигурността и единството на Съюза. Това заяви председателят на Комисията по европейските въпроси и контрол на европейските фондове Кристиан Вигенин в Букурещ по време на първата среща от Парламентарното измерение на Румънското председателство на Съвета на ЕС. Това съобщиха от пресцентъра на  Народното събрание . Вигенин подчерта важността да бъдат продължени усилията на България и Австрия за засилване на европейската перспектива пред Западните Балкани и поиска по-амбициозни цели за Източното партньорство - политика на ЕС към Източните съседи, която стартира преди 10 години. \"В момента тече третото поредно Дунавско председателство на Съвета на ЕС и се надявам това да помогне Дунавската стратегия да се развива като една от ключовите регионални инициативи на ЕС със силен принос към устойчивото развитие на участващите страни\", подчерта Кристиан Вигенин. Той обърна внимание и върху бъдещата Многогодишната финансова рамка, заявявайки, че \"ЕС има нужда от амбициозен бюджет, за да може да постига амбициозни цели и преговорите по него трябва да доведат до единство на Съюза.\"  \r\nВ изказването си пред участниците в Конференцията на председателите на комисии по европейските въпроси на страните-членки на ЕС (КОСАК), Кристиан Вигенин засегна и темата за миграцията, като изтъкна нуждата от бързо постигане на споразумение по реформата на Общата европейска система на убежище.  \r\nВ началото на срещата беше обявено и решението на Председателската тройка да подкрепи инициативата на българския депутат за засилване на взаимодействието между КОСАК и Конференцията на комисиите по европейка интеграция на страните от Западните Балкани (КОСАП).", "date": "2019.01.21", "title": "Кристиан Вигенин в Букурещ: Европейският съюз има нужда от амбициозен бюджет"}
{"url": "http://www.focus-news.net/news/2019/01/21/2614587/elka-dimova-zam-kmet-na-dobrich-neseriozno-e-predlozhenieto-dostroyavaneto-na-zhilishtniya-blok-dobrich-da-se-osashtestvi-sas-sredstva-na-obshtinata.html", "text": "Като се прави бюджет, се спазват правила. Това заяви зам.-кметът на Добрич по направление „Финанси и общинска собственост“ Елка Димова, предаде кореспондентът на  Радио „Фокус” – Варна . Тя уточни, че позицията й е от експертната гледна точка на финансист. Като „виц в средите на бюджетарите“ Димова определи предложението на общински съветници от ПП ГЕРБ дострояването на жилищен блок „Добрич“ да се осъществи със собствени средства на общината. „Това е един много стар, изтъркан, бюджетарски виц, когато си подреждаме бюджетите и си планираме за годината, когато се оплакваме един на друг как така не ни стигат цифрите и не се срещат и не успяваме да си балансираме бюджета. Изразът „вдигай приходите, какво ти пука“ винаги предизвиква бурен смях, защото всички знаят, това е най-лесното решение, но то не върши работа“, коментира Елка Димова. Тя отбеляза, че за нея предложението на тези общественици е несериозно за решаване на проблема с блока. Зам.-кметът представи указания, издадени от Министерство на финансите, от експертна гледна точка, за това как се подготвят и представят бюджетите. Те са за периода 2019 – 2021 г. „Това не е една прогноза, в която просто гледаме в тавана и пишем едни цифри. Ние спазваме правилата, които държавата е определила“, допълни Елка Димова. По думите й в тези инструкции в раздела за бюджет за местни дейности на общините в приходите има само едно изречение за общините.  „Приходите за общинските бюджети се планират на базата на реалистична оценка и анализ на изпълнението им за няколко предходни години“. Елка Димова представи таблица с цифри за приходите в предходните години в Община град Добрич: за 2016 г. - 6 млн. 495 хил. лв., за 2017 г. – 7 млн. 118 хил. лв., за 2018 г. – 7 млн. 140 хил. лв., а плануваните за 2019 г. са 7 млн. 635 хил. лв. Зам.-кметът допълни, че е важен въпросът не дали един бюджет е консервативен или либерален. Важно е той да бъде планиран реално, толкова колкото могат действително да бъдат събрани за една година. „Мисля, че добре се справяме в това отношение“, коментира Елка Димова. Без нови източници на приходи, без промени в данъците общината продължава да залага по-голяма събираемост и съответно повече постъпления в бюджета. Елка Димова отбеляза, че един от аргументите на общинските съветници са много добрите приходи през миналата година, което е факт. „Нямаме абсолютно никакви основания и аргументи да считаме, че тя ще се повтаря и занапред и тя ще се повтори и за 2019 г. През 2018-та имаше някои нововъведения в данъците, например при моторните моторни средства (МПС). Ние имахме постъпления при МПС не за една година, а за пет години назад, всички неплатени досега данъци. Нямаме никакво основание да мислим, че това ще продължи и през следващата година. Считам, че предложения от нас бюджет е съвсем разумен, съвсем изпълним и съвсем реален. И едно увеличаване с милион и половина лева всъщност ще го превърне в мисия невъзможна за 2019 година“, каза Елка Димова. Съветниците от ПП ГЕРБ предлагат в Програмата за капиталови разходи заложените средства от 1 478 000  лв. да се увеличат с 1 550 000 лв. и да станат 3 028 000 лв. Във функция „Жилищно строителство, БКС и опазване на околната среда“ се добавя точка за обект „Жилищен блок Добрич“ в размер на 1 550 000 лв. Предложеното завишение е в размер на 7,5% от общия размер на собствените приходи, което е значително под обичайното преизпълнение от 10 %.  \r\nЖулиета НИКОЛОВА", "date": "2019.01.21", "title": "Елка Димова, зам.-кмет на Добрич: Несериозно е предложението дострояването на жилищния блок „Добрич“ да се осъществи със средства на общината"}
{"url": "http://www.focus-news.net/news/2019/01/21/2614599/varna-navarshvat-se-144-godini-ot-rozhdenieto-na-arh-dabko-dabkov-proektiral-i-uchastval-v-izgrazhdaneto-na-poveche-ot-200-znakovi-sgradi-v-grada.html", "text": "Навършват се 144 години от рождението на арх. Дабко Дабков, проектирал и участвал в изграждането на повече от 200 знакови сгради във Варна, предаде репортер на  Радио „Фокус“ – Варна . Арх. Дабко Дабков е роден в Трявна, но семейството му се мести във Варна. Завършва с отличие варненската Мъжка гимназия, а после и архитектура в Мюнхен. През 1900 година отваря архитектурно бюро на пл. „Независимост” и през следващите 10 години проектира и съдейства за изграждането на едни от най- прекрасните къщи по бул. „Мария Луиза”, сградите на Католическата черква на бул. „Княз Борис І”, турската баня, Гранд хотел „Лондон” и др. По време на войните арх. Дабков взема участие като поручик, достигайки до чин капитан, получавайки ордени за граждански заслуги ІІ и ІІІ степен и орден за храброст. След войните проектира и участва в изграждането на повече от 250 сгради във Варна и курортите наоколо, повечето от които отдавна са символи на морския ни град. С особена гордост варненци минават край сградата на хотел „Мусала”, на Софийската банка на ул. „Преслав” 20, на театъра, доизграден от арх. Дабков, край монументалната сграда на Търговската и индустриалната камара и на още много други. \r\nПрез 2016 година във Варна бе открит паметник на арх. Дабко Дабков. Фигурата на арх. Дабков е изработена по негова фотография от 1922 година. Тя е поставена върху пейка пред хотел „Мусала“ и се радва на голям интерес сред минувачите. \r\nМарияна ВАЛЕНТИНОВА", "date": "2019.01.21", "title": "Варна: Навършват се 144 години от рождението на арх. Дабко Дабков, проектирал и участвал в изграждането на повече от 200 знакови сгради в града"}
{"url": "http://www.focus-news.net/news/2019/01/21/2614584/varna-oblastnata-komisiya-za-borba-s-gripa-zasedava-izvanredno-po-povod-predlozhenieto-za-obyavyavane-na-gripna-vakantsiya.html", "text": "Областната комисия за борба с грипа заседава извънредно по повод предложението за обявяване на грипна ваканция за учениците в цялата област, предаде репортер на  Радио „Фокус“ – Варна . Членовете на комисията трябваше да се съберат на 22 януари, но поради високата заболеваемост на територията на общината, заседанието беше насрочено за днес. Те ще обсъдят предложение всички ученици в областта да излязат в грипна ваканция от 22 януари. Решението на комисията трябва да стане ясно до 17.00 часа.  \r\nОчаквайте подробности! \r\nДиана СТОЕВА", "date": "2019.01.21", "title": "Варна: Областната комисия за борба с грипа заседава извънредно по повод предложението за обявяване на грипна ваканция"}
{"url": "http://www.focus-news.net/news/2019/01/21/2614603/sliven-kmetat-stefan-radev-pozdravi-uchenitsite-klasirali-se-za-uchastie-na-olimpiadata-po-matematika-v-tayland.html", "text": "Кметът Стефан Радев посрещна в Общината ученици от сливенски училища, класирали се за участие в Тайландската международна олимпиадата по математика – TIMO 2019. Това съобщиха от пресцентъра на  Община Сливен . Финалът ще се проведе през месец април тази година на остров Пукет, Тайланд. \r\n„Радвам се, че сте разбрали още от сега силата и стойността на образованието. Математиката е една от дисциплините, които ще Ви открие много възможности, и ще Ви помогне успешно да реализирате своя потенциал. Всяка една, решена от Вас задача, Ви обогатява, и ще Ви помогне да постигнете мечтите си“, заяви по време на срещата си с децата кметът Стефан Радев. Той пожела на малките математици много здраве, успехи и да не спират да надграждат и прилагат наученото до момента. \r\nДиректорът на Детски комплекс – Сливен Георги Иванов изрази радостта си от факта, че доброто взаимодействие между директорите на училищата, учителите по математика и математическите школи в Детския комплекс дават отлични резултати. По този начин и град Сливен се представя достойно в престижни международни състезания. \r\n8 деца от Сливен са представили достойно себе си и своето училище със завоювани медали от провелата се в края на ноември в град Стара Загора квалификация за TIMO 2019. С бронзов медал е била отличена Ния Парушева, а сребърни медала са получили Христиана Халачева, Марияна Софиева, Преслава Добрева и Християна Василева. Със златни медали са били отличени Петър Халачев, Раян Камаринчев и Денис Сираков. Те получиха своите грамоти и медали от кмета Радев, който им подари календар на Общината и цветен албум с едни от най-емблематичните места на Сливенския край. \r\nНа срещата присъстваха зам.-кметът Пепа Чиликова, директори на училища, учителите по математика на отличените деца и техните родители.", "date": "2019.01.21", "title": "Сливен: Кметът Стефан Радев поздрави учениците, класирали се за участие на Олимпиадата по математика в Тайланд"}
{"url": "http://www.focus-news.net/news/2019/01/21/2614589/evrostat-publichniyat-dalg-na-gartsiya-e-narasnal-do-33498-miliarda-evro-1822-ot-bvp.html", "text": "Публичният дълг на Гърция е нараснал до 334,98 милиарда евро, или 182,2% от брутния вътрешен продукт на страната, през третото тримесечие на 2018 година, което е най-високият процент за Европейския съюз, сочат публикуваните в понеделник данни на Евростат, пише  електронното издание на вестник Efimerida . \r\nПрез третото тримесечие на 2018 година средният дълг за страните от еврозоната възлиза на 86,1% от БВП, в сравнение с 86,3% за второто тримесечие на същата година. Общо за ЕС средният дълг е 81% от БВП, от 80,8% за второто тримесечие на 2018 година. \r\nНай-много задължения през третото тримесечие на 2018 година има Гърция (182,2%), следвана от Италия (133%), Португалия (125%), Кипър (110,9%) и Белгия (105,4%). \r\nНай-малки са задълженията на Естония (8%), Люксембург (21,7%) и България (23,1%). \r\nВ сравнение с второто тримесечие на 2018 година, най-голямо увеличение на дълга са регистрирали Кипър (6,9%) и Гърция (4,8%). Най-голямо намаление на задълженията регистрират Малта, Словения, Хърватия, Унгария и Чехия. \r\nПревод и редакция:", "date": "2019.01.21", "title": "Евростат: Публичният дълг на Гърция е нараснал до 334,98 милиарда евро – 182,2% от БВП"}
{"url": "http://www.focus-news.net/news/2019/01/21/2614605/tass-vmf-na-rusiya-saprovozhda-vlezlite-v-baltiysko-more-amerikanski-eskadreni-minonostsi.html", "text": "Корвети от Балтийския флот съпровождат влезлите в Балтийско море американски ескадрени миноносци Gravely и Porter, съобщиха в понеделник пред журналистите от Националния център за управление на отбраната към Министерството на отбраната на Русия, предава  ТАСС . \r\n„Силите на Балтийския флот съпровождат влезлите в южната част на акваторията на Балтийско море ескадрени миноносци с управляемо ракетно оръжие (УРО) от Военноморските сили на САЩ Gravely и Porter“, заявиха от центъра. \r\nОт там уточняват, че „наблюдението за действията на американските военни кораби се осъществява от корветите на ВМФ на Русия „Бойкий“ и „Сообразительний“. \r\nПо-рано силите на Черноморския флот на Русия започнаха да следят действията на ескадрения миноносец на САЩ Donald Cook, който влезе в Черно море. Той е наблюдаван от руския стражеви кораб „Пьiтливьiй“. \r\nПревод и редакция:", "date": "2019.01.21", "title": "ТАСС: ВМФ на Русия съпровожда влезлите в Балтийско море американски ескадрени миноносци"}
{"url": "http://www.focus-news.net/news/2019/01/21/2614607/sport-novak-dzhokovich-pobedi-daniil-medvedev-s-31-seta-v-melbarn.html", "text": "Световният номер 1 Новак Джокович победи руснака Даниил Медведев с 3:1 сета и се класира за четвъртфиналите на Откритото първенство на Австралия в последния мач от вечерната програма в понеделник. На четвъртфиналите сърбинът ще играе с Кей Нишикори.", "date": "2019.01.21", "title": "Спорт: Новак Джокович победи Даниил Медведев с 3:1 сета в Мелбърн"}
{"url": "http://www.focus-news.net/news/2019/01/21/2614601/haskovo-zhenite-ot-pensionerski-klub-topola-v-topolovgrad-otbelyazaha-praznika-babinden.html", "text": "Жените от пенсионерски клуб „Топола“ в Тополовград отбелязаха празника Бабинден. Това съобщиха от пресцентъра на  Общината . За традициите на този ден припомни Мария Минчева. Тя поздрави всички и отправи специални благопожелания към акушерките – пенсионерки, които присъстваха на празника. Поздравления и скромни подаръци получиха многодетните майки.  \r\nПо традиция се извърши ритуалното поливане на „бабата“. Присъстващите акушерки измиха ръцете си с пожеланието „Както се плъзга сапуна, тъй да се плъзгат бебетата!“. Мнозина почерпиха за внуци и правнуци. \r\nУчастничките в театралната формация „Нашенки“ отново се представиха с весел хумор. На общата трапеза всички вдигнаха наздравици за децата и внуците и си пожелаха да са здрави и да се раждат повече деца.", "date": "2019.01.21", "title": "Хасково: Жените от пенсионерски клуб „Топола“ в Тополовград отбелязаха празника Бабинден"}
{"url": "http://www.focus-news.net/news/2019/01/21/2614606/aneliya-todorova-regionalna-biblioteka-geo-milev-montana-poglezhdame-na-dneshniya-den-kam-yordan-radichkov-za-da-ne-se-izgubim-v-sumatohata-na-savremennata-deystvitelnost.html", "text": "Поглеждаме на днешния ден към Радичков, за да не се изгубим в суматохата на нашата съвременна действителности, за да не се препъваме дълго из „националните неравности\". Това каза за  Радио „Фокус“ – Видин  Анелия Тодорова, директор на Регионална библиотека „Гео Милев“ – Монтана. Тя посочи, че днес, колективът на РБ „Гео Милев“ е поднесъл цветя на паметника на Йордан Радичков. „На 21 януари преди 15 години Мъдреца от Северозапада напусна този свят. Приживе Радичков казваше: „Истина е, че България е отечество на всички ни, но си мисля, че наред с това всеки човек има и едно малко отечество - това е родното място, къщата, от чийто праг за първи път е погледнал света“. През 2008 г. в Монтана е открит паметникът на Радичков и така той се върна в своето „малко отечество“, каза Анелия Тодорова.  \r\nАвторът на монумента е Георги Чапкънов. Повече от десет години паметникът стои в градинката до библиотеката в Монтана, встрани от площада на властта, бизнеса и суетата.  \r\n„Радичков ни остави собствената си формула: „Ако всеки от нас имаше в себе си светлина за пет пари, това правеше много, ако и всеки имаше толкова любов – това прави много. Ами милионите на земята ?…Една звезда не е Вселената. Тя е само нейна люспа. Но милионите люспи направиха велика Вселената“, каза още Тодорова. \r\nАнна ЛОЗАНОВА", "date": "2019.01.21", "title": "Анелия Тодорова, Регионална библиотека „Гео Милев“ – Монтана: Поглеждаме на днешния ден към Йордан Радичков, за да не се изгубим в суматохата на съвременната действителност"}
{"url": "http://www.focus-news.net/news/2019/01/21/2614608/glavno-myuftiystvo-iskreno-se-nadyavame-che-izvarshitelyat-na-porugavaneto-na-sofiyskata-sinagoga-shte-bade-otkrit-i-shte-otgovarya-za-tova-pred-sada.html", "text": "Искрено се надяваме, че извършителят на поругаването на Софийската синагога ще бъде открит и ще отговаря за това пред съда. Това се посочва в  позиция на Главното мюфтийство  по повод извършеното посегателство над Централната Софийска синагога на 19 януари 2019 г., който е специален ден (шабат) за израелтяните.  \r\n„Главно мюфтийство е изключително обезпокоено от случилото се и остро осъжда този вандалски акт на нетърпимост и религиозна омраза към малцинствените религиозни общности, тъй като все още не са открити виновните за бруталното нападение срещу посетителите на джамията „Кадъ Сейфуллах Ефенди“ (Баня башъ), на 21 май 2011 г., ръководството и последователите на ПП „АТАКА“, запалиха молитвени килимчета за петъчна молитва (джума намаз). Искрено се надяваме, че този път извършителят ще бъде открит и ще отговори пред съда за деянията си\", заявиха от Главното мюфтийство. В позицията се посочва, че подобни вандалски прояви се случват не рядко, наливат масло в огъня и разрушават сериозно мира и спокойствието в Родината ни, припомняйки, че малцинствата в България са дали съществен принос в оформянето на държавността и българската нация. „Призоваваме държавата да осигурява безопасността на членовете на религиозните общности и спокойното провеждане на молитвите в духовните храмове. Религията учи на морал, етика, честност, култура и благонравие, не трябва да се плашим от нея, а напротив да намерим спасението в нея. В среда на морална и културна разруха, тя ни е необходима повече от всякога\", посочват от Главното мюфтийство.", "date": "2019.01.21", "title": "Главно мюфтийство: Искрено се надяваме, че извършителят на поругаването на Софийската синагога ще бъде открит и ще отговаря за това пред съда"}
{"url": "http://www.focus-news.net/news/2019/01/21/2614604/telma-makedoniya-reshavashta-sedmitsa-za-eventualni-predsrochni-izbori-v-makedoniya.html", "text": "До края на тази седмица трябва да има яснота, дали в Македония ще се проведат предсрочни парламентарни избори заедно с президентските. Възможна дата е 5 май, денят, когато се планира да се състои вторият тур от вота за държавен глава. Решението трябва да бъде взето от управляващите партии и тогава те ще отговорят на опозиционната ВМРО-ДПМНЕ, която всеки ден иска предсрочни избори. През следващите дни въпросът ще бъде разгледан от партийните органи на СДСМ (Социалдемократическия съюз на Македония), предава  скопският телевизионен канал „Телма“ . \r\nУправляващите социалдемократи са разделени в мненията си. Част от ръководните лица са съгласни с международните приятели на Македония, че не е време за нови избори, а за постигане на резултати от реформите в сферите на сигурността, правосъдието и икономиката. Другата част обясняват, че застоят в реформите заради кампанията за президентските избори трябва да се използва за получаване на по-стабилно парламентарно мнозинство, обяснява медията. \r\n„Телма“ посочва, че във ВМРО-ДПМНЕ също са уверени в своя добър рейтинг и приемат задължителното Пържинско (служебно) правителство да има мандат от 50 или 60 дни вместо обичайните 100. Ако партиите се договорят, предсрочните избори трябва да бъдат насрочени през първата половина на март. \r\nПревод и редакция:", "date": "2019.01.21", "title": "„Телма“ (Македония): Решаваща седмица за евентуални предсрочни избори в Македония"}
{"url": "http://www.focus-news.net/news/2019/01/21/2614611/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е облачно, без валежи. Пътните настилки са мокри, заледени на места по високите части. Обработени са с пясък и сол. Няма въведени ограничения по пътищата в областта, с изключение на ограничението за товарни автомобили над 3,5 тона през Пампорово, което е целогодишно. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян.  \r\nЗаради ремонтни дейности е въведена временна организация на движението по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале, се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.21", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2019/01/21/2614615/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-na-prevozni-sredstva-prez-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския пункт. Пътните настилки на места са мокри и хлъзгави. Нормално се осъществява преминаването на моторни превозни средства през пункта. Няма образували се колони от чакащи автомобили. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2019.01.21", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването на превозни средства през пункта"}
{"url": "http://www.focus-news.net/news/2019/01/21/2614602/varna-obyavena-e-gripna-vakantsiya-za-uchenitsite-ot-oblastta-ot-22-yanuari-do-29-yanuari.html", "text": "Учениците във Варна излизат в грипна ваканция от 22 януари до 29 януари включително, предаде репортер на  Радио „Фокус“ – Варна . Поради високата заболеваемост областната комисия за борба с грипа и острите респираторни заболявания заседава извънредно в Регионалната здравна инспекция. По информация на директора на общинската Дирекция по образование и младежки дейности Лилия Христова, в следващите дни ще бъде засилен сутрешният филтър в детските градини за недопускане на нови заболели. Днес в забавачките на територията на града са регистрирани с 1 000 деца по-малко в сравнение с петъчния ден.  \r\nПо данни на Министерството на здравеопазването през третата седмица във Варна и областта са регистрирани 248.89 болни на 10 000 население. Заболеваемостта във възрастта от 5 до 14 години е 849.45 на 10 000 население. Следващото заседание на областната комисия в РЗИ е на 29 януари от 10.30 часа. Към момента за Варна са в сила предепидемични мерки. Част от тях включват спиране на детските и женските консултации и забрана за провеждане на масови мероприятия. \r\nДиана СТОЕВА", "date": "2019.01.21", "title": "Варна: Обявена е грипна ваканция за учениците от областта от 22 януари до 29 януари"}
{"url": "http://www.focus-news.net/news/2019/01/21/2614609/dimitar-nikolov-kmet-na-burgas-denyat-na-rodilnata-pomosht-e-sabitie-koeto-nosi-nadezhda-s-noviya-zhivot.html", "text": "Денят на родилната помощ е събитие, което носи надежда с новия живот. Това се казва в поздравителен адрес от кмета на Бургас Димитър Николов към лекарите и акушерите по случай Бабинден, съобщиха от пресцентъра на  Община Бургас . „На днешния празник бих желал да Ви поздравя за всеотдайния труд, любов и грижа, с които посрещате на белия свят нашите деца. Нека така обичаният от всички нас Бургас се изпълва с все повече здрави деца, защото те са нашето бъдеще и най-голямата радост за всеки родител“, се казва още в поздравлението. Кметът Николов отправи още пожелания за висок професионализъм и човечност към всички лекари и акушери.", "date": "2019.01.21", "title": "Димитър Николов, кмет на Бургас: Денят на родилната помощ е събитие, което носи надежда с новия живот"}
{"url": "http://www.focus-news.net/news/2019/01/21/2614610/shumen-v-grada-se-provede-praznichna-programa-pod-naslov-traditsiya-nastoyashte-badeshte-po-povod-denya-na-rodilnata-pomosht.html", "text": "Ден на родилната помощ под наслов „Традиция, настояще, бъдеще“ се състоя в Шумен, предаде репортер на  Радио „Фокус“ - Шумен . Домакин на празника Бабинден беше шуменският филиал на Медицински университет – Варна. Сред гостите на тържеството бяха заместник-ректорът на МУ - Варна проф. Тодорка Костадинова, доц. Емануела Мутафова, дългогодишен декан в университета, областният управител на Шумен проф. Стефан Желев, заместник-кметовете д-р Светлана Маркова и Найден Косев, медицински сестри и акушерки от МБАЛ - Шумен, студенти и бъдещи специалисти по здравни грижи. В началото беше пресъздаден ритуалът за Бабинден, отреден за почит към опитната жена, изпълнявала ролята на акушерка в миналото.  Възстановката представи подготовката на бабата да посрещне родилите през годината жени. Те идват да и „полеят“ да си измие ръцете, даряват я с пешкир и сапун, носят и погачи. След това бъдещите акушерки измиха ръцете на проф. Явор Корновски, ръководител на катедра „Здравни грижи“ в шуменския филиал и на доц. Емануела Мутафова. Изрекоха и благословии - колкото са капките в тази вода, толкова деца да се раждат, пъргави и здрави. Колкото са зърната в тази питка, толкова деца да се раждат и да са сладки като мед. Проф. Соня Тончева посочи, че празникът Бабинден е мистично свързан с пожеланията за здраве.  \r\n„Днес акушерството е по-различно от времената, когато бабите са оказвали помощ при раждане. Но продължаваме да отчитаме мъдрите жени, които помагат на раждащите. Има много символика и мистика в този празник“, каза в приветствието си проф. Тончева. „Горди сме, че имаме толкова мотивирани студенти, защото те малко романтично понякога избират професията на акушерката, но когато се сблъскат с реалността осъзнават, че емоцията трябва да остане на заден план и знанията да са водещи. Много е различна днес ситуацията от времето което пресъздаваме на празника и тези, които избират да се посветят на акушерската професия трябва да учат и то непрекъснато,  през целия живот“, каза проф. Тончева.  \r\nДоц. Теодора Евтимова обясни, че акушерството е единствената професия, отговорна за два живота - този на майката и на бебето. „Предизвикателствата пред професията са много, но студентите имат силна мотивация и влагат много любов, искат да поемат новия живот знайеки и можейки“, коментира доц. Евтимова. \r\nИвелина ИВАНОВА", "date": "2019.01.21", "title": "Шумен: В града се проведе празнична програма под наслов „Традиция, настояще, бъдеще“ по повод Деня на родилната помощ"}
{"url": "http://www.focus-news.net/news/2019/01/21/2614614/narodnite-predstaviteli-ot-pp-gerb-blagoevgrad-uchastvaha-v-otkrivaneto-na-izlozhbata-140-godini-ot-uchreditelnoto-sabranie-i-priemaneto-na-tarnovskata-konstitutsiya.html", "text": "Народните представители от ПП ГЕРБ – Благоевград Даниела Савеклиева, Стефан Апостолов, Георги Динев, Александър Мацурев и д-р Емил Тончев участваха в откриването на изложбата „140 години от Учредителното събрание и приемането на Търновската конституция“. Това съобщиха от пресцентъра на  ПП ГЕРБ - Благоевград . На събитието присъстваха и кметът на Община Благоевград д-р Атанас Камбитов, областният управител на Благоевград Бисер Михайлов, жители и гости на града. В експозицията на 40 пана са представени, документи, предмети и снимки, разкриващи исторически и биографични данни за народните представители от състава на Учредителното събрание, портрети, документи за тяхната дейност и моменти от работата върху Търновската конституция. Пътуващата изложба е инициатива на Народното събрание на Република България и на Държавна агенция „Архиви“.", "date": "2019.01.21", "title": "Народните представители от ПП ГЕРБ – Благоевград участваха в откриването на изложбата „140 години от Учредителното събрание и приемането на Търновската конституция“"}
{"url": "http://www.focus-news.net/news/2019/01/21/2614612/varna-s-obredi-i-rituali-vav-vetrino-beshe-otbelyazan-denyat-na-rodilnata-pomosht.html", "text": "С обреди и ритуали във Ветрино беше отбелязан Денят на родилната помощ. Това съобщиха за  Радио „Фокус“ – Варна  от Община Ветрино. По традиция на този ден бяха спазени редица обреди и ритуали, съпътстващи стародавния обичай, за да бъде изразена най-добре почитта към „бабата“ – сърцата, опитна и чевръста жена, помагаща на родилките някога.  \r\nТържество по случай Деня на родилната помощ събра във Ветрино стотици хора. Специални гости на тържеството бяха кметът на Община Ветрино д-р Димитър Димитров и заместник-кметът на Общината Ирина Маджарова. Те приветстваха присъстващите, пожелаха здраве на всички и да се раждат повече деца в общината. След това по традиция бяха връчени специални подаръци за всички бебета, родени през отминалата година, както и цветя за техните майки, поднесени с най-искрени пожелания. \r\nПо покана на селата Габърница и Невша, кметът и зам.-кметът бяха гости и на тържествата там. Празникът беше съпътстван с редица ритуали, песни, танци и много конкурси. Комисии от безпристрастно жури определяха победителите и най-добре изявилите се в различните конкурси. \r\nПразненства имаше и в останалата част от общината. По повод празника всички населени места получиха поздравителен адрес от кмета на Община Ветрино д-р Димитър Димитров. \r\nМарияна ВАЛЕНТИНОВА", "date": "2019.01.21", "title": "Варна: С обреди и ритуали във Ветрино беше отбелязан Денят на родилната помощ"}
{"url": "http://www.focus-news.net/news/2019/01/21/2614617/stara-zagora-s-urok-po-rodolyubie-v-selo-enina-zapochna-otbelyazvaneto-na-150-godini-chitalishtno-delo.html", "text": "С урок по родолюбие, в който по достъпен и интересен начин възпитаниците на Детска градина „Здравец” в Енина научиха за славните битки на 23-ти пехотен Шипченски полк, бе поставено началото на поредицата от събития, с които в казанлъшкото село ще бъдат отбелязани 150 години читалищно дело, предаде кореспондент на  Радио „Фокус” . С химна на българската армия „Велик е нашият войник” децата посрещнаха летецът ветеран Желязко Влаев, който им разказа историята на 23-ти пехотен Шипченски полк. По време на инициативата бяха връчени дипломи – на деца и родители участвали в конкурса на НЧ „Братство” – „Аз съм българче”. Това бе и песента, с която децата от „Здравец” изпратиха своите гости – родители и общественици от Енина, които също присъстваха на урока по родолюбие. \r\n„Това е една уникална годишнина и независимо от недобрите условия на читалищната сграда, за нас е важен човешкият фактор, ние работим в пенсионерския клуб, в детската градина, в училище”, каза секретарят на енинското читалище „Братство” Аня Дерменджиева. \r\nСлавяна ГАЙДАРОВА", "date": "2019.01.21", "title": "Стара Загора: С урок по родолюбие в село Енина започна отбелязването на 150 години читалищно дело"}
{"url": "http://www.focus-news.net/news/2019/01/21/2614619/aktsenti-v-sutreshniya-blok-dobro-utro-balgariya-na-radio-fokus-na-22-yanuari.html", "text": "Увеличават се случаите на оплаквания от т.н. паник атаки, кое ги предизвиква и кой е пътят за справяне с тях, в „Добро утро, България“ на Радио „Фокус“ ще потърсим мнението на Мадлен Алгафари, психотерапевт и писател. За старта на предизборната кампания на основните политически сили, ГЕРБ проведе национална предизборна среща, НС на БСП прие „Визия за България“, на какво ще заложат партиите, политическото говорене ще загърби ли популизма, има ли яснота за визията на ЕС, очаквайте мнението на политическия анализатор Георги Харизанов. За спазването на традициите и реализирането на туристическата програма на Община Алфатар, ще ни разкаже кметът Янка Господинова. Изложба „Фрески и звуци”, посветена на 110 години от рождението на Марин Големинов, ще се проведе в Регионална библиотека „Пенчо Славейков”  с подробности ще се включат колегите от Радио „Фокус“ Варна. Читалище „Братство” в Кюстендил е една от най-старите културни институции в региона. През 2019 година се навършват 150 години от учредяването на читалището и неговите първия изяви. Колегата от Радио „Фокус” – Кюстендил Венцеслав Илчев допълва информацията по темата. \r\nТези и още теми - в сутрешния блок  „Добро утро, България“ на Радио „Фокус“  от 06.00 до 10.00 часа, с водещ Елеонора Чолакова.", "date": "2019.01.21", "title": "Акценти в сутрешния блок „Добро утро, България“ на Радио „Фокус“ на 22 януари"}
{"url": "http://www.focus-news.net/news/2019/01/21/2614618/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena-zaradi-remont.html", "text": "В едната лента се осъществява движението в участък от пътя между Павликени и село Горна Студена. Ограничението е въведено в отсечката от  км 26+089 до км 46+089, а причината е извършване на ремонт. От Агенция „Пътна инфраструктура“ уточниха за  Радио „Фокус“ – Велико Търново , че дейностите трябва да приключат до 31 януари. Трафикът в района се пропуска последователно в двете посоки от регулировчици. Условията за пътуване в областта са нормални за сезона. Времето е облачно, настилките са предимно мокри, на места хлъзгави и нека водачите карат внимателно. Движението по главните и второстепенни пътища в региона е интензивно. Проходът на Републиката е отворен за движение, но остава в сила опасността от падащи камъни. Полицейски служители следят за правилното протичане на движението в областта.  \r\nПатрули има на входовете и изходите на Велико Търново, както и в по-натоварените участъци от първокласната и второкласна пътна мрежа. Натоварен е трафикът по улица „Магистрална“ в града. Интензивно е движението и в района на пътен възел „Качица“, Южен пътен възел и по „Беляковско шосе“, както и по бул. „България“. Тежки инциденти до момента не са регистрирани, но органите на реда призовават водачите все пак да карат внимателно. \r\nЛуиза ТРАНЧЕВА", "date": "2019.01.21", "title": "Велико Търново: В едната лента се осъществява движението в участък от пътя между Павликени и село Горна Студена заради ремонт"}
{"url": "http://www.focus-news.net/news/2019/01/21/2614620/stara-zagora-izlozhbata-vasil-todorov-1893-1977-shte-bade-otkrita-v-hudozhestvenata-galeriya-v-kazanlak.html", "text": "Изложбата „Васил Тодоров (1893-1977)” ще бъде открита на 22 януари от 17.30 часа в Художествената галерия в Казанлък. Това каза за  Радио „Фокус”  директорът на галерията Христо Генев. Той поясни, че изложбата е посветена на 125 годишнината от рождението на художника. В експозицията са включени 32 живописни произведения, обхващащи живописното му творчество между 1922 и 1975 година. Изложбата е съвместна изява на Художествените галерии в Казанлък и Стара Загора, както и наследниците на художника. Тя ще продължи до 19 февруари. \r\nСлавяна ГАЙДАРОВА", "date": "2019.01.21", "title": "Стара Загора: Изложбата „Васил Тодоров (1893-1977)” ще бъде открита в Художествената галерия в Казанлък"}
{"url": "http://www.focus-news.net/news/2019/01/21/2614621/blagoevgrad-patnite-nastilki-na-mesta-sa-mokri-vazmozhni-sa-i-uchastatsi-s-namalena-vidimost-poradi-magla.html", "text": "Нормално се осъществява трафикът в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки на места са мокри, възможни са и участъци с намалена видимост поради мъгла. На по-високите и усойни места са заледени и хлъзгави. Шофьорите да спазват необходимата дистанция. Нормално се осъществява движението по главен път Е-79, второкласен път Симитли - Гоце Делчев и автомагистрала „Струма“ в участъка от Благоевградска област. В региона не се извършват ремонтни дейности, поради което няма въведени ограничения за движението. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.21", "title": "Благоевград: Пътните настилки на места са мокри, възможни са и участъци с намалена видимост поради мъгла"}
{"url": "http://www.focus-news.net/news/2019/01/21/2614613/radio-svobodna-evropa-makedoniya-vmro-dpmne-vnese-initsiativa-v-konstitutsionniya-sad-za-konstitutsionnostta-na-zakona-za-upotreba-na-ezitsite.html", "text": "В понеделник основната македонска опозиционна партия ВМРО-ДПМНЕ внесе в Конституционния съд на Македония инициатива за оценка конституционността на Закона за употреба на езиците. Според фракцията, Законът е противоконституционен, приет е с незаконна процедура, а заедно с това е вреден за държавата, предава  македонската редакция на Радио „Свободна Европа“ . \r\nВМРО-ДПМНЕ, както съобщават от партията, иска от КС да вземе временна мярка – спиране на изпълнението на актовете и действията, които произтичат от Закона за езиците и Указа за обявяване на същия. \r\nПревод и редакция:", "date": "2019.01.21", "title": "Радио „Свободна Европа“ (Македония): ВМРО ДПМНЕ внесе инициатива в Конституционния съд за конституционността на Закона за употреба на езиците"}
{"url": "http://www.focus-news.net/news/2019/01/21/2614625/predstoyashti-sabitiya-v-stranata-za-22-yanuari-agentsiya-fokus.html", "text": "*** \r\nОт 11.00 часа в „Генератор“ (бул. „Черни връх“47) ще се проведе панелна дискусия „Дигитализацията като следващ двигател на растежа на България и Централна и Източна Европа\". Събитието ще бъде открито от заместник министър-председателя на Република България Томислав Дончев. \r\n*** \r\nОт 09.30 часа в заседателната зала на Висшия съдебен съвет ще се проведе заседание на съдийската колегия.  \r\n*** \r\nОт 10.00 до 11.30 часа в 31-о средно училище за чужди езици и мениджмънт „Иван Вазов“ (ул. \"Гео Милев\" № 2) дарители в образователната сфера ще обсъждат с министъра на образованието и науката Красимир Вълчев проблеми и идеи за развитие на образователната система и по-добро участие на бизнеса и гражданските организации в сектора.  \r\n*** \r\nОт 10.00 часа в зала „Пресцентър“ на Министерството на труда и социалната политика министър Бисер Петков ще даде пресконференция с актуална информация за изпълнението на новото законодателство за хората с увреждания. В пресконференцията ще участва и изпълнителният директор на Агенцията за социално подпомагане Румяна Петкова. \r\n*** \r\nОт 10.00 часа, в Пресклуба на БТА ще се проведе пресконференция на Асоциацията на организациите на българските работодатели (АОБР). На събитието ще бъдат представени приоритетите на асоциацията за 2019 година. В пресконференцията ще участват Васил Велев - председател на АИКБ, Радосвет Радев -  председател на БСК, Цветан Симеонов - председател на БТПП и Кирил Домусчиев - председател на КРИБ. \r\n*** \r\nОт 10.30 часа 20 състав на Софийския градски съд ще гледа делото срещу Йоан Матев за убийството в Борисовата градина (чл. 116 НК).  \r\n*** \r\nОт 11.00 ч. в Информационния център на София – евростолица на спорта (срещу Румънското посолство) ще се проведе пресконференция за възможностите на Витоша за спорт, туризъм и отдих. Събитието е във връзка с четвъртото издание на Витоша Зимен фест.  \r\n*** \r\nОт 11.00 часа в конферентната зала на Българската стопанска камара ще бъде представена монографията „Електронният мониторинг на осъдени лица в България – приложения и перспективи“. Автор на книгата е Николета Атанасова, председател на Българската камара за охрана и сигурност (БКОС), член на БСК. \r\n*** \r\nОт 12.00 часа в централата на ПП АБВ (улица „Врабча“ 23) ръководството на партията ще даде пресконференция за изборното законодателство и за румънското председателство на ЕС и необходимостта от приоритети за развитието на Черноморския и Дунавския региони. В пресконференцията ще участват Румен Петков – председател на ПП АБВ и доц. Георги Кючуков – член на ИБ на ПП АБВ.  \r\n*** \r\nОт 12.30 часа на ул.  „Г.С.Раковски“ 134 (етаж 2) СДС ще даде пресконференция за новия политически сезон на тема „Кои са първите стъпки за поисканата от гражданите смяна на модела?\". \r\n*** \r\nОт 13.00 до 16.00 часа в Литературен клуб „Перото” ще се проведе журналистически семинар на тема „Година на избори: дезинформацията като инструмент за влияние”. Модератор на събитието ще е Теодор Стойчев, ръководител на Бюрото на Европейския парламент в България. \r\n*** \r\nОт 15.00 до 17.00 часа в постоянната приемна на БСП – София (ул. „Леге\" 10, етаж 1) народният представител от „БСП за България“ Ирена Анастасова и общинският съветник Альоша Даков ще проведат приемна за граждани. \r\n*** \r\nОт 16.00 до 18.00 часа в зала 6 на НДК ще се проведе дискусия на тема „Имат ли значение фактите? Дезинформацията като инструмент по време на избори”. Инициатор е Бюрото на Европейския парламент в България. \r\n*** \r\nОт 18.00 часа в Галерия Сердика ще бъде открита фотографската изложба #хаштагсофия. \r\n*** \r\nВ 9.45 ч. на ул. „Александър Батенберг“ № 28 в сградата на Бизнес инкубатор – Бургас ще се проведе Безплатен курс по предприемачество.  \r\n*** \r\nОт 11.00 ч. на ул. „Патриарх Евтимий“ № 35 А. в сградата на „Кариерен център” към ДРСЗ – Бургас ще се проведе съвместната пресконференция на ДРСЗ – Бургас, ДБТ-Бургас, РДСП - Бургас и ДОИТ – Бургас. \r\n*** \r\nОт 19.00 часа в Дома на нефтохимика ще бъде представена Балетна импресия за деца „Приказни сезони“.  \r\n*** \r\nОт 17 часа във фоайето на Регионална библиотека „Пенчо Славейков” – Варна, ще се състои откриването на гостуващата изложба „Фрески и звуци”, посветена на 110 години от рождението на Марин Големинов.  \r\n*** \r\nОт 14.00 до 16.00 ч. в офиса на ПП ГЕРБ на ул. „Георги Бенковски” №1 общинският съветник Калина Пеева ще приема граждани. \r\n***  \r\nОт 19.00 часа в голяма зала на МДТ „Константин Кисимов“ ще бъде представен спектакъла „Вражалец“. \r\n*** \r\nОт 10.00 часа в сградата на ОДМВР- Добрич ще се проведе месечен брифинг. На събитието ще бъдат направени отчет и анализ на престъпността на територията на областната дирекция. Ще бъде дадена информация за проведените Специализирани полицейски операции и за характерни случаи през декември 2018 г.  \r\n*** \r\nОт 17.00 часа в Голяма зала на Община град Добрич ще се проведе премиера на книгата „60 години хандбален клуб „Добруджа“ – гордостта на Добрич“ от Димитър Узунов. \r\n*** \r\nОт 17.30 часа в Художествената галерия ще бъде открита изложбата „Васил Тодоров (1893-1977)“.  \r\n*** \r\nОт 11.00 часа в читалище „Братство” ще бъде открита фотодокументална изложба, посветена на 150-годишнината от създаването на НЧ „Братство 1869”.  \r\n*** \r\nОт 10.30 часа, 5 зала, Окръжният съд ще гледа делото срещу подсъдимия Даниел И. е повдигнато обвинение в това, че на 28.09.2016 г. в с. Чешнегирово, за причиняване по непредпазливост смъртта на А. Г. като деецът е управлявал автомобил без да има необходимата правоспособност  \r\n*** \r\nОт 10.30 часа, 1 зала, Окръжният съд ще гледа делото срещу Константин А., който в качеството си на длъжностно лице, което заема отговорно положение – главен архитект на община Асеновград, е поискал от С. Б. от гр. Асеновград, в качеството му на управител на офис на „Първа инвестиционна банка“ АД в гр. Асеновград, дар – парична сума в размер на 10 000 лева  \r\n*** \r\nОт 11.00 ч., зала №1, Апелативният съд ще гледа делото, образувано по жалба на осъдения Б.Д. на 39 - години от Кърджали за нанасяне на средна телесна повреда на фелдшер от Центъра за спешна помощ. Наложено му е наказание от 2 г. . \r\n*** \r\nОт 19.00 часа в Регионалния исторически музей ще се проведе Вечер на Американския университет в България (АУБ). Основен лектор ще бъде президентът Росен Плевнелиев (мандат 2012-2017 г.). Темата на събитието е „Професиите на бъдещето“. \r\n*** \r\nОт 10.30 часа в общинската зала „П. Р. Славейков“ ще се проведе семинар на тема „Най-добри практики в пътната безопасност“.  \r\n*** \r\nВ 11.00 часа в отделението по Нуклеарна медицина на Комплексния онкоцентър на официална церемония ще бъде представена нова техника за прецизна диагностика на пациентите. Негово Високопреосвещенство Старозагорският митрополит Киприан е поканен да извърши тържествен водосвет на помещенията. \r\n*** \r\nОт 18.00 часа в Арт фоайе на радио „Стара Загора“ ще бъде представена Тасула Зисаки-Хили, автор на книгата „Гражданската война в Гърция (1946 - 1949) и съдбата на политическите емигранти“.  \r\n***   \r\nОт 10.00 часа в зала 203 на общината ще се проведе брифинг.", "date": "2019.01.21", "title": "Предстоящи събития в страната за 22 януари (Агенция „Фокус“)"}
{"url": "http://www.focus-news.net/news/2019/01/21/2614624/stara-zagora-v-byuroto-po-truda-v-kazanlak-priemat-dokumenti-po-proekt-roditeli-v-zaetost.html", "text": "Нов разширен прием на заявления по проект „Родители в заетост” започва Дирекция „Бюро по труда” в Казанлък. Това каза за  Радио „Фокус”  Пенка Ръдарска от Дирекцията. Тя поясни, че проектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014 - 2020 и подпомага родителите за по-доброто съвместяване на професионалния с личния живот, като същевременно предоставя възможност за заетост на безработни лица за полагане на грижи за отглеждане на деца. \r\nПо време на новия прием право да подават заявления по проекта имат родители на деца до 5-годишна възраст, незаписани в детска ясла или градина, които имат осигурено работно място по трудово правоотношение или са самоосигуряващи се лица, но към момента полагат грижа за децата си и не са се върнали на работа. \r\nМогат да участват многодетни родители, които имат три или повече деца на възраст до 12 години, които са се върнали на работните си места, и децата посещават детски ясли или градини, както и училище. \r\nПъдарска каза още, че в проекта могат да се включат безработни лица, регистрирани в Бюрото по труда, които са родители на деца до 5-годишна възраст, незаписани в детска ясла или градина, или многодетни родители на деца от до 12-годишна възраст, посещаващи детски ясли или градини, както и училище. \r\n„Родители, които дългосрочно ползват отпуск или отсъстват от работа поради отглеждане на деца до 5 години и имат осигурено работно място, не следва да са се върнали на работа до получаване на одобрение за включване в проекта”, каза Пъдарска. \r\nБезработните родители трябва да започнат работа при работодател или като самоосигуряващо се лице в рамките на четири месеца от получаване на услугата за отглеждане на дете. Максималният срок за получаване на услугата „детегледач” е до 18 месеца или до навършване на 5 или 12 години на децата. \r\nЗаявления от родители ще се приемат в периода 21 януари – 28 февруари, на хартиен носител, лично в Бюрото по труда.  \r\nСлавяна ГАЙДАРОВА", "date": "2019.01.21", "title": "Стара Загора: В Бюрото по труда в Казанлък приемат документи по проект „Родители в заетост”"}
{"url": "http://www.focus-news.net/news/2019/01/21/2614626/sliven-intenziven-e-trafikat-po-patishtata-v-oblastta.html", "text": "Интензивен е трафикът по пътищата в Сливенска област. Движението е без проблеми, но при зимни условия. Няма въведени допълнителни ограничения, съобщиха за  Радио „Фокус” - Сливен  от Областно пътно управление. Затворени за тежки автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти има по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 трябва да се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на  февруари. \r\nЛюдмила ЙОРГОВА", "date": "2019.01.21", "title": "Сливен: Интензивен е трафикът по пътищата в областта"}
{"url": "http://www.focus-news.net/news/2019/01/21/2614623/pregled-na-mezhdunarodnite-novini-do-18-chasa-agentsiya-fokus.html", "text": "В Скопие се появиха неясноти около наскоро обнародвания Закон за употреба на езиците. Партньорите в управляващата коалиция в Македония ДСИ (Демократичния съюз за интеграция – най-голямата албанска партия в страната) и СДСМ (Социалдемократическия съюз на Македония) говорят различни неща за едно и също. Социалдемократите са на позиция, че трябва да се поиска мнение от Венецианската комисия за приетия закон и частта му за банкнотите и военните униформи, а ДСИ иска експертите от Комисията да дадат мнението си само по въпроси, които не са част от Закона, съобщава  излъчващият на албански скопски телевизионен канал „Алсат – М“ . \r\n„Пред Венецианската комисия ще бъдат изпратени два члена, които са извадени от настоящия закон, а те са – употребата на двуезичността на униформите и банкнотите“, заяви Буяр Османи, вицепремиер по европейските въпроси. \r\nЗа същите разпоредби, два дни след приемането на законопроекта от страна на правителството , Османи заяви, че те вече са били изпратени на Венецианската комисия. \r\n„Става дума за двуезичието на парите, военните униформи и ценните книжа. Само тези три разпоредби бяха изпратени във Венеция, за да не се застраши целият закон заради тях“, каза Османи. \r\nПо думите на вицепремиера от по-рано, първоначално е било планирано Законът за упореба на езиците, да бъде изпратен за становище от Венецианската комисия, докатоо трае процедурата в парламента. \r\n„Ние решихме, след приемането на Закона в правителството, паралелно да го изпратим в парламента и Венецианската комисия. Докато процедурите в народното събрание траят, тъй като не искаме да го приемаме по бързата процедура и искаме да позволим дебатите в парламента, защото това е важен закон, междувременно Венецианската комисия да даде становище за Закона, с цел да ги приближим. От интерес за Венецианската комисия е даде мнението си преди да завърши дебата в парламента“, каза Османи през 2017 година. \r\nНо, противно на твърдението на Османи, протоколът от заседанието на правителството, на което е приет законопроекта за употреба на езиците, показва, че е договорено от Венецианската комисия да се поиска становище и за Закона, и за разпоредбите, които не са включени в него, но след приемането му в парламента, отбелязва медията. \r\nЕдин ден след второто гласуване в парламента, на 15 март 2018 година и говорителят на Европейската комисия, приветствайки приемането на Закона, заяви, че Брюксел очаква той да бъде изпратен на Венецианската комисия. Същото заяви и комисарят по разширяването Йоханес Хан, който тогава посочи, че Законът за езиците не е приоритет и че изпълнителната власт трябва да се фокусира върху реформите. \r\nОчаква се идната седмица Министерството на правосъдието, в съгласие с решението на правителството, да изпрати за становище останалите извън закона разпоредби чрез Министерството на външните работи до Венецианската комисия. \r\n***  В понеделник основната македонска опозиционна партия ВМРО-ДПМНЕ внесе в Конституционния съд на Македония инициатива за оценка конституционността на Закона за употреба на езиците. Според фракцията, Законът е противоконституционен, приет е с незаконна процедура, а заедно с това е вреден за държавата, предава  македонската редакция на Радио „Свободна Европа“ . \r\nВМРО-ДПМНЕ, както съобщават от партията, иска от КС да вземе временна мярка – спиране на изпълнението на актовете и действията, които произтичат от Закона за езиците и Указа за обявяване на същия. \r\n***  Президентите на Албания и Черна гора Илир Мета и Мило Джуканович се обявиха срещу споразумение между Прищина и Белград, което може да засегне сигурността в региона на Западните Балкани, пише  електронното издание на прищинския ежедневник Gazeta Express . \r\nДжуканович и Мета се съгласиха в понеделник в Подгорица, че изходът от диалога между Белград и Прищина не трябва да влияе на стабилността в региона, съобщава изданието. \r\nАлбанският държавен глава е посочил, че диалогът между Сърбия и Косово е от изключително значение. Той е на двудневна официална визита в Черна гора и бе посрещнат с най-високи държавни почести. \r\nЧерногорският президент също повтори позицията си, че е срещу „корекция на границите“ между Косово и Сърбия, за което настояват президентите на тези две страни Хашим Тачи и Александър Вучич. \r\n***  Корвети от Балтийския флот съпровождат влезлите в Балтийско море американски ескадрени миноносци Gravely и Porter, съобщиха в понеделник пред журналистите от Националния център за управление на отбраната към Министерството на отбраната на Русия, предава  ТАСС . \r\n„Силите на Балтийския флот съпровождат влезлите в южната част на акваторията на Балтийско море ескадрени миноносци с управляемо ракетно оръжие (УРО) от Военноморските сили на САЩ Gravely и Porter“, заявиха от центъра. \r\nОт там уточняват, че „наблюдението за действията на американските военни кораби се осъществява от корветите на ВМФ на Русия „Бойкий“ и „Сообразительний“. \r\nПо-рано силите на Черноморския флот на Русия започнаха да следят действията на ескадрения миноносец на САЩ Donald Cook, който влезе в Черно море. Той е наблюдаван от руския стражеви кораб „Пьiтливьiй“. \r\n***  До края на тази седмица трябва да има яснота, дали в Македония ще се проведат предсрочни парламентарни избори заедно с президентските. Възможна дата е 5 май, денят, когато се планира да се състои вторият тур от вота за държавен глава. Решението трябва да бъде взето от управляващите партии и тогава те ще отговорят на опозиционната ВМРО-ДПМНЕ, която всеки ден иска предсрочни избори. През следващите дни въпросът ще бъде разгледан от партийните органи на СДСМ (Социалдемократическия съюз на Македония), предава  скопският телевизионен канал „Телма“ . \r\nУправляващите социалдемократи са разделени в мненията си. Част от ръководните лица са съгласни с международните приятели на Македония, че не е време за нови избори, а за постигане на резултати от реформите в сферите на сигурността, правосъдието и икономиката. Другата част обясняват, че застоят в реформите заради кампанията за президентските избори трябва да се използва за получаване на по-стабилно парламентарно мнозинство, обяснява медията. \r\n„Телма“ посочва, че във ВМРО-ДПМНЕ също са уверени в своя добър рейтинг и приемат задължителното Пържинско (служебно) правителство да има мандат от 50 или 60 дни вместо обичайните 100. Ако партиите се договорят, предсрочните избори трябва да бъдат насрочени през първата половина на март. \r\n***  Повече от 120 афгански военнослужещи са загинали при нападение на бойци от радикалното движение „Талибан“ срещу военна база в централната провинция Вардак, предава  РИА Новости , като се позовава на информация от британски медии. \r\nПо-рано бе съобщено, че талибаните са нападнали база на афанските спецслужби в град Майданшахр, югозападно от Кабул. \r\nПо данни на телевизионния канал Tolo News, трима от нападателите са ликвидирани, а четвъртият е активирал взривно устройство в автомобила. \r\n***  Публичният дълг на Гърция е нараснал до 334,98 милиарда евро, или 182,2% от брутния вътрешен продукт на страната, през третото тримесечие на 2018 година, което е най-високият процент за Европейския съюз, сочат публикуваните в понеделник данни на Евростат, пише  електронното издание на вестник Efimerida . \r\nПрез третото тримесечие на 2018 година средният дълг за страните от еврозоната възлиза на 86,1% от БВП, в сравнение с 86,3% за второто тримесечие на същата година. Общо за ЕС средният дълг е 81% от БВП, от 80,8% за второто тримесечие на 2018 година. \r\nНай-много задължения през третото тримесечие на 2018 година има Гърция (182,2%), следвана от Италия (133%), Португалия (125%), Кипър (110,9%) и Белгия (105,4%). \r\nНай-малки са задълженията на Естония (8%), Люксембург (21,7%) и България (23,1%). \r\nВ сравнение с второто тримесечие на 2018 година, най-голямо увеличение на дълга са регистрирали Кипър (6,9%) и Гърция (4,8%). Най-голямо намаление на задълженията регистрират Малта, Словения, Хърватия, Унгария и Чехия. \r\n***   В сряда от 10 часа започват дебатите в гръцкия парламент за ратификацията на договора за името между Атина и Скопие, а гласуването ще е в четвъртък вечерта, предава  гръцкият телевизионен канал Skai . \r\nПредвижда се във вторник парламентарната комисия по отбрана и външни работи да заседава отново, а проектозакона да бъде внесен за разглеждане от депутатите в сряда. Дебатите за Преспанския договор ще продължат до късно вечерта в четвъртък. \r\nСпоред информацията на медията, предвид изказаните намерения на основната опозиционна партия „Нова Демокрация“ за три-дневни дебати и изказване на всички депутати от фракцията по въпроса, може да се очаква, че гласуването за ратификацията на Преспанския договор ще се състои след полунощ. \r\n***  Правителството на Косово е готово да координира действията си със САЩ, но няма намерение да отстъпва от 100-процентовите вносни мита върху сръбските стоки, пише  прищинският ежедневник Koha Ditore  на първа страница в днешния си брой. \r\nПосланикът на САЩ Филип Коснет и премиерът на Косово Рамуш Харадинай ще се видят по-късно тази седмица, за да обсъдят въпроса, след като Вашингтон призова Прищина незабавно да отмени 100-процентовите ставки върху сръбските стоки и по този начин да открие пътя към постигане на споразумение между Прищина и белград през първата половина на тази година. \r\nОт канцеларията на министър-председателя са заявили пред изданието в неделя, че сред партньорите в управляващата коалиция има консенсус митата да бъдат запазени. \r\nАвни Арифи, съветник на премиера, е заявил пред ежедневника, че „политиката за митата не е политика на единичен лидер или институция, а позиция на много лидери, партии и институции в страната. Има консенсус и силна подкрепа и в коалицяита, и извън нея, за запазване на митата“. \r\n***  Натоварено с експлозиви превозно средство е избухнало по време на преминаване на военен конвой на армията на САЩ в град Хасеке в североизточна Сирия, предаде  електронното издание на вестник „Джумхуриет” .  Уточнява се, че атаката е била срещу съвместна военна колона с участието на бойци от Отрядите за народна самозащита (ОНС) на сирийските кюрди. По първоначални данни са загинали петима души.  \r\nАнадолската агенция оповести, че има един тежко ранен американски военен. \r\n***  Европейският съюз наложи санкции на девет официални лица от Русия и Сирия в понеделник, в това число и на директора на Главното разузнавателно управление на Русия (военното разузнаване), съобщава  AFP . \r\nОт Съюза заявиха, че двама агенти, директорът и заместник-директорът на ГРУ са отговорни за „съдържание, пренасяне и употреба“ на нервно-паралитичния газ, използван за атаката в Солсбъри през март миналата година. \r\n*** Йоргос Псарианос обяви, че излиза от „То Потами“ (Реката) заради подкрепата на фракцията за Преспанския договор, няколко часа, след като това направи неговия колега Йоргос Амирас, пише  електронното издание на вестник „Та Неа“ . \r\nВ кратко съобщение на своя профил във „Фейсбук“ Псарианос отбеляза, че пътищата му с центристката партия се разделят и призна, че част от отговорността за създалата се ситуация е и негова. \r\nИзданието припомня, че по-рано през деня „То Потами“ бе напусната от Йоргос Амирас, с което парламентарната група на партията престана да съществува. Фракцията се надяваше да я възстанови с включването на изключения от „Движение за промяна“ (КИНАЛ) Танасис Теохаропулос (лидер и единствен депутат на „Демократическата левица“ – бел. „Фокус“), но напускането на Псарианос осуетява плановете й. \r\n***  Президентът на Косово Хашим Тачи заяви пред  австрийската държавна агенция APA , че САЩ и ЕС в момента подкрепят споразумение между Прищина и Белград, а новото тук е, че и Русия е изразила готовност да приеме договор, постигнат между двете страни. \r\n„Затова е важно да използваме момента и да постигнем балансирано споразумение, което отразява интересите на двете страни“, заяви Тачи, като добави, че спогодбата няма да обхваща само корекция на границите, но и други аспекти на отношенията между Прищина и Белград: „Ще бъде всеобхватно споразумение, което обхваща и други въпроси, като например този, за изчезналите лица“. \r\nКосовският държавен глава отхвръли възможността за създаване на Велика Албания или Велико Косово в процеса. „Няма да има моноетнически граници. И двете страни ще бъдат мултиетнически“, заяви той. \r\n***  Мнозинството от респондентите в анкетата на Агенцията за аудио и аудиовизуални медийни услуги са отговорили, че през 2018 година на ежедневна и ежеседмична основа са гледали телевизия „Сител“, предава  македонската агенция „Макфакс“ . \r\nНа ежедневна основа „Сител“ е гледана от 38,85% от запитаните. На второ място е „Канал 5“ с 30,84%, а след това са „Телма“ и албанскоезичната телевизия „Алсат – М“. Обществената медия МТВ1 е на пето място, а след нея са „ТВ 24“ и „Алфа“. От 8 до 11 място са чуждестранни канали. \r\nДанните от анкетата показват, че на ежеседмично ниво „Сител“ е следена от 52,85% от зрителите. На второ място в категорията отново е „Канал 5“ с 45,41%, а трета е „Телма“ с 25,59%. \r\n35,5% от запитаните са посочили, че най-много гледат новини, 20,4% - информативните програми, 10,8% - забавни и музикални програми и 9,7% - сериали. \r\nАнкетата е направена по метода CATI – телефонно интервю с помощта на компютър. В изследването са участвали 9600 души. \r\n***", "date": "2019.01.21", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/01/21/2614627/rositsa-dimova-obshtinski-savet-po-narkotichni-veshtestva-burgas-shte-pokanim-vsichki-uchebni-zavedeniya-na-rabotni-sreshti-s-tsel-informiranost-i-preventsiya-na-narkotichnite-veshtestva.html", "text": "В началото на февруари ще поканим всички учебни заведения на работни срещи с цел информираност и превенция на наркотичните вещества. Това каза за  Радио „Фокус“ – Бургас  Росица Димова, председател на Общински съвет по наркотични вещества – Бургас. По думите ѝ срещите ще бъдат организирани в малки групи - с по 5 училища на всяка от срещите. „Ще поканим педагогически съветници или съответно психолози, медицински сестри и заместник-директори от съответните училища, тъй като това са трите гледни точки на един и същ проблем – този с наркотиците в училищата“, обясни Димова и добави, че предвидените срещи ще бъдат 6 или 7 на брой, както е било през изминалата година. „Проблемите в различните учебни заведения са различни, затова ще подхождаме индивидуално, тъй като универсалните решения в тази насока са трудни. Някои от училищата са с много малък капацитет. При тях тези срещи не са необходими“, каза още Димова. \r\nМария ПОПЧЕВА", "date": "2019.01.21", "title": "Росица Димова, Общински съвет по наркотични вещества - Бургас: Ще поканим всички учебни заведения на работни срещи с цел информираност и превенция на наркотичните вещества"}
{"url": "http://www.focus-news.net/news/2019/01/21/2614630/sliven-rayonnata-prokuratura-shte-poiska-postoyanna-myarka-za-neotklonenie-zadarzhane-pod-strazha-za-mazha-zaplashil-politsai-sas-samodelna-sabya.html", "text": "Районна прокуратура – Сливен задържа за срок до 72 часа Николай Д.,за хулиганство, съпроводено със съпротива на орган на власт и закана с убийство към полицейски служител. Това съобщиха от  институцията . \r\nРайонна прокуратура – Сливен задържа за срок от 72 часа Николай Д. Той е обвинен за това, че на 19.01.2019 г. в гр. Сливен,  извършил непристойни действия, грубо нарушаващи обществения  ред  и изразяващи явно неуважение към обществото, като деянието е било съпроводено със съпротива  срещу органи на властта, изпълняващи задължения по опазване на обществения ред – двама полицейски служители, и по своето съдържание се отличава с изключителна дързост и представлява опасен рецидив – престъпление по чл.325, ал. 5, вр. ал.2, вр. ал.1, вр. чл.29, ал.1, б. „б“ от НК. \r\nТой е обвинен за това, че на същата дата в гр. Сливен, в условията на продължавано престъпление,  се заканил с убийство спрямо длъжностно лице – полицейски служител, при и по повод изпълнение на службата му, използвайки думите „ …ще ти изтръгна  гръкляна“ и с действие  – замахване с остър предмет (желязна шина с предварително заострен връх)  към него и на същата дата се заканил срещу полицейския служител, използвайки думите „Ще дойда до апартамента ти и ще те запаля!“, като тези заканвания биха могли да възбудят основателен страх  за осъществяването им – престъпление по чл.144, ал. 3, вр. ал.2, вр. ал.1, вр. чл.26, ал.1 от НК. \r\nПредстои (в утрешния ден) Районна прокуратура – Сливен  да внесе в съда искане за налагане на мярка за неотклонение „задържане под стража“ спрямо обвиняемия.", "date": "2019.01.21", "title": "Сливен: Районната прокуратура ще поиска постоянна мярка за неотклонение \"задържане под стража\" за мъжа, заплашил полицаи със самоделна сабя"}
{"url": "http://www.focus-news.net/news/2019/01/21/2614629/aktualna-patna-obstanovka.html", "text": "Температурите са в интервала от - 1° до 15°. Времето над страната е предимно облачно. Слаб вятър духа в областите: Кюстендил, Монтана, Плевен, Шумен и Ямбол. Дъжд вали в района на Скравена. Пътните настилки са предимно мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . \r\nОграничена видимост поради мъгла: \r\n- до 50 м има в района на Саранци. \r\n- до 100 м има в района на Витиня, Шипково и Рибарица.  \r\n- до 150 м има в района на Белоградчик, Димово и Бистрица. ІІ. Състояние на автомагистралите: \r\nАМ „Тракия“:  \r\nОбласт София: \r\nДо 31.05.2019 г. шофьорите да се движат с повишено внимание, спазвайки ограничението на скоростта – до 90 км/ч, в участъка от 45+900 до км 53+000 поради неравности по пътната настилка. \r\nШофьорите да се движат с повишено внимание в участъка при Мухово от км 45+200 до км 46+266 в посока Бургас поради обезопасяване на пътния участък до 31.05.2019 г. \r\nДо 31.03.2019 г. движението в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч, забранено е движението и спирането по аварийната лента;  \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. \r\nОбласт Стара Загора: \r\nДо 31.03.2019 г.  от км 168+000 до км 208+100 в участъка  Чирпан –  Стара Загора се извършва с максимална скорост до 90 км/ч и повишено внимание в двете посоки с цел осигуряване безопастност на движението поради неравности на пътната настилка.  \r\nАМ „Хемус“:  \r\nОбласт София: \r\nДо 31.03.2019 г. движението на МПС над 12 тона е ограничено в участъка от км 30+260 до км 47+060 /от п.в. „Витинска река“ до п.в. Ботевград/ само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\"; \r\nДо 31.05.2019 г. движението при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч.  \r\nДо 31.03.2019 г. движението от км 31+996 до км 33+780 се осъществява двупосочно в платното посока Варна поради ремонтни дейности на виадукт при км 33+600 и тунел „Витиня“.  \r\nДо 31.03.2019 г. движението от км 34+010 до км 40+510 се извършва двупосочно в платното посока Варна поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. \r\nДо 31.03.2019 г. движението от км 48+800 до км 53+690 се осъществява двупосочно в платното посока София поради ремонтни дейности по виадукт при км 51+360.  \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДо 31.03.2019 г. движението по АМ \"Черно море\" от км 0+000 до км 8+600 се осъществява двупосочно в платното в посока Бургас поради ремонтни дейности.  \r\nАМ „Струма“:  \r\nОбласт София: \r\nДо 28.01.2019 г. движението по АМ \"Струма\" в тунел „Мало Бучино“ в посока Перник се осъществява само в активната лента поради ремонтни дейности.  ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС - целогодишно;  \r\n- „Златишки“ - затворен за всички МПС - целогодишно; \r\n- „Троянски“ - забранен за всички МПС; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Републиката“ - отворен за всички МПС; \r\n- „Печинско“ - отворен за всички МПС; \r\n- „Ришки“ - отворен за всички МПС; \r\n- „Предел“ - отворен за всички МПС. \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т - целогодишно; \r\n- „Дюлински“ - забранен за МПС над 3,5 т - целогодишно; \r\n- „Пампорово“ - забранен за МПС над 3,5 т - целогодишно; \r\n- „Петрохан“ - целогодишно e забранено движението на МПС над 12 т, както и тегленето на ремаркета и полуремаркета; \r\n- „Твърдишки“ - забранен за МПС над 10 т - целогодишно; \r\n- „Шипка“ - целогодишно е забранено движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4.  ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 Черния кос до границата с ОПУ Перник от км 277+000 до км 282+485 се осъществява с повишено внимание поради санитарна сеч на растителност до 25.01.2019 г.  \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън в участъка от гр. Брезник до ГКПП „Стрезимировци“ е ограничено за МПС с тегло над 12 т по поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности:  \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-5503: Движението по път ІІІ-5308 Каменец – Камен връх от км 16+600 до км 24+600 се осъществява с повишено внимание поради стесняване на една от лентите за движение до 22.01.2018 г. Участъкът е сигнализиран с пътни знаци.  \r\nОпасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2019.01.21", "title": "Актуална пътна обстановка"}
{"url": "http://www.focus-news.net/news/2019/01/21/2614616/gazeta-express-prezidentite-na-albaniya-i-cherna-gora-sa-sreshtu-korektsiya-na-granitsite-mezhdu-sarbiya-i-kosovo.html", "text": "Президентите на Албания и Черна гора Илир Мета и Мило Джуканович се обявиха срещу споразумение между Прищина и Белград, което може да засегне сигурността в региона на Западните Балкани, пише  електронното издание на прищинския ежедневник Gazeta Express . \r\nДжуканович и Мета се съгласиха в понеделник в Подгорица, че изходът от диалога между Белград и Прищина не трябва да влияе на стабилността в региона, съобщава изданието. \r\nАлбанският държавен глава е посочил, че диалогът между Сърбия и Косово е от изключително значение. Той е на двудневна официална визита в Черна гора и бе посрещнат с най-високи държавни почести. \r\nЧерногорският президент също повтори позицията си, че е срещу „корекция на границите“ между Косово и Сърбия, за което настояват президентите на тези две страни Хашим Тачи и Александър Вучич. \r\nПревод и редакция:", "date": "2019.01.21", "title": "Gazeta Express: Президентите на Албания и Черна гора са срещу „корекция на границите“ между Сърбия и Косово"}
{"url": "http://www.focus-news.net/news/2019/01/21/2614631/shumen-36-tochki-shte-badat-razgledani-na-zasedanieto-na-obshtinskiya-savet-na-31-yanuari.html", "text": "36 точки ще бъдат разгледани на заседанието на Общински съвет - Шумен на 31 януари, предаде репортер на  Радио „Фокус“ - Шумен . Дневният ред на сесията беше одобрен на днешния Консултативен съвет. Приемането на Бюджет 2019 се очаква да бъде сред най-дискутираните точки. „С това са свързани и отчетът за състоянието на общинската собственост, и резултатите от нейното управление за 2018 година, както и  проектът за годишна програма за управление и разпореждане с общински имоти през 2019 година“, заяви проф. Борислав Беджев, председател на Общинския съвет. Той посочи, че ще бъдат приети изменения и допълнения на Наредбата за местните данъци. „С промени в закона бяха въведени нови две категории при МПС по отношение на мощността на техните двигатели и това налага и промяна в съответната общинска наредба“, каза проф. Беджев. Той посочи, че интерес ще предизвикат и точките, свързани с проблемите за водата. Една точка е предвидена за Общото събрание на съдружниците на ВиК- Шумен на 6 февруари и това е предложението за запазване на цената на водата на нивата от  миналата година. „На извънредното заседание на Общото събрание на Асоциацията по ВиК, планирано за 13 февруари, ще бъдат обсъждани и анализирани предложения с отстраняване на недостатъци в документите, които регламентират дейностите на ВиК дружествата“, каза проф. Беджев. \"Съветниците трябва да гласуват и предложението за отпадане на участъци от републиканската пътна мрежа от списъка на пътищата, включени в обхвата на платената пътна мрежа\", допълни проф. Беджев. „Моето лично очакване, е че жителите на двата квартала Макак и Мътница вероятно няма да плащат винетна такса, за да ползват пътя, който ги свързва с Шумен“, каза проф. Беджев. Заседанието на Общинския съвет ще се проведе на 31 януари от 9.00 часа. \r\nИвелина ИВАНОВА", "date": "2019.01.21", "title": "Шумен: 36 точки ще бъдат разгледани на заседанието на Общинския съвет на 31 януари"}
{"url": "http://www.focus-news.net/news/2019/01/21/2614632/35-godishen-mazh-e-zadarzhan-po-sluchaya-sas-schupenite-prozortsi-na-sofiyskata-sinagoga.html", "text": "Столични полицаи задържаха 35-годишен мъж, заподозрян в увреждането на обществена сграда в центъра на София. Това съобщиха от пресцентъра на  МВР . Сигналът за счупен прозорец на молитвен дом е получен в полицията вчера. Мъжът е установен в хода на предприетите оперативно-издирвателни действия. Той е отведен в Трето РУ, където се изясняват мотивите за извършеното деяние.  \r\nПредстои доклад на материалите в Софийска районна прокуратура.", "date": "2019.01.21", "title": "35-годишен мъж е задържан по случая със счупените прозорци на Софийската синагога"}
{"url": "http://www.focus-news.net/news/2019/01/21/2614633/kyustendil-otdelenieto-po-akusherstvo-i-ginekologiya-v-bolnitsata-v-grada-razpolaga-s-dobra-materialno-tehnicheska-baza.html", "text": "Отделението по акушерство и гинекология в кюстендилската болница разполага с добра материално-техническа база. Това каза пред  Радио „Фокус” – Кюстендил  д-р Валери Томов, началник на отделението по акушерство и гинекология в Многопрофилна болница за активно лечение „Д-р Никола Василиев” – Кюстендил. „Мога да кажа, че условията, които предлагаме на нашите пациенти, са много добри. От няколко години се инвестират средства от болницата, от наши спонсори. Това са средства, които ние сме успели да привлечем. Създават се едни оптимални условия. Получихме и един чисто нов ехограф за родилна зала. Всички сектори са снабдени с модерни ехографи. Преди два месеца открихме и нова ВИП стая”, каза д-р Валери Томов. Сменени са и детските легла. От началото на годината са родени 16 деца. От тях само две са родени с цезарово сечение, а останалите са родени нормално. За 2018 година се отчитат седем бебета повече, в сравнение с 2017 година. „Демографската криза е характерна за цяла България, това е една добра статистика”, каза Валери Томов. За изминалата година са отчетени 270 раждания и 272 бебета. \r\nВенцеслав ИЛЧЕВ", "date": "2019.01.21", "title": "Кюстендил: Отделението по акушерство и гинекология в болницата в града разполага с добра материално-техническа база"}
{"url": "http://www.focus-news.net/news/2019/01/21/2614635/sport-milan-pobedi-dzhenoa-s-20-kato-gost.html", "text": "Милан победи Дженоа с 2:0 в мач от 20-ия кръг на италианската Серия „А“, игран на стадион „Луиджи Ферарис“ в Геноа. Головете на Фабио Борини в 72-ата и Сусо в 83-ата минута изкачиха росонерите на четвърта позиция във временното класиране с актив от 34 точки, докато домакините са 14-и с 20 точки. От 21:30 часа тази вечер Ювентус посреща Киево.", "date": "2019.01.21", "title": "Спорт: Милан победи Дженоа с 2:0 като гост"}
{"url": "http://www.focus-news.net/news/2019/01/21/2614634/washington-times-iran-ne-e-pokanen-a-rusiya-i-es-othvarliha-predlozhenieto-da-uchastvat-v-sreshta-za-blizkiya-iztok-vav-varshava.html", "text": "Министърът на външните работи на Полша Яцек Цапутович заяви, че Иран не е поканен на международна конференция за Близкия Изток, която ще се проведе през февруари във Варшава, докато Русия е отклонила поканата, пише  електронното издание на вестник Washington Times . \r\nТехеран е протестирал срещу провеждането на мероприятието, планирано за 13-14 февруари, като го е нарекъл „враждебен ход“. Полша и САЩ са съорганизатори на конференцията, която предизвика отрицание и в Европейския съюз, чийто външнополитически върховен представител Федерика Могерини също няма да присъства. \r\nЦапутович посочи в понеделник, че присъствието на Иран би попречило на разговорите, защото езикът, който използва Ислямската република е „труден за приемане“. \r\nТой отбеляза още, че Русия е отказала да участва също. \r\nПолският външен министър настоя, че конференцията може да помогне разрешаването на безизходицата по отношение на международното споразумение за ограничаване на ядрените амбиции на Иран. \r\nПревод и редакция:", "date": "2019.01.21", "title": "Washington Times: Иран не е поканен, а Русия и ЕС отхвърлиха предложението да участват в среща за Близкия Изток във Варшава"}
{"url": "http://www.focus-news.net/news/2019/01/21/2614637/predstoyashti-mezhdunarodni-sabitiya-za-22-yanuari-agentsiya-fokus.html", "text": "*** Еманюел Макрон и Ангела Меркел ще подпишат нов френско-германски договор за сътрудничество и интеграция \r\n*** Започва ежегодния Световен икономически форум в швейцарското курортно градче \r\n*** Владимир Путин и Шинзо Абе ще се срещнат на фона на напрежението около претенциите на Токио за няколко острова от Курилската верига \r\n*** Заседание на гръцката парламентарна комисия по отбрана и външни работи за ратификацията на Преспанския договор \r\n*** Среща на финансовите министри от Европейския съюз \r\n*** Навършва се един месец от блокирането на дейността на част от правителството на САЩ \r\n*** Премиерът на Камбоджа Хун Сен пристига на посещение в Китай \r\n***", "date": "2019.01.21", "title": "Предстоящи международни събития за 22 януари ( Агенция „Фокус“ )"}
{"url": "http://www.focus-news.net/news/2019/01/21/2614622/alsat-m-makedoniya-dsi-i-sdsm-imat-razlichni-pozitsii-za-zakona-za-ezitsite.html", "text": "В Скопие се появиха неясноти около наскоро обнародвания Закон за употреба на езиците. Партньорите в управляващата коалиция в Македония ДСИ (Демократичния съюз за интеграция – най-голямата албанска партия в страната) и СДСМ (Социалдемократическия съюз на Македония) говорят различни неща за едно и също. Социалдемократите са на позиция, че трябва да се поиска мнение от Венецианската комисия за приетия закон и частта му за банкнотите и военните униформи, а ДСИ иска експертите от Комисията да дадат мнението си само по въпроси, които не са част от Закона, съобщава  излъчващият на албански скопски телевизионен канал „Алсат – М“ . \r\n„Пред Венецианската комисия ще бъдат изпратени два члена, които са извадени от настоящия закон, а те са – употребата на двуезичността на униформите и банкнотите“, заяви Буяр Османи, вицепремиер по европейските въпроси. \r\nЗа същите разпоредби, два дни след приемането на законопроекта от страна на правителството , Османи заяви, че те вече са били изпратени на Венецианската комисия. \r\n„Става дума за двуезичието на парите, военните униформи и ценните книжа. Само тези три разпоредби бяха изпратени във Венеция, за да не се застраши целият закон заради тях“, каза Османи. \r\nПо думите на вицепремиера от по-рано, първоначално е било планирано Законът за упореба на езиците, да бъде изпратен за становище от Венецианската комисия, докатоо трае процедурата в парламента. \r\n„Ние решихме, след приемането на Закона в правителството, паралелно да го изпратим в парламента и Венецианската комисия. Докато процедурите в народното събрание траят, тъй като не искаме да го приемаме по бързата процедура и искаме да позволим дебатите в парламента, защото това е важен закон, междувременно Венецианската комисия да даде становище за Закона, с цел да ги приближим. От интерес за Венецианската комисия е даде мнението си преди да завърши дебата в парламента“, каза Османи през 2017 година. \r\nНо, противно на твърдението на Османи, протоколът от заседанието на правителството, на което е приет законопроекта за употреба на езиците, показва, че е договорено от Венецианската комисия да се поиска становище и за Закона, и за разпоредбите, които не са включени в него, но след приемането му в парламента, отбелязва медията. \r\nЕдин ден след второто гласуване в парламента, на 15 март 2018 година и говорителят на Европейската комисия, приветствайки приемането на Закона, заяви, че Брюксел очаква той да бъде изпратен на Венецианската комисия. Същото заяви и комисарят по разширяването Йоханес Хан, който тогава посочи, че Законът за езиците не е приоритет и че изпълнителната власт трябва да се фокусира върху реформите. \r\nОчаква се идната седмица Министерството на правосъдието, в съгласие с решението на правителството, да изпрати за становище останалите извън закона разпоредби чрез Министерството на външните работи до Венецианската комисия. \r\nПревод и редакция:", "date": "2019.01.21", "title": "„Алсат – М“ (Македония): ДСИ и СДСМ имат различни позиции за Закона за езиците"}
{"url": "http://www.focus-news.net/news/2019/01/21/2614636/narodniyat-predstavitel-ot-gerb-dzhema-grozdanova-be-izbrana-za-zam-predsedatel-na-parlamentarnata-asambleya-na-saveta-na-evropa.html", "text": "Председателят на Комисията по външна политика и депутат от ГЕРБ Джема Грозданова бе избрана днес за зам.-председател на Парламентарната асамблея на Съвета на Европа (ПАСЕ). Това съобщиха от пресцентъра на  ГЕРБ . Джема Грозданова e докладчик на Асамблеята за Украйна.  \r\nТази позиция ще ѝ даде възможност да участва в заседанията на Ръководния орган на ПАСЕ, както и във взимането на важни решения. Едно такова решение предстои тази година, а именно – изборът на генерален секретар на Съвета на Европа. Очаква се също докладът за България по пост мониторинговия диалог с ПАСЕ. Асамблеята регулярно участва и в избора на съдии в Европейския съд по правата на човека.  \r\nПредседателят на Комисията по външна политика Джема Грозданова не за първи път ще заеме ръководен пост в ПАСЕ. През 2009-2011 г. и през 2015-2016 г. тя отново бе зам.-председател на Асамблеята.", "date": "2019.01.21", "title": "Народният представител от ГЕРБ Джема Грозданова бе избрана за зам.-председател на Парламентарната асамблея на Съвета на Европа"}
{"url": "http://www.focus-news.net/news/2019/01/21/2614628/mvnr-na-rusiya-moskva-mozhe-da-predprieme-otvetni-merki-vav-vrazka-s-evropeyskite-sanktsii-po-sluchaya-skripal.html", "text": "Москва си запазва правото на ответни мерки във връзка с решението на Европейския съюз да включи още руснаци в санкционните списъци по случая „Скрипал“, се казва в комюнике на Министерството на външните работи на Русия, разпространено в понеделник, предава  ТАСС . \r\n„Предявените срещу Русия и нашите граждани обвинения по „делото Скрипал“ не издържат критика“, подчертават от дипломатическото ведомство. „Запазваме си правото на ответни мерки по отношение на тази недружествена акция“. \r\nОт руското МВнР отбелязват, че разгърнатата от британските власти кампания по „делото Скрипал“ преследва вътрешнополитически цели на фона на преговорите за излизане на Великобритания от Европейския съюз. \r\n„Разгърнатата от британските власти информационна кампания по това дело преследва на първо място вътрешнополитически цели. Показателно е, че новото й активизиране съвпадна с поредната кризисна вълна на преговорите за Брекзит“, заявиха от министерството. \r\nОсвен това МВнР на Русия определи действията на Европейския съюз като неуважение към Конвенцията за забрана на химическите оръжия. \r\nМосква счита, че на руските граждани „е пробван наскоро изобретен от ЕС санкционен механизъм, който уж цели да противодейства на употребата и разпространението на химическо оръжие“. \r\n„Ние потвърждаваме принципната си позиция за незаконността на въвеждането на едностранни ограничителни мерки при заобикаляне на Съвета за сигурност на ООН. Разглеждаме учредяването и началото на практическото функциониране на гореупоменатия механизъм като неуважение на Европейския съюз към Конвенцията за забрана на химическото оръжие“, добавиха от руското дипломатическо ведомство. „По този начин Брюксел за пореден път демонстрира пренебрежението си към колективно разработените механизми за международно сътрудничество“. \r\nМосква подчерта, че подмяната на съществуващите механизми с едностранни незаконни наказателни инструменти, включително даването на атрибутивни функции на Техническия секретариат на ОЗХО, заплашва да увеличи произвола в международните отношения и международното право. \r\nПревод и редакция:", "date": "2019.01.21", "title": "МВнР на Русия: Москва може да предприеме ответни мерки във връзка с европейските санкции по случая „Скрипал“"}
{"url": "http://www.focus-news.net/news/2019/01/21/2614638/nimh-utre-shte-ima-slabi-valezhi-ot-dazhd-i-snyag-v-zapadna-balgariya-minimalnite-temperaturi-shte-sa-mezhdu-minus-3-i-2.html", "text": "През следващото денонощие ще е облачно. Слаби валежи от мокър сняг или дъжд и сняг ще има в Северозападна България, в югозападните райони - слаб дъжд, а в планинските райони на Западна България - слаб сняг. В останалата част от страната ще е почти без валежи, но вечерта и през нощта срещу сряда ще завали и в централните части на страната. В Южна и Източна България ще духа слаб до умерен югоизточен вятър. Минималните температури ще са между минус 3° и 2°, преобладаващите максимални ще са от 2° до 7°. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) . \r\nНад Черноморието ще е облачно, но валежи не се очакват. Вятърът от югоизток ще се усили, ще е до умерен. Максималните температури ще са 4°-6°. Температурата на морската вода е около 6°. Вълнението на морето ще бъде 3 бала, в заливите – 2 бала. \r\nНад планините ще е облачно, в масивите в Западна България и Родопите със слаби валежи от сняг, под около 1200 метра – от дъжд и сняг. Ще духа умерен до силен югозападен вятър. Максималната температура на височина 1200 метра – около 2°, на 2000 метра – около минус 4°. \r\nВ сряда на много места ще вали дъжд, над около 1000-1200 м – сняг. Вятърът в Източна България временно ще се ориентира от югозапад, ще се усили и температурите там ще достигат на места до около 10°-12°. В Западна България ще остават предимно между 3° и 8°. През нощта срещу четвъртък валежите ще обхванат цялата страна и ще се усилят. Ще духа до умерен, в източната половина от страната временно силен югоизточен вятър и ще вали дъжд, в планините над около 1600 м - сняг. През следващите дни, с прекъсвания, валежите ще продължат. На места, главно в Западна България и в Рило-Родопската област общо за обстановката ще са значителни. Вятърът ще остане югоизточен и температурите ще са сравнително високи за периода, особено в Източна България. \r\nАтмосферното налягане ще се понижава и ще е по-ниско от средното за месеца.", "date": "2019.01.21", "title": "НИМХ: Утре ще има слаби валежи от дъжд и сняг в Западна България, минималните температури ще са между минус 3° и 2°"}
{"url": "http://www.focus-news.net/news/2019/01/21/2614640/blagoevgrad-barziyat-vlak-ot-sofiya-petrich-e-avariral-na-spirka-galabnik-patnitsite-shte-badat-prevozeni-s-avtobusi.html", "text": "Бързият влак от София-Петрич е аварирал на спирка „Гълъбник“, предаде репортер на  Радио „Фокус“-Пирин . Очаква се помощна машина да издърпа влака до спирка „Делян“, а от там пътниците да бъдат превозени с автобуси. \r\nЛора КАЛЧЕВА", "date": "2019.01.21", "title": "Благоевград: Бързият влак от София-Петрич е аварирал на спирка „Гълъбник“, пътниците ще бъдат превозени с автобуси"}
{"url": "http://www.focus-news.net/news/2019/01/21/2614643/vidin-chetiri-obshtini-ot-oblastta-shte-uchastvat-v-mezhdunarodnoto-izlozhenie-vakantsiya-i-spa-ekspo.html", "text": "Видински общини ще участват в Международното изложение „Ваканция и СПА Експо“. Това бе посочено на днешното заседание на Областния консултативен съвет по туризъм, предаде репортер на  Радио „Фокус“ – Видин . Заседанието бе ръководено от Лъчезар Попиванов, заместник областен управител. На Областния консултативен съвет по туризъм бе взето решение общините да се включат с общ щанд на туристическата борса, която  ще се проведе от 14 до 16 февруари в София. \"С обединени усилия ще привлечем повече туристи. Един от най- важните методи за това е рекламата и заради това е важно участието ни на предстоящата туристическа борса\", каза заместник-областният управител Лъчезар Попиванов. Общините, които ще участват на туристическата борса, са Видин, Белоградчик, Кула и Чупрене. На заседанието беше представена информация за провелото се учредително събрание на Организацията за управление на Дунавски туристически район. Организацията чрез взаимопомощ и сътрудничество ще извършва дейности, свързани с формиране на регионални туристически продукти и осъществяване на регионален маркетинг и реклама на Дунавския туристически район. В него участваха областни управители, заместник областни управители, кметове, заместник-кметове и др. На събранието делегатите приеха Устав на Организацията, както и състав на Управителния и Контролния съвет. Управителния съвет се състой от девет членове и е с мандат три години. Контролния съвет е орган за контрол на финансовата дейност, също с мандат три години и се състои от трима членове, като един от тях е областният управител на област Видин Албена Георгиева. \r\nАнна ЛОЗАНОВА", "date": "2019.01.21", "title": "Видин: Четири общини от областта ще участват в Международното изложение „Ваканция и СПА Експо“"}
{"url": "http://www.focus-news.net/news/2019/01/21/2614641/kyustendil-bolnitsata-v-grada-razpolaga-s-moderen-transporten-kuvyoz-za-prevoz-na-novorodeni-do-drugi-kliniki.html", "text": "Болницата в Кюстендил разполага с модерен транспортен кувьоз за превоз на новородени до други клиники. Това каза пред  Радио „Фокус” – Кюстендил  д-р Валери Томов, началник на отделението по акушерство и гинекология в Многопрофилна болница за активно лечение „Д-р Никола Василиев” – Кюстендил. По думите му това е един добър процент. Той уточни, че става въпрос за новородени недоносени деца, за които трябва да се извършва по-специфично лечение в столични лечебни заведения. „Имаме перфектно неонатологично отделение. Тук са отглеждани деца и по 650 грама, и по 800 грама”, каза д-р Валери Томов. По думите му в отделението има и нов апарат, чрез който може само по контактен път да се диагностицира нивото на билирубина при новородените. „Не е нужно да се правят манипулации, инжекции, да се взима венозна кръв. Това дава възможност всекидневно да се изследват новородените”, каза д-р Валери Томов. \r\nВенцеслав ИЛЧЕВ", "date": "2019.01.21", "title": "Кюстендил: Болницата в града разполага с модерен транспортен кувьоз за превоз на новородени до други клиники"}
{"url": "http://www.focus-news.net/news/2019/01/21/2614644/sport-avstraliya-e-na-chetvarfinal-za-kupata-na-aziya-sled-pobeda-s-duzpi-nad-uzbekistan.html", "text": "Защитаващият титлата си от 2015 година отбор на Австралия победи Узбекистан след 0:0 в редовното време и 4:2 при дузпите и се класира за четвъртфиналите на Купата на Азия. Техен противник ще е победителят от срещата между Обединените арабски емирства и Киргизстан, който ще се играе по-късно тази вечер.", "date": "2019.01.21", "title": "Спорт: Австралия е на четвърфинал за Купата на Азия след победа с дузпи над Узбекистан"}
{"url": "http://www.focus-news.net/news/2019/01/21/2614639/rositsa-dimova-obshtinski-savet-po-narkotichni-veshtestva-burgas-energiynite-napitki-sashto-sa-sred-zavisimostite-pri-uchenitsite.html", "text": "Енергийните напитки също са сред зависимостите при учениците. Това каза за  Радио „Фокус“ – Бургас  Росица Димова, председател на Общински съвет по наркотични вещества – Бургас. По думите ѝ проблемът с предозирането им се появява сред учениците от 5-и и 6-и клас. „Имаме няколко запитвания от училища, които искат да разберат към какво спада тази зависимост. В момента извършваме проверки относно това тези напитки на кого и по какъв начин вредят, макар че въпросът е много индивидуален“, обясни Димова и добави, че като друг актуален проблем сред подрастващите се явява употребата на наргилета, които според нея не са толкова безвредни, колкото се смята. „Това са двете странични неща, които не спадат към наркотиците, но се оказва, че тяхното предозиране би могло да има негативно въздействие“, каза още Димова. По думите ѝ най-разпространеният вид наркотик към момента си остава марихуаната, а относно цигарите, тя обясни, че проблемът все още е актуален сред подрастващите, но според нея, той е по-неглижиран и учениците не го възприемат като опасност за тях. „Подрастващите опитват за първи път цигара, когато са 5-и или 6-и клас“, допълни още Димова. \r\nМария ПОПЧЕВА", "date": "2019.01.21", "title": "Росица Димова, Общински съвет по наркотични вещества - Бургас: Енергийните напитки също са сред зависимостите при учениците"}
{"url": "http://www.focus-news.net/news/2019/01/21/2614649/vidin-natovaren-e-trafikat-po-glaven-pat-e-79-v-posoka-gkpp-dunav-most-2.html", "text": "Натоварен е трафикът по главен път Е-79 в посока ГКПП \"Дунав мост 2\". Това съобщиха за  Радио „Фокус“ – Видин  от Областното пътно управление. Движат се предимно тежкотоварни автомобили. Най-натоварен е участъкът между Дунавци и Видин. Пътните настилки в областта са предимно сухи. В областния град  повече автомобили се движат на входно изходните артерии, в централната градска част и по булевард „Панония“. \r\nАнна ЛОЗАНОВА", "date": "2019.01.21", "title": "Видин: Натоварен е трафикът по главен път Е-79 в посока ГКПП \"Дунав мост 2\""}
{"url": "http://www.focus-news.net/news/2019/01/21/2614645/plovdiv-momche-se-rodi-v-mbal-sveti-panteleymon-navrah-babinden.html", "text": "Навръх Бабинден в МБАЛ „Свети Пантелеймон“ в Пловдив се роди нов живот, съобщиха от  болницата . В ранния следобед днес за първи път проплака здраво момченце. Екипът на общинската болница спази традицията и тази година, като отбеляза тържествено празника. Той е посветен на жените, които в миналото са помагали на родилките. Изпълнявайки стародавния ритуал, старшата акушерка Мариана Жекова поля с вода ръцете на началника на Акушеро-гинекологичното отделение д-р Хагоп Карагьозян. Управителят на болницата доц. д-р Петко Недев благодари за труда и професионализма на екипа. \"На този ден засвидетелстваме заслужена почит на всички специалисти, които помагат да се роди живот. Всички им дължим огромна благодарност\", подчерта доц. д-р Недев. Той пожела в отделението да се раждат много и здрави бебета. \r\nПразничен поздрав към колектива на МБАЛ „Свети Пантелеймон“ отправиха изпълнителите от ансамбъл „Тракия“ и младите таланти от класа за народно пеене в музикалното училище в Пловдив.", "date": "2019.01.21", "title": "Пловдив: Момче се роди в МБАЛ „Свети Пантелеймон“ навръх Бабинден"}
{"url": "http://www.focus-news.net/news/2019/01/21/2614650/daily-star-lebanon-talibanite-i-sasht-sa-vodili-pregovori-v-katar.html", "text": "Представители на движението „Талибан“ са се срещнали със специалния пратеник на САЩ Залмай Халилзад в Катар в понеделник, съобщиха от афганската групировка. Това се случва няколко ни, след като те заплашиха да излязат от мирните преговори за Афганистан и часове, след като талибаните убиха повече от 100 члена на Афганските сили за сигурност, пише  електронното издание Daily Star Lebanon . \r\n“Разговорите между лидерите на „Талибан“ и представители на САЩ започнаха днес в Катар“, заяви говорителят на групировката Забиула Муджахид в съобщение. \r\nИзточник близък до преговорите е съобщил, че членове на политическото крило на „Талибан“ са се срещнали с Халилзад в Доха, като е добавил: „Да се надяваме, че те ще финализират сроковете и механизма на изтеглянето на чуждестранните войски от Афганистан“. \r\nУсилията за договаряне на мирно споразумение за прекратяване на продължаващата 17 години война в Афганистан бяха белязани от неразбирателства през последните седмици, като САЩ се противопоставят на решението на „Талибан“ да изключат афганистанското правителство от разговорите. \r\nПо-рано в понеделник талибаните убиха над 100 членове на афганистанските сили в централната провинция Майдан Уардак в Афганистан. \r\nПревод и редакция:", "date": "2019.01.21", "title": "Daily Star Lebanon: Талибаните и САЩ са водили преговори в Катар"}
{"url": "http://www.focus-news.net/news/2019/01/21/2614642/hurryiet-turtsiya-shte-predprieme-voenna-operatsiya-v-siriya-ako-obeshtaniyata-ne-badat-spazeni.html", "text": "Турция ще започне да предприема необходимите военни мерки в Сирия, ако обещанията за защита на нейните граници и нейния народ не бъдат спазени, заяви президентът на страната Реджеп Таийп Ердоган и увери, че скоро турските сили ще поемат контрола върху северния сирийския регион Манбидж от САЩ, пише  електронното издание на вестник Hurryiet . \r\n„Надяваме се с цялото си сърце, че нашите разговори със САЩ, Русия и другите страни ще завършат с взаимно разбирателство. Но това не означава, че ще чакаме завинаги. Нашите сили са на границата и ние следим как се развиват събитията от близо. Ако дадените обещания бъдат изпълнени и процесът продължава, това е добре. Иначе, ние предупреждаваме, че почти сме завършили приготовленията си и ще предприемем мерки, съответстващи с нашата стратегия“, заяви Ердоган на среща с бизнесмени в Анкара на 21 януари. \r\nВъпреки че не разясни какви обещания са дадени, турският президент намекна, че става дума за изграждането на зона за сигурност по протежение на границата между Турция и Сирия, за да бъде предотвратена, както казва Анкара, заплахата от ОНС/YPG (сирийските кюрдски Отряди за народна самоотбрана) срещу турския народ и оттеглянето на кюрдските формирования от Манбидж, предвидено в двустранното споразумение със САЩ, пише изданието. \r\nВестникът припомня, че Турция отдавна разполага войски и военно оборудване на сирийската граница за операция срещу ОНС на изток от река Ефрат, но я забавя, след като американският президент Доналд Тръмп обяви миналия месец пълното изтегляне на американските войски от разкъсаната от войната страна. \r\nОттогава Турция и САЩ проведоха преговори за координиране на оттеглянето на последните от Сирия и намиране на начин за справяне с опасенията на първите по отношение на сирийските кюрди. \r\nЕрдоган и Тръмп проведоха четвъртия си телефонен разговор за месеца късно на 20 януари, в който двамата лидери разгледаха последните събития в Сирия, включително самоубийствения бомбен атентат, в който бяха убити четирима американски военнослужещи. Ердоган изрази съболезнованията си на Тръмп и описа нападението като провокация, която цели да повлияе на решението на САЩ да се оттегли от Сирия. \r\n„Президентът Тръмп подчерта важността на това, оставащите в Сирия терористични елементи да бъдат ликвидирани. Двамата лидери се съгласиха да продължат да търсят решение чрез преговори за Североизточна Сирия, което отразява опасенията за сигурността и на двете страни. Те обсъдиха също взаимния си интерес от разширяването на търговските отношения между САЩ и Турция“, заяви говорителят на Белия Дом Сара Сандърс след разговора. Сигурността на Манбидж е в ръцете на Турция \r\nЕрдоган и Тръмп обсъдиха също „пътната карта“, която предвижда изтеглянето на ОНС от Манбидж. Турският президент увери Тръмп, че Анкара е готова да предприеме всички мерки, за да обезпечи сигурността на региона. \r\n„Ще обезпечим сигурността на Манбидж и тогава ще предадем контрола върху града на истинските му собственици. Трябва да е ясно, че ние не сме хвърлили поглед на сирийската територия. Сирия принадлежи на сирийците“, заяви Ердоган. \r\nТой подчерта, че Турция е осигурила „мир, комфорт и завръщане към нормалния живот в Африн, Джарабулус и Ал Баб, като е разчистила тези провинции от терористи“ и увери, че ще направи същото в предложената зона за сигурност по турско-сирийската граница. \r\n„Точно, както обсъдихме с господин Тръмп, зоната за сигурност ще бъде дълбока 20 мили (30-32 километра) в Сирия. Имаме организирано пътуване до Русия в сряда и ще оценим развитието в нашия регион. Ако не бяхме отишли в Идлиб, щяхме да чуем за смъртта на стотици и хиляди хора“, заяви турският лидер. „Зоната за сигурност не трябва да се превръща в терористическо блато“  \r\nНо зоната за сигурност, която трябва да бъде създадена в Сирия, не трябва да превръща региона в приют за противниците на Турция, точно както се случи в Северен Ирак, предупреди Ердоган. \r\n„Ние никога няма да позволим една безопасна зона да се превърне в ново терористично блато срещу нашата страна“, заяви той, като обеща, че Турция трябва да поеме контрола над тази ивица. „Нашето предложение за зона за сигурност под контрола на Турция има за цел да държи терористичните организации далеч от нашите граници“. \r\nТурция ще продължи да се бори срещу „Ислямска държава“, ОНС и ПКК (Работническата партия на Кюрдистан, увери президентът на страната. „Тези, които осъществят дори малка атака срещу нас, ще платят много висока цена. По-добре да не се осмеляват да го правят“. \r\nПревод и редакция:", "date": "2019.01.21", "title": "Hurryiet: Турция ще предприеме военна операция в Сирия ако обещанията не бъдат спазени"}
{"url": "http://www.focus-news.net/news/2019/01/21/2614652/veliko-tarnovo-golyama-chast-ot-naselenieto-v-oblastta-se-otoplyava-na-tvardo-gorivo-koeto-e-osnovna-prichina-za-zamarsyavaneto-na-vazduha.html", "text": "Голяма част от населението на Великотърновска област се отоплява на твърдо гориво, което е основна причина за замърсяването на въздуха. Това показват и анализите на общините, изготвени по програмите за качеството на въздуха, поясни за  Радио „Фокус“ – Велико Търново  Ваня Димова, експерт „Опазване чистотата на въздуха“ в Регионалната инспекция по околна среда и води в старата столица. Основните причини за констатираните нарушения са свързани с битовото отопление. Експертът посочи и че РИОСВ няма задължения да предприема конкретни мерки срещу нарушителите освен ако те не са промишлени предприятия. „Наша отговорност е целогодишно да контролираме всички промишлени предприятия и техните емисии в атмосферния въздух. В тази посока, ние не само през зимата, а целогодишно правим проверки, според нормативните изисквания за емисиите в атмосферния въздух от промишлените предприятия“, обясни Ваня Димова и увери, че няма големи замърсители в региона. \r\nЛуиза ТРАНЧЕВА", "date": "2019.01.21", "title": "Велико Търново: Голяма част от населението в областта се отоплява на твърдо гориво, което е основна причина за замърсяването на въздуха"}
{"url": "http://www.focus-news.net/news/2019/01/21/2614647/montana-otlichiha-nay-dobrata-akusherka-za-2018-g-v-grada.html", "text": "Отличиха най-добрата акушерка за 2018 г. в Монтана, съобщиха от  болницата  в града. Това е Таня Киркова, която получи плакет за дългогодишната си работа. Изпълнителният директор д-р Тодор Тодоров поздрави екипa на Акушеро-гинекологичното и на неонатологично отделение за тяхната работа и професионализъм. Д-р Тодоров посочи, че предстои да бъде пусната в експлоатация операционна зала към родилно отделение, която ще се ползва само за раждания с цезарово сечение и за хирургическа намеса при проблемни раждания. Отец Николай и отец Ангел отслужиха водосвет в отделенията. Отец Николай се обърна към лекарите и акушерките от монтанската болница с пожелание: „Нeка Бог дарува ви здраве и мъдрост, на всички акушерки здраве и отдаденост в името на живота, този велик наш народ го заслужава“.", "date": "2019.01.21", "title": "Монтана: Отличиха най-добрата акушерка за 2018 г. в града"}
{"url": "http://www.focus-news.net/news/2019/01/21/2614654/mvr-prizovava-vodachite-da-shofirat-s-povisheno-vnimanie-v-rayona-na-46-km-na-avtomagistrala-trakiya-zaradi-zadimyavane.html", "text": "От полицията призовават водачите на моторни превозни средства да шофират с повишено внимание в района на 46 км на АМ „Тракия“. Това съобщиха от пресцентъра на  МВР . \r\nВ днешния ден е получен сигнал за възникнало задимяване на сметището в Ихтиман. На място дежурят екипи. Полицейски патрул прави обход на участъка и са в готовност да подпомагат трафика в случай на необходимост.", "date": "2019.01.21", "title": "МВР призовава водачите да шофират с повишено внимание в района на 46 км на автомагистрала „Тракия“ заради задимяване"}
{"url": "http://www.focus-news.net/news/2019/01/21/2614653/tass-v-rayona-na-kerchenskiya-proliv-goryat-dva-koraba-zaginali-sa-10-dushi.html", "text": "Два кораба под флага на Танзания горят в района на Керченския пролив, като на един от тях, по предварителна информация, е имало взрив, съобщиха пред  ТАСС  от пресслужбата на „Росморречфлот“. \r\nСпоред информацията са загинали 10 души. \r\nКакто съобщават от „Росморречфлот“, на борда на кораба „Кандий“ са се намирали 17 души, като 9 от тях са били граждани на Турция и 8 – на Индия. На борда на плавателния съд „Маестро“ са се намирали 14 души, включително 7 граждани на Турция и 7 граждани на Индия. \r\nКакто съобщи пред ТАСС в понеделник директорът на „Кримских морских портов“ Алексей Волков, произшествията не влияят на корабоплаването по Керч-Ениканалския канал. \r\nОт Морския спасително-координационен център Новоросийск са съобщили, че към спасяването на членовете на екипажите на горящите кораби са привлечени около 10 плавателни съда. \r\n„Провежда се спасителна операция. Два парахода горят, хората са във водата. Осем-девет съда са привлечени към спасителната операция“, е заявил събеседникът на агенцията. \r\nПревод и редакция:", "date": "2019.01.21", "title": "ТАСС: В района на Керченския пролив горят два кораба, загинали са 10 души"}
{"url": "http://www.focus-news.net/news/2019/01/21/2614670/smolyan-mladezhite-skachali-za-bogoyavlenskiya-krast-v-momchilovtsi-dariha-sredstva-za-oborudvane-na-protivopozharniya-avtomobil-v-seloto.html", "text": "Младежите, скачали за богоявленския кръст в ледените води на реката в Момчиловци, дариха 1455 лв. за оборудване на противопожарния автомобил, дарен наскоро на селото от МВР. Това каза за  Радио „Фокус“ – Смолян  кметът на Момчиловци, Сийка Суркова. \"Средствата са събрани от семействата в родопското село, чиито къщи са обиколили с разпятието и са поръсили, както е обичаят за здраве и берекет\", поясни тя. По думите ѝ волята на младите жители на Момчиловци е парите да се използват за оборудването на този автомобил, който все още се ремонтира и тества. „Това е изключително благородна постъпка. Не за първи път тези момчета даряват пари за благородна кауза. За трите години откакто съм кмет те винаги даряват пари за хора в нужда. Минала година дариха парите за семейство, останало без покрив след пожар, в предишни години също са помагали. В две поредни години те бяха отличени и в конкурса „Достойни българи“, отбеляза Суркова. Тя изказа благодарност към момчетата за тяхната инициативност и благородството, както и към родителите им, които са отгледали и възпитали такива прекрасни деца. \r\nСуркова посочи, че вече са събрани близо 28 000 лв. за семейството, което през ноември остана без дом заради пожар. Те ще са достатъчни за ремонт на третия етаж на къщата им, която вече има нов покрив и нова дограма, с тези пари ще се ремонтира къщата отвътре. „В такъв труден момент за семейството и Момчиловци съм щастлива, че има кауза, която може да обедини хората и да изкара на преден план дарителството и благородството. Доброто съществува, става все по-популярно и е заразно – колкото повече се говори за него, толкова по-добри неща се случват“, каза още Суркова. \r\nНели ГЕРГЬОВСКА", "date": "2019.01.21", "title": "Смолян: Младежите, скачали за богоявленския кръст в Момчиловци, дариха средства за оборудване на противопожарния автомобил в селото"}
{"url": "http://www.focus-news.net/news/2019/01/21/2614648/washington-examiner-lyubimiyat-diplomat-na-tramp-richard-grenal-postigna-novi-rezultati-ubedi-germaniya-da-blokira-iranska-aviokompaniya.html", "text": "Топ-посланикът на американският президент Доналд Тръмп отново печели слава с участието си в убеждаването на Германия да забрани дейността на иранската авиокомпания Mahan Air на своя територия на фона на твърденията, че пренася оръжия в Сирия, пише  електронното издание на вестник Washington Examiner . \r\nДлъжностни лица заявиха, че Ричард Гренъл, посланик на САЩ в Германия, е изиграл ключова роля и е отбелязал най-новата си победа от пристигането миналия май, когато предупреди, че „германските компании, които правят бизнес в Иран, трябва незабавно да прекратят дейността си“. \r\n„След пристигането си в Берлин посланик Гринел буквално се справи с изпълнението на приоритетите на президент“\", заяви ключов съюзник и старши помощник на Републиканците от Сената. \r\n„На върха на този списък е да се гарантира, че Европа не заобикаля президента Тръмп за Иран“, каза помощникът, добавяйки, че „днес е голяма победа за президента Тръмп. Поради постоянството на посланик Гренъл тази иранска авиокомпания вече няма да може да лети до най-голямата икономика в Европа. Не се заблуждавайте, Рич Гренъл стана предпочитаният дипломат на президента Тръмп в Европа. Той постига резултати“. \r\nЗабраната е огромна победа за администрацията и поставя още един маркер в усилията да сезатегне примката за санкциите около Техеран. \r\nГренъл заяви в „Туитър“:  „Иранската Mahan Air е спряна в Германия, още сега. Благодаря на германското правителство за тяхното лидерство“. \r\nДържавният секретар на САЩ Майк Помпео добави отново в „Туитър“, че „САЩ приветстват решението на Германия да откаже правото на кацане на иранската Mahan Air. Авиокомпанията превозва оръжия и бойци в Близкия изток и подкрепя разрушителните амбиции на иранския режим в региона. Насърчаваме всички наши съюзници да ги последват“. \r\nПревод и редакция:", "date": "2019.01.21", "title": "Washington Examiner: Любимият дипломат на Тръмп, Ричард Гренъл, постигна нови резултати -  убеди Германия да блокира иранска авиокомпания"}
{"url": "http://www.focus-news.net/news/2019/01/21/2614672/kathimerini-ostava-neyasno-dali-shte-badat-povdignati-obvineniya-za-shpionazh-sreshtu-zadarzhanite-kray-granitsata-s-turtsiya-voynik-ot-vvs-na-gartsiya-i-britanski-grazhdanin.html", "text": "Офицерът от Военновъздушните сили и британският гражданин, които бяха задържани в неделя заради заснемане на военни съоръжения в ограничена зона близо до границата с Турция, ще останат в полицейското управление в град Орестиада, докато не се явят пред следовател, съобщава електронното издание на атинския ежедневник  Kathimerini , като уточнява, че това трябва да се случи в сряда, 23 януари.  \r\nДвамата мъже - 29-годишен войник от ВВС на южната ни съседка и 25-годишен член на неправителствена организация - бяха задържани в ограничена зона близо до село Неа Виса. Към момента остава неясно дали срещу тях ще бъдат повдигнати обвинения за шпионаж.   Тереза Герова", "date": "2019.01.21", "title": "Kathimerini: Остава неясно дали ще бъдат повдигнати обвинения за шпионаж срещу задържаните край границата с Турция войник от ВВС на Гърция и британски гражданин"}
{"url": "http://www.focus-news.net/news/2019/01/21/2614674/sport-predstoyat-chetvartfinalite-na-otkritoto-parvenstvo-na-avstraliya.html", "text": "Във вторник започват четвъртфиналите на Откритото първенство по тенис на Австралия. Програмата ще започне със срещата между Роберто Баутиста Агут и Стефанос Циципас, които ще излязат на корта след 03:30 часа българско време. \r\nСлед това ще се изиграят двата четвъртфинала при жените. Първият е между Анастасия Павлюченкова и Даниеле Колинс, а вторият - между Петра Квитова и Ашли Барти. \r\nВ последния мач на Централния корт ще играят световният номер две Рафаел Надал и Франсис Тиафо, който по-рано острани Григор Димитров от турнира.", "date": "2019.01.21", "title": "Спорт: Предстоят четвъртфиналите на Откритото първенство на Австралия"}
{"url": "http://www.focus-news.net/news/2019/01/21/2614671/kathimerini-migranti-otnovo-organiziraha-protest-sreshtu-loshite-usloviya-v-tsentrovete-za-priem-v-gartsiya.html", "text": "Около 500 африкански мигранти организираха протестно шествие на Самос срещу лошите условия на живот в центъра за приемане и идентификация на източния егейски остров, съобщава електронното издание на водещия атинския ежедневник  Kathimerini . \r\nРазмахвайки лаврови клони и скандирайки лозунги като „Самос не е добрe“, протестиращите се събраха пред сградата на пристанищните власти, полицейския щаб и кметството. \r\nМигрантите настояват за незабавното им преместване от острова с аргумента, че условията в центъра са непоносими за живот.  Тереза Герова", "date": "2019.01.21", "title": "Kathimerini: Мигранти отново организираха протест срещу лошите условия в центровете за прием в Гърция"}
{"url": "http://www.focus-news.net/news/2019/01/21/2614646/krasimir-uzunov-gratskiyat-dogovor-e-po-dobar-ot-balgarskiya-za-dobrosasedstvo-s-makedoniya-tay-kato-ima-zadalzhitelni-klauzi.html", "text": "Гръцкият договор е по-добър от българския за добросъседство с Македония, тъй като има задължителни клаузи. Това каза анализаторът на македонската история и президент на Агенция и Радио „Фокус“ Красимир Узунов в предаването „Още от деня“ по  БНТ . „Гръцкият прочит не е хомогенен. Вчера видяхме един 100-120-хиляден митинг. Прочитът на правителството е, че не са толкова, колкото са очаквали. Днес има изявления на председателя на парламента, че е правен опит едва ли не да се завладее и затова се е намесила полицията. В Гърция искат и референдум. В четвъртък вечерта ще се гласува. Лично за мен като гледам балканизацията на гръцките партии ще мине. Тепърва от там ще започнат нещата. Ако трябва да ги обобщим, преди да минем към нашата позиция, винаги знаем, че на една македонска сватба има повече стрелба, отколкото на две гръцки революции. Тоест, сега всичко отива в т.нар. Северна Македония, където в неделя трябва да се вземе решение между двата основни партньора – Демократичен съюз за интеграция на бившите партизански командири от Армията за национално освобождение и реформираните социалисти, дали ще има избори“, коментира Узунов и уточни, че той на тяхно място би направил избори, защото ВМРО-ДПМНЕ не е в кондиция, но може да се роди нещо трето на тези избори.  \r\n„Ние не можем да бъдем вече активни в този казус, защото не сме страни по Преспанския договор. Ако трябва да кажем дали гръцкият договор е по-добър от българския, е по-добър. Има задължителни клаузи“, посочи той. По думите му Договорът за добросъседство между България и Македония няма задължителни клаузи. „Внимаваме за друго – едно правителство може да го прекрати с едногодишно предизвестие“, допълни Узунов. По думите му гръцкият договор прави едни необратими неща в културата. „Оттук нататък няма как да се пипа историята. Докато с тази дисциплинираща комисия, ако сега не използваме, когато етнически албанец е министър на образованието. Сега имаме шанс да си попроменят малко учебниците, но това е процес. Няма да стигне времето. България в държава, преживяла е много. Преживяла е и посегателствата върху собствената си история. Но Заев, ако сега в момента спечели едни избори, не бих казал, че би спечелил втори“, коментира Узунов. Според него Груевски е имал ред особености, за които до голяма степен и ние сме си били виновни.  \r\n„Ние не знаем къде са тези 60 000 студенти, които са завършили в България. Нямаме последователна политика, защото лошо е, че като дойде някой на власт при нас, смята, че от него започва историята и свършва с него. Гърците са много по-последователни в политиката си. Дори по това отрицание има ли Македония и трябва ли нашата провинция да се казва Северна Македония, при гърците няма голямо различие. Всеки, който сложи подписите си, рискува бъдещето си. Те могат да получат нобелова награда, но няма да просъществуват дълго в политиката – нито Ципрас, нито Заев“, каза още Красимир Узунов.", "date": "2019.01.21", "title": "Красимир Узунов: Гръцкият договор е по-добър от българския за добросъседство с Македония, тъй като има задължителни клаузи"}
{"url": "http://www.focus-news.net/news/2019/01/21/2614675/kyustendil-zdravnite-inspektori-sa-sastavili-21-akta-za-pushene-v-zakriti-obshtestveni-mesta.html", "text": "Здравните инспектори са съставили 21 акта за пушене в закрити обществени места. Това съобщиха за  Радио „Фокус” – Кюстендил  от Регионална здравна инспекция – Кюстендил. Актовете за установени административни нарушения са съставени на база извършения от здравните инспектори контрол на забраната за тютюнопушене на закрити обществени места, обособени работни места и открити обществени места, съгласно Закона за здравето. Данните сочат, че са извършени 335 проверки в обекти за хранене и развлечение, издадени са шест предписания, съставени са 21 акта, издадени са и седем наказателни постановления. Общата сума на наказателните постановления е 5 500 лева. Здравните власти са извършили 294 в детски и учебни заведения, направени са 998 проверки в лечебни заведения и са инспектирали 986 други обществени места. При тях няма установени нарушения. \r\nВенцеслав ИЛЧЕВ", "date": "2019.01.21", "title": "Кюстендил: Здравните инспектори са съставили 21 акта за пушене в закрити обществени места"}
{"url": "http://www.focus-news.net/news/2019/01/21/2614673/prokuraturata-i-mvr-zapochnaha-mashtabno-razsledvane-za-iztochvane-na-sredstva-ot-noi-chrez-falshivi-telk-ove-obzor.html", "text": "Прокуратурата и МВР започнаха мащабно разследване за източване на средства от НОИ чрез фалшиви ТЕЛК. На пресконференция заместник-главният прокурор Иван Гешев, главният секретар на МВР Ивайло Иванов и управителят на НОИ Ивайло Иванов дадоха информация относно проверките, които се извършват на територията на цялата страна.  Зам.- главният секретар Иван Гешев  коментира, че стотици милиони „изтичат в пясъка“ и не стигат до реалните хора, които имат нужда от тези пари – инвалидите. По думите му към момента няма задържани, но в Силистра са открити стотици лични карти, медицински документи, бланки на ТЕЛК и т.н. Той уточни, че в този регион работата по досъдебните производства е най-напреднала и скоро ще има повдигнати обвинения. Гешев поясни, че сред лицата, които се занимават с издаването на фалшиви ТЕЛК-ове в Силистра е бивш кмет на населено място. По думите му в определени региони се е установило, че процентът на инвалидните пенсии достига до 28% от всички пенсии, като най-големият процент е отчетен в Силистра – 28,6% от всички пенсии в областта. Гешев обясни, че установените случаи в Силистра са част от проверките, които са направени в редица области на страната, като анализът е възложен на прокуратурата от страна на главния прокурор Сотир Цацаров, а на МВР от премиера Бойко Борисов.  „Предстои извършване на такава дейност в останалите областни градове, където процентите на тези инвалидни пенсии са по-ниски“, каза той и обясни, че при проведени разпити на стотици лица през този един месец и активно последните две седмици, впечатлението е, че голям процент от лицата не знаят от какво са болни.  \r\nОт своя страна  главният секретар на МВР гл. комисар Ивайло Иванов  допълни, че цената на фалшив ТЕЛК достига до 2500 лв. Иванов добави, че институциите разполагат с ресурс и воля, за да се справят с проблема. Акцията е започнала в областите Разград, Силистра, Габрово, Враца, Монтана, като по думите на гл. комисар Ивайло Иванов няма да се ограничат само в тези райони. „На над 200 лица сме свели сведения. Голям процент не знаят от какво са болни. Не знаят къде са се лекували, каква им е диагнозата. Не знаят дали са били хоспитализирани, дали и какви документи са необходими. Отделно комисията от колко човека е, дали един лекар, дали са трима“, каза още Иванов и допълни, че всичко това води до изводите и може да се направи обосновано предположение, че става въпрос за фиктивно издаване на документи. Ст. комисар Иванов уточни, че има посредници за издаването на фалшив документ за ТЕЛК, които взимат 600 лв. По думите му това е тарифата само в една област. Гл. секретар на МВР разказа за случай, при който жена с 93% слепота работи като шивачка. Управителят на НОИ Ивайло Иванов   благодари на прокуратурата и полицията, които са се ангажирали с темата с фалшивите ТЕЛК-ове, която е във фокуса на обществото и на медиите като цяло. „Не е тайна, че в последните години броят на инвалидните пенсии нараства. В тях най-голямо значение като брой и като разход имат пенсиите за инвалидност поради общо заболяване. Статистическите данни показват, че в периода от 2011 г. пенсионираните с такива пенсии са нараснали с 22 хил. души годишно, независимо от общата тенденция на намаляване броя на пенсионерите и населението като цяло. На фона на 2017 г. през 2018 г. общият брой на пенсиите намалява, но тук динамиката на пенсиите за инвалидност поради общо заболяване не следва общата тенденция“, допълни той. Иванов уточни, че освен инвалидните пенсии към тях има и 39 социални права. По думите му проблемът е с хората, които ги ползват и нямат основание за това.  \r\nДеница КИТАНОВА", "date": "2019.01.21", "title": "Прокуратурата и МВР започнаха мащабно разследване за източване на средства от НОИ чрез фалшиви ТЕЛК-ове (ОБЗОР)"}
{"url": "http://www.focus-news.net/news/2019/01/21/2614676/daniel-yankov-upravitel-na-firma-ledenata-parzalka-v-tsentara-na-blagoevgrad-e-predizvikatelstvo-za-malki-i-golemi.html", "text": "Ледената пързалка в центъра на Благоевград е едно предизвикателство за малки и големи. Това каза за  Радио „Фокус“ – Пирин  Даниел Янков, управител на фирмата, която строи съоръжението в областния център. По думите на Янков екипът е положил много големи усилия, за да може днес да се осъществи откриването. Той добави, че ледената пързалка, която е разположена на площад „Македония“, ще бъде достъпна за хората до началото на месец март. „През почивните дни полагахме фибран, а чилър се нарича машината, която създаде леда. Дадохме всичко себе си за изграждането на леденото съоръжение“, посочи управителят. Според него не са имали трудност и за образуването на лед, като студените вечери също са помогнали, за да може по-бързо да се създаде ледът. „Надявам се да има интерес от гражданите, защото преди 7 години за последно е имало ледена пързалка в Благоевград“, добави Даниел Янков. Той съобщи, че няма за какво да се притесняват, защото бързо се свиква, а в началото могат да се държат за оградата. \r\nДенис НИКИФОРОВ", "date": "2019.01.21", "title": "Даниел Янков, управител на фирма: Ледената пързалка в центъра на Благоевград е предизвикателство за малки и големи"}
{"url": "http://www.focus-news.net/news/2019/01/21/2614682/mkd-makedoniya-avstriyski-deputat-gartsiya-useshta-otrovata-na-natsionalizma.html", "text": "Австрийският депутат Щефан Шенах се изказа пред Парламентарната асамблея на Съвета на Европа (ПАСЕ) за решението на парламента в Скопие да промени името на държавата и за националистическите демонстрации в Гърция. Според него те са допринесли Гърция да усети отровата на национализма, информира македонското онлайн издание  МКД , като цитира кореспондента на МИА от Страсбург. \r\nТой е казал: „Когато бях в Македония, изпратих съобщение до политическите партии, от които потърсих отговорност, да не превърнат консултативния характер на референдума в нещо друго. Доволен съм от това, че парламентът приема да стане парламент на Република Северна Македония. Съжалявам за случващото се в Гърция, където се усети отровата на национализма. Мисля, че гръцкият парламент трябва да одобри името Република Северна Македония и най-накрая да се сложи край на този  конфликт \". Щефан Шенах е от групата на социалистите в ПАСЕ.   Ивелина Ватова", "date": "2019.01.21", "title": "МКД (Македония): Австрийски депутат: Гърция усеща отровата на национализма"}
{"url": "http://www.focus-news.net/news/2019/01/21/2614679/pazardzhik-obnovena-e-ekspozitsiyata-v-kashtata-muzey-rayna-knyaginya-v-panagyurishte.html", "text": "Обновена е експозицията в къщата-музей „Райна Княгиня“ в Панагюрище. Това каза за  Радио „Фокус“ – Пазарджик  директорът на Исторически музей – Панагюрище доц. д-р Атанас Шопов. Той обясни, че има нови пет витрини, в които са показани лични вещи на Райна и нейната фамилия, а също и нейната автобиография и други книги за нея. „Представяме по съвременен начин експозицията на първия етаж. Посетителите могат да видят и филм за нейния живот и дело. Показваме и гоблен, ушит от Райна Княгиня, на който е изобразен лъв“, обясни Шопов. Той допълни, че гобленът е поставен в специална рамка зад стъкло. По думите му освен него не са запазени други шити от нея гоблени. Интересен експонат е и личното тефтерче на Райна, където тя е отбелязвала ражданията, на които е била акушерка. \r\nВаня НИКОЛОВА", "date": "2019.01.21", "title": "Пазарджик: Обновена е експозицията в къщата-музей „Райна Княгиня“ в Панагюрище"}
{"url": "http://www.focus-news.net/news/2019/01/21/2614651/drebnite-targovtsi-ostavat-v-stachna-gotovnost-sreshtu-zakona-za-gorivata-obzor.html", "text": "Представители на Националното сдружение на търговци и превозвачи на горива обявиха решението си отново да преминат в протестна готовност срещу Закона за горивата. Сдружението става член на КРИБ и на АИКБ. В него членуват 110 фирми, като според търговците законът ще засегне 400. На 9 януари Министерски съвет предложи на Народното събрание да отложи срока за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Предложението е той да започне да действа от 1 юли, а не от 28 януари. От сдружението посочиха, че отлагането на закона с 6 месеца се подкрепя от ГЕРБ, „Обединени патриоти“ и ДПС, „против“ са само от БСП. На 17 януари парламентарната Комисия за наблюдение на приходните агенции и борба със сивата икономика и контрабандата прие предложението за отлагане на закона. Говорителят на Националното сдружение на търговци и превозвачи на горива Симо Симов заяви, че Законът за горивата няма да пребори сивата икономика. „В него няма и едно действие, което да я спре и да влее пари в бюджета“, коментира той. „Дребните търговци обявиха, че са против сивата икономика, защото пречи и на тях. Те опровергаха твърденията, че протестът срещу закона се подготвя от 100 души. „Не сме 100, а 110, но не човека, а фирми“, заяви Симов. Търговците подчертаха, че протеста срещу Закона за горивата нямат намерение да свалят правителството и не работят срещу него. „Не сме политически обвързани, нямаме политическа нагласа, приемаме помощ от всеки, който ни подаде ръка“, уточни говорителят на сдружението и допълни, че са водени разговори със всички партии, с изключение на БСП. От Националното сдружение оповестиха, че до края на седмицата ще уведомят главния прокурор Сотир Цацаров за недоволството си срещу Закона за горивата. Търговците благодариха на омбудсмана Мая Манолова за подкрепата. На 8 януари тя внесе жалба в Конституционния съд срещу промените в Закона за горивата. Омбудсманът заяви, че те нанасят тежък удар върху малките търговци и превозвачи на горива, и са удар срещу гражданите в качеството им на потребители, тъй като фалитът на малките бензиностанции ще доведе до ограничаване на конкуренцията и засилването на монопола. Българската петролна и газова асоциация (БПГА) и Българската стопанска камара (БСК) се обявиха срещу отлагането на Закона за горивата. Българската петролна и газова асоциация обяви, че напуска КРИБ заради решението на Министерския съвет да предложи отлагане на закона с 6 месеца. Членовете на асоциацията изразиха своето разочарование от действията на Конфедерацията на работодателите и индустриалците в България, която в писмо до министъра на икономиката Емил Караниколов е поискала отлагане на влизането в сила на закона и е направила предложения за промени в текстовете му, без това да е съгласувано с БПГА. Законът за горивата беше приет от парламента през лятото на 2018 г. и трябваше да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а от дребните - 20 хил. лева. Дистрибуторите на бутилиран газ трябва да притежават минимум 10 хил. бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 до 250 хил. лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 до 200 хил. лв.  \r\nБиляна ИВАНОВА", "date": "2019.01.21", "title": "Дребните търговци остават в стачна готовност срещу Закона за горивата (ОБЗОР)"}
{"url": "http://www.focus-news.net/news/2019/01/21/2614681/sport-barselona-shte-privleche-pod-naem-do-kraya-na-sezona-napadatel-ot-sasuolo.html", "text": "Барселона ще привлече под наем до края на сезона Кевин-Принс Боатенг от Сасуоло, съобщава Sky Sports. \r\nКаталунците ще платят 2 милиона евро за наема на Боатенг, но в договора между двата клуба ще има клауза, която ще позволява на Барселона да откупи изцяло правата на 31-годишния футболист за сумата от осем милиона евро. \r\nГанайският футболист игра в Ла Лига през сезон 2016/17, когато бе част от отбора на Лас Палмас. Това отговаря на изискването на старши треньора на Барселона Ернесто Валверде нападателят да има опит в испанското първенство, за да няма нужда от по-дълго време за адаптация. \r\nОт началото на сезона Кевин-Принс е вкарал 5 гола в 15 мача с екипа на Сасуоло в Серия А и за Купата на Италия.", "date": "2019.01.21", "title": "Спорт: Барселона ще привлече под наем до края на сезона нападател от Сасуоло"}
{"url": "http://www.focus-news.net/news/2019/01/21/2614678/35-godishen-mazh-e-zadarzhan-po-sluchaya-sas-schupenite-prozortsi-na-sofiyskata-sinagoga-obzor.html", "text": "35-годишен мъж е задържан като заподозрян по случая със счупените с камъни прозорци на Софийската синагога. Той е отведен в Трето РУ, където се изясняват мотивите за деянието. Вандалският акт е извършен след обяд на 19 януари (събота). От организация на евреите в България \"Шалом\" съобщиха, че е счупен прозорец на Голямата молитвена зала, която се намира от страната на Централни хали. \"Инцидентът сам по себе си е изключително обезпокоителен, но пълното отсъствие на реакция от страна на минувачите по улицата е още по-притеснително\", коментира председателят на ОЕБ \"Шалом\" доц. д-р Александър Оскар. \"Безопасността на хората от общността в момента е най-важна и ще работим заедно с органите на реда и компетентните институции в страната тя да бъде гарантирана. Не можем да се примирим, че в България езикът на омразата вече има физически прояви с директни посегателства върху еврейска комунална собственост\". От организацията припомниха, че случилото се е само дни преди Международния ден в памет на жертвите на Холокоста - 27 януари. \r\nПо повод извършеното посегателство Главното мюфтийство разпространи своя официална позиция, с която остро осъжда случилото се. „Това е вандалски акт на нетърпимост и религиозна омраза към малцинствените религиозни общности. Искрено се надяваме, че извършителят ще отговори пред съда за деянията си\", заявиха от Главното мюфтийство. В позицията се посочва, че подобни вандалски прояви се случват не рядко, наливат масло в огъня и разрушават сериозно мира и спокойствието в България. „Призоваваме държавата да осигурява безопасността на членовете на религиозните общности и спокойното провеждане на молитвите в духовните храмове. Религията учи на морал, етика, честност, култура и благонравие, не трябва да се плашим от нея, а напротив да намерим спасението в нея. В среда на морална и културна разруха, тя ни е необходима повече от всякога\", посочват от Главното мюфтийство.", "date": "2019.01.21", "title": "35-годишен мъж е задържан по случая със счупените прозорци на Софийската синагога (ОБЗОР)"}
{"url": "http://www.focus-news.net/news/2019/01/21/2614685/protothemagr-gartsiya-sasht-se-kanyat-da-otmenyat-orazheynoto-embargo-ot-kipar.html", "text": "Както информира гръцката онлайн медия  Protothemа.gr , САЩ възнамеряват в скоро време да вдигнат оръжейното ембарго, което от десетилетия са наложили на Кипър. \r\nПрез всички тези години за американската дипломация винаги е било трудно да представи валидни аргументи как сигурността на Кипър се гарантира при подобно ембарго.   \r\nПричина за ембаргото е американската идея, че средиземноморският остров допринася за стабилността и сигурността в региона, а също и че то служи като потенциал за по-тясно сътрудничество между двете нации.   \r\nВъншният министър Никос Христодоулидес заявява, че Вашингтон търси „добавена стойност“, давайки шанс на Никозия да се сдобие с военно оборудване, което ще й позволи да поддържа сигурността в региона.   \r\nЕмбаргото е наложено през 1987 година. Първоначално целта му е да не се позволи да се създават въоръжени сили, които биха провалили дипломатическите усилия да се обедини отново разделеният остров.   \r\nПрез всичките тези години обаче американската дипломация не успя да докаже как това ембарго обслужва интересите, свързани със сигурността както на Кипър, така и на региона. Медията отбелязва също, че в това отношение Кипър е по-слабата страна, а също и жертва на турската агресия.   \r\nХристодоулидес споменава, че процедурата за вдигане на ембаргото се обсъжда в Конгреса на САЩ. Все по-ясно е позицията на американските депутати – Вашингтон повече не гледа на Кипър само като на място, където има нерешен етнически конфликт.    Ивелина Ватова", "date": "2019.01.21", "title": "Protothema.gr (Гърция): САЩ се канят да отменят оръжейното ембарго от Кипър"}
{"url": "http://www.focus-news.net/news/2019/01/21/2614686/sport-rezultati-ot-20-krag-na-italianskata-seriya-a.html", "text": "В понеделник се играят две срещи от 20 кръг на италианската Серия А. \r\nДженоа-Милан завърши при резултат 0:2.  Головете за Милан вкараха Фабио Борини (72 мин.) и Сусо (83 минута). \r\nМилан е на 4 място с 34 точки, а Дженоа заема  14-то – с 20 точки.", "date": "2019.01.21", "title": "Спорт: Резултати от 20 кръг на италианската Серия А"}
{"url": "http://www.focus-news.net/news/2019/01/21/2614684/api-ogranicheno-e-dvizhenieto-na-vsichki-avtomobili-po-pat-i-1-vidin-dimovo.html", "text": "Ограничено е движението на всички автомобили по път I-1 Видин - Димово поради отстраняване на аварирал товарен автомобил. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание, спазвайки указанията на служителите на “Пътна полиция” по обходен маршрут в двете посоки: от път I-1 Видин -Димово - път II-11 през Арчар, път III-112 през Тополовец, път III-114 до Ружинци и отново по път I-1 Ружинци - Монтана.", "date": "2019.01.21", "title": "АПИ: Ограничено е движението на всички автомобили по път I-1 Видин - Димово"}
{"url": "http://www.focus-news.net/news/2019/01/21/2614677/afp-ot-davos-svetovniyat-elit-preduprezhdava-za-silen-populistki-gnyav-i-ikonomicheska-nesigurnost.html", "text": "Икономическият и политическият елит на планетата се събра в Давос за годишната среща на Световния икономически форум. Той бе посрещнат от ясните предупреждения от проучванията на Оксфам, НПО, ситуирана във Великобритания и Северна Ирландия, и на Международния валутен фонд (МВФ), които предупреждават, че международната икономика е в риск, а задълбочаващото се неравенство между бедни и богати засилва обществения гняв, предава  AFP  от швейцарския курорт. \r\nОще преди официалното откриване на годишната седмица, в която богатите и влиятелните фигури в света ще изграждат мрежи и ще се социализират, беше ясно, че тазгодишната им среща ще мине под знака на все по-голяма нестабилност и надигане на популизма.  \r\nВодещи личности от САЩ, Франция, Великобритания и Зимбабве не се включиха в Световния икономически форум 2019-та, за да не пренесат политическия огън у дома.  \r\nМВФ в специално допълнение към своя доклад за развитието на световната икономика предупреждава, че търговските сблъсъци между САЩ и Китай, Брекзит и други източници на несигурност застрашават да подкопаят глобалния растеж още повече и по-бързо в сравнение с предвидените от последния му отчет отпреди три месеца. През октомври Фондът предвиждаше ръст на глобалния БВП от 3,7 процента, сега той е сведен на 3,5 за 2019-та.  \r\nПред репортерите в Давос ръководителят на МВФ Кристин Лагард заяви: \"След две години на стабилно развитие световната икономика започва да се забавя повече отколкото се очакваше, увеличават се и рисковете, Дали това означава, че глобална рецесия ни дебне зад ъгъла? Не! Но със сигурност все по-голяма става опасността от спад в темповете на глобалното развитие.“  Ивелина Ватова", "date": "2019.01.21", "title": "AFP: От Давос световният елит предупреждава за силен популистки гняв и икономическа несигурност"}
{"url": "http://www.focus-news.net/news/2019/01/21/2614680/telma-makedoniya-gruevski-na-pazar-za-podaratsi-a-prokuraturata-pazaruva-novi-svideteli-po-obvinenieto-sreshtu-nego.html", "text": "Никола Груевски отново е заснет в Унгария, съобщава на електронната си страница скопската медия  Телма . Този път в мол и отново е с чанта в ръце. Видеото, на което е показан, е направено от унгарския портал \"444\" и в него се споменава, че това е бившият македонски премиер, който бе поискал унгарско убежище, бягайки от правосъдието в собствената си страна. В него се съобщава също, че процедурата, по която Виктор Орбан му даде убежище в Унгария, поражда съмнения, тъй като официално от два месеца той е в неизвестност, т.е. със статут на бежанец, но с одобрено убежище.    \r\nРазследването на бягството му все още не е доказало как е напуснал Македония, нито кой може да поеме отговорност. Прокурор Вилма Рускоска обявява, че през тази седмица ще има нови свидетели, но не разкрива дали са политици или длъжностни лица. Чакат се и записите от охранителните камери от Албания.   \r\nС помощтта на унгарски дипломати Груевски успя да стиген до Будапеща през ноември, но унгарското правителство отрича да е оказвало помощ.  \r\nСпоред потвърдени данни от унгарската столица той се е свързал както с партийни функционери, така и със свои приближени държавни служители.    Ивелина Ватова", "date": "2019.01.21", "title": "Телма (Македония): Груевски на пазар за подаръци, а прокуратурата пазарува нови свидетели по обвинението срещу него"}
{"url": "http://www.focus-news.net/news/2019/01/21/2614683/alsat-m-makedoniya-rodninite-na-gruevski-nyama-da-se-izslushvat-tvardyat-ot-prokuraturata-v-skopie.html", "text": "Съпругата, майката и най-близките роднини на избягалия Никола Груевски няма да бъдат изслушвани в прокуратурата, съобщи македонската телевизия  Алсат-М . \r\nПрокурор Вилма Русковска посочи, че в предварителните разпити вече са дали показания телохранителите на бившия премиер. През тази седмица се очакват нови показания, както и  \r\nИ все пак два месеца след бягството остава загадка как той е напуснал Македония, кой му е помогнал, дали това му действие не е само част от плана да не влиза в затвора. До този момент няма сведения дали някоя институция не е помагала на Груевски, който успя да премине през Албания Черан гора и Сърбия и по най-бърз начин да стигне до Будапеща, където също тъй бързо получи политическо убежище.  \r\nТам той се ползва със статут на свободен гражданин, а унгарските медии го заснеха няколко пъти на оживени места в унгарската столица, включително и в скъп ресторант, където обядваше с гости от Скопие.    Ивелина Ватова", "date": "2019.01.21", "title": "Алсат-М (Македония): Роднините на Груевски няма да се изслушват, твърдят от прокуратурата в Скопие"}
