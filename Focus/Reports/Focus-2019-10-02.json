{"url": "http://www.focus-news.net/news/2019/10/02/2704513/pozharen-ekip-e-sadeystval-za-izvazhdaneto-na-edin-ot-postradalite-v-katastrofata-na-bul-botevgradsko-shose.html", "text": "Пожарен екип е съдействал за изваждането на един от пострадалите в катастрофата на бул. \"Ботевградско шосе\". Това съобщи за  Агенция „Фокус“  говорителят на Центъра за спешна медицинска помощ в София Катя Сунгарска. Пожарният екип е дошъл с линейка, която е закарала пострадалия в болнично заведение. 25-годишен мъж, водач на единия автомобил, който е с контузия на гръдния кош и на ръката. 25-годишна жена – пасажер, е с  контузия на главата и хематом. 52-годишна жена е най-тежко пострадалата. Тя е с контузия на гръдния кош, контузия на гръбначния стълб. Жената е откарана и е в противошокова зала на ИСУЛ.   \r\n \r\nТеодора ПАТРОНОВА", "date": "2019.10.02", "title": "Пожарен екип е съдействал за изваждането на един от пострадалите в катастрофата на бул. \"Ботевградско шосе\""}
{"url": "http://www.focus-news.net/news/2019/10/02/2704512/aktsenti-v-sutreshniya-blok-dobro-utro-balgariya-po-radio-fokus-na-3-oktomvri.html", "text": "От 4-6 октомври ще се проведе Национална конференция по неврохирургия, организацията на събитието е поета от УМБАЛ “Св. Иван Рилски”. Какво включва програмата, какви новости ще бъдат представени, в сутрешния блок  „Добро утро, България“  на  Радио „Фокус“  очаквайте повече от доц. Васил Каракостов, Началник на клиниката по неврохирургия към УМБАЛ „Св. Иван Рилски“. В предизборното ни студио ще разговаряме с Хасан Азис, зам.-председател на ДПС и кандидат за кмет и водач на общинската листа „Заедно за Кърджали!“ за това как с програмата за развитие на общините ще бъде реализирано мотото „Власт за хората“ на ДПС, както и какви са конкретните стъпки за техния просперитет. Земеделският министър Десислава Танева съобщи, че пикът на заболяването африканска чума по свинете е приключил, но кризата не е отминала. Нов случай на заболяването е установен в Царево. Комисията по земеделие и развитие на селските райони в Европейския парламент одобри предложението в бюджета на ЕС за догодина да бъдат предвидени допълнителни 70 милиона евро за борба с африканската чума по свинете, от тях 20 милиона за създаване на ваксина. Колко близо сме до създаване на ефикасна ваксина питаме Христо Найденски, Директор на института по микробиология към БАН. Регионалният исторически музей в Кюстендил ще бъде домакин на научната проява, която ще представи богатството на музейните фондове и архиви в цялата страна. Колегата от Радио „Фокус” – Кюстендил Венцеслав Илчев допълва темата. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.10.02", "title": "Акценти в сутрешния блок „Добро утро, България“ по Радио „Фокус“ на 3 октомври"}
{"url": "http://www.focus-news.net/news/2019/10/02/2704516/pregled-na-mezhdunarodnite-novini-do-1800-chasa-agentsiya-fokus.html", "text": "Премиерът на Великобритания Борис Джонсън предложи нов план за Брекзит, който цели да се премахне нуждата от митнически проверки по ирландската граница, като нарече плана на Европейския съюз по този въпрос „мост доникъде“, предава  AFP . \r\nВ плана на премиера се казва, че „движението на стоки между Северна Ирландия и Република Ирландия ще бъде декларирано“, като физическите проверки ще се извършват в търговските обекти, а не на границата.  \r\n*** \r\n \r\n  Президентът на Турция Реджеп Тайип Ердоган заяви, че страната му няма да има избор, освен да продължи по собствен път по отношение на зоната за сигурност в северната част на Сирия, пише вестник  Yeni Safak . \r\nЗаплахата от тероризъм по сирийската граница е достигнала „непоносими нива“, заяви турският президент.  \r\nПоставеният краен срок за създаването на зона за сигурност на САЩ в Северна Сирия, който беше до края на септември, е изтекъл, което оставя заплахата от военна интервенция от страна на Анкара в региона.  \r\nПред парламента на Турция, Ердоган заяви, че страната е в Сирия заради терористичната заплаха, която предотвратява завръщането на бежанците по домовете им. \r\n„Турция ще настани милион сирийци в 140 села и 50 лагера, които ще бъдат установени в зоната за сигурност“, заяви президентът, като добави, че страната не подкрепя война, сблъсъци, кръвопролития или страдания в Сирия.  \r\n \r\n Турция няма избор, но да продължи по собствен път . \r\n \r\nТурция не е видяла достатъчно развитие в действията на САЩ за създаването на зоната за сигурност в Северна Сирия и затова няма избор, но да продължи по собствен път, смята Ердоган.  \r\nТой заяви пред Общото събрание на ООН по-рано, че иска да установи ивица, дълга 480 км и навлизаща на 30 км в териториите на  Сирия. Според турския план, до 2 млн. бежанци ще се настанят в тази зона, с международна подкрепа.  \r\nАко това се случи, проекта трябва да намали наполовина сирийските бежанци, които се намират в Турция и да накара членовете на организацията „Отряди за народна самоотбрана“ (ОНС), считана от Анкара за терористична“, да се изтеглят от зоната. \r\n*** \r\n \r\n  Сътрудничеството между Русия и Рияд в енергийния сектор ще продължи и това се изразява от политическата воля на лидерите на двете страни, заяви говорителят на руския президент Дмитрий Песков. \r\n\"Политическата воля на ръководството на двете страни ни подсказва, че сътрудничеството между Русия и Саудитска Арабия в енергийния сектор ще продължи\", заяви Песков по канал „Русия-24“. \r\n*** \r\n \r\n  Германският посланик в Сърбия Томаш Шиб заяви, че форматът на преговорите между Косово и Сърбия ще остане същият, а Европейският съюз ще продължи да бъде медиатор в разговорите, предава белградската медия  Б92 . \r\nТой добави, че очаква митата, наложени над сръбския внос от страна на Косово да бъдат премахнати след изборите на 6 октомври в страната и повтори, че постигането на споразумение между Белград и Прищина е едно от условията за приемане на Сърбия в ЕС.  \r\nТой заяви още пред сръбската „Prva TV”, че Германия остава посветена на разрешаването на косовския въпрос.  \r\nСпоред Шиб тези проблеми трябва да бъдат решени преди Сърбия да влезе в ЕС и когато това се случи, Белград ще може да използва привилегиите си от членството, които според него са огромни.  \r\n„Надяваме се диалогът между Белград и Прищина, в който се решават проблемите, да продължи скоро. \", каза той. \r\nПопитан дали Германия и Франция са приготвили стратегия, която ще спомогне за продължаването на диалога и защо те не се намесват по-сериозно във въпроса с вносните сръбски мита, Шиб заяви, че е неприятно, че все още митата са в сила и се надява, че те ще бъдат свалени след изборите в Косово на 6 октомври.  \r\n„Германия и Франция все още искат да подкрепят процеса по диалога, но форматът ще е същият – Белград и Прищина осъществяват преговори с медиаторството на ЕС и неговият представител Йосеп Борел. Обмисляме дали да назначим специален посланик, който да отговаря за процеса на диалога. Няма да създаваме нов формат, но ще подкрепим разговорите с надеждата, че ще видим прогрес“, заяви Шиб.  \r\nТой добави, че е важно и Сърбия да продължи да се развива в икономическо отношение, като Германия ще помогне за този процес.  \r\n„За съжаление Фолксваген няма да инвестира тук, но други германски инвеститори ще дойдат, което ще създаде работни места“, заяви той, като посочи увеличаващият се брой хора, които работят в германски комапнии в Сърбия.  \r\n*** \r\n \r\n  Президентът на Руската Федерация Владимир Путин защити американския си колега Доналд Тръмп във връзка с обвиненията, че държавният глава на САЩ е оказвал натиск над Киев да дискредиритра политическия опонент на Тръмп Джо Байдън, като заяви че няма „нищо компроментиращо“ в стенограмата на разговора. \r\n„Не виждам нищо компроментиращо в разговора между Тръмп и украинският лидер Зеленски“, заяви Путин.  \r\n*** \r\n \r\n  Около 6 хил. души от косовската диаспора са гласували за парламент от 19 септември до 1 октомври, според информация на Централната избирателна комисия (ЦИК), съобщава  ”Радио и Телевизия на Косово” . \r\n„Периода за гласуване по пощата продължава. За сега, до 1 октомври, сме получили 5,900 пакета, които трябва да са бюлетини“, заяви Валмир Елези, говорител на ЦИК. Той добави, че гласовете от диаспората ще бъдат примани от ЦИК до 5 октомври.  \r\n„Броенето на гласовете ще бъде извърешено от Преброителния център след деня на изборите и когато всички предвидени процедури бъдат завършени”, добави Елези.  \r\nТой добави и че всички гласове от диаспората ще бъдат държани в специално пространство, охранявано денонощно от косовската полиция.  \r\n*** \r\n \r\n  Премиерът на Обединеното кралство Борис Джонсън увери, че не желае страната да напуска структурите на Европейския съюз, но същевременно подчерта, че Лондон е готов и за този сценарий, предава британският телевизионен канал  Sky News . \r\n„Много се надявам приятелите ни (от ЕС) да разберат това и да направят компромиси от своя страна“, казва Борис Джонсън. \r\n„Защото ако не успеем да постигнем споразумение поради това, което по същество е техническа дискусия за точния характер на бъдещите митнически проверки“, алтернативата е Брекзит без сделка. „Това не е резултат, който искаме. Това изобщо не е резултат, към който се стремим. Но нека ви кажа на тази конференция, че е резултат, за който сме готови\", категоричен бе Джонсън.  \r\nТой потвърди, че в рамките на деня ще изпрати „конструктивни и разумни предложения\" до Брюксел за излизане от задънената улица на Брекзит. Те не предвиждат проверки по границата със Северна Ирландия. \r\n„При никакви обстоятелства няма да имаме проверки на или близо до границата в Северна Ирландия\", обещава Джонсън и добави, че „ще се спазва мирният процес и Споразумението от Разпети петък\". \r\n*** \r\n \r\n  „България води война против Македония, която не може да е „по-студена“. Заедно с цялата „интелигенция“, висшето ръководство на страната е мобилизирано с единствената цел – да докажат, че сме непросветени „българи“. Наясно са, че или сега ще успеят да го постигнат, или всичките им скрити исторически замисли за македонците ще се изпарят“, пише за днешния брой на  „Нова Македония“  македонският и югославски дипломат от кариерата Ристо Никовски. Материалът е представен без редакторска намеса. \r\n \r\nКапитулантският договор, който подписахме им дава право да доказват недоказуемото и трябва да се признае, че е задължение на политиците да използват такива възможности. Точно така се отнася София. Те настояват с всички сили да си присвоят ключов дял от нашата история с единствената цел да ни убедят в нашия български произход. Символът на всичко това е, разбира се, личността на Гоце Делчев. Според тяхната идеология, той е голям „българин“, който се е борил за Македония, ама като за втора българска държава. Делчев няма други исторически заслуги за България, Ако, все пак, има, тогава и ние трябва да покажем разбиране. \r\nЕдва ли има по-голямо унижение от това да приемеш да преговаряш за историята си със съседните държави. Точно това прави нашата Македония и сега не трябва да се чудим какво се случва. С подписването на асиметричните договори с България и Гърция, Македония се постави в зависима позиция, като последиците от това могат да се окажат съдбоносни за оцеляването на македонския народ. Нашите некадърни политици ни уверяваха, че с тези договори са решени проблемите с тези държави и те стават наши приятели, което беше невиждана лъжа и жестока манипулация. Истината е, че тези вековни проблеми бяха само отворени и оставени на масата за бъдещата ни екзекуция. С договорите не беше решено абсолютно нищо в наша полза. \r\nСега се убеждаваме, че агресията срещу Македония и от страна на Атина, но особено от София, никога не е била по-ясно изразена и по-опасна. И двете са с откровени намерения да нанесат фатален удар на македонската национална идентичност. Смятат, че е дошъл моментът за окончателното затваряне на „македонския въпрос“. Впрочем, София открито ни заяви, че Македония може да влезе в Съюза, но не и македонизма и по-точно – македонците. И докато се случва всичко това, нашите мъдро мълчат. А ако се обадят, хвърлят реплики в смисъл, че Делчев наистина се е декларирал като българин, но се борил за Македония! Демек, водата ври на 100 градуса, но затова пък правият ъгъл е 90. Така някак си беше шегата за този, който твърдял, че водата ври на 90 градуса. \r\nИсторическите комисии и с България, и с Гърция са факт и опасността от катастрофални последици от тяхната работа е съвсем реална за нас. Ако бяхме нормална държава с отговорни политици, сега поне щяха да се активират всички налични възможности, за да се помогне на нашите комисии да спасят каквото може. За съжаление, това е ерес за политиците, които, като носители на капитулацията, сега нямат очи да се борят за нашите интереси, които вече предадоха за нищо. Всъщност, въпросът е дали Академията, Институтът за национална история и подобните институции са получили нареждане от политиците да не ни защитават? Колко ли само „учени“ взимат заплата в института, а не сме чули нищо за техните „важни“ открития за нашата история. Сега, вместо всекидневно да излизат с факти и аргументи и за Гоце, и за всички други наши дейци (които неизбежно ще дойдат на ред в в София), или да дават препоръки и предложения какво трябва да се оспорва – всички мълчат. Ако все пак правят нещо, обществеността трябва да знае, защото е крайно чувствителна. Или, както и навсякъде, и там голяма част са нечии деца, роднини, съседи...? Академията пък вече се доказа като безполезна за държавните и националните въпроси.  \r\nТук ще се опитаме да прецизираме една слаба точка на българската страна, която може да се използва като повод за наша инициатива. \r\nОт 1990 година България празнува 3 март като национален празник. Това е денят, когато през 1878 година е подписан предварителният Санстефански мирен договор между Русия и Османската империя, която е загубила войната от 1877/1878 година. Този договор се нарича предварителен, защото никога не влиза в сила и е ревизиран след само три месеца, на 13 юни през същата 1878 година на Берлинския конгрес. Според руските замисли, в Сан Стефано е създадена Велика България, която обхваща почти цялата Македония, части от Сърбия (Пирот, Враня...), от Гърция (Северна Тракия и части от Източна Тракия) и Албания (Корча...). Според договора от Сан Стефано, България има над 170 хиляди квадратни километра територия, докато днес тя е около 110 хиляди. Русия създава Велика България като васална държава, което беше против интересите на западните сили, които не приеха договора. Русия беше принудена да направи ревизия на споразумението и след това приложи договореното в Берлин. И албанците бяха недоволни от Санстефанския договор и като следствие от него формираха Призренската лига, чиято цел е Велика Албания. Много години преди 1990 година София празнуваше 3 март като ден на освобождението, което също така е спорно в много отношения. \r\nИзборът на София да празнува 3 март като национален празник на страната е дълбоко провокативен за всички съседни държави, особено за Македония. Това открито символизира техните иредентистки аспирации към части от някои държави. Няма никакво основание, или оправдание, нещо, което е било предварително и въобще не е влязло в сила, да бъде използвано за национален празник от София. \r\nБлагодарение на „гръмогласността“ на София, която безспорно е приятелска, поне знаем, че са се запънали около Делчев. За комисиите с Гърция, обаче, освен няколко новини от Атина, както обикновено неблагоприятни за Македония, нашата общественост няма никаква идея какво работят и какви са безпринципните отстъпки, направени от наша страна. \r\nИнтересното е, че и Атина (индиректно, свързвайки ни с Албания), и София ни се заканват и с блокада на датата за преговори за членство в ЕС, докато и двете с нетърпение чакат да я получим, защото чрез тях ще могат да изстискат и малкото, което ни остана от македонската национална идентичност. \r\nЕдин от основните уроци в дипломацията е, че отношенията със съседите са и най-важните, и най-трудните. Почти навсякъде е така, не само на Балканите. През вековете сме споделяли историческата съдба със съседите, в добро и лошо, във войни и сътрудничество. Най-често събитията на Балканите са били дирижирани от други сили, които са имали собствени интереси и за тази цел са изправяли една срещу друга страните от региона. Окупаторите и границите са се променяли, дори са се разменяли населения, народите са се смесвали по различни начини и всичко това е оставило дълбоки следи и последици, които е нормално да рефлектират още дълги години. Тези наследства винаги са голям товар, а решения се намират много трудно. Така е и на Балканите, и в Далечния Изток, така е в цяла Азия, Африка и Латинска Америка. В момента, например, има шест, седем гранични спора между САЩ и Канада, за които не се говори много... \r\n*** \r\n \r\n  Председателят на Европейската комисия Жан-Клод Юнкер ще проведе разговор с премиера на Обединеното кралство Борис Джонсън, за да обсъди новото му предложение за споразумение за Брекзит, предава  AFP . \r\nНо говорителят на Юнкер поясни, че Брюксел все още не се е запознал с текста на плана и предупреди, че всяка сделка трябва да отговаря на „всички цели на предпазния механизъм\" за ирландската граница, предназначен да избегне твърда граница между Ирландия и Северна Ирландия, която е част от състава на Обединеното кралство. \r\n*** \r\n \r\n  Руското министерство на отбраната отрече информацията за провеждане на изпитания на противоракетната система С-500 в Сирия, за които по-рано съобщи вестник „Известия\", предава  TACC . \r\n„[Системата] С-500 е предназначена за борба с балистични и аеродинамични цели на дълги разстояния. Няма никаква нужда от тестове и особено от използването на С -500 в Сирийската арабска република\", коментираха от военното ведомство публикацията. \r\nСпоред Министерството на отбраната за тестване на тези системи в трудни климатични условия може да се използва тренировъчната площадка в Астраханска област, където условията за експлоатация на всяка система за ПВО не са по-леки, отколкото са тези в Сирия. \r\nВоенното ведомство напомни, че системата за противовъздушна отбрана в Сирия защитава руските военни бази в Тартус и Хмеймим от всички класове балистични и аеродинамични цели.  \r\nКакто бе отбелязано от Министерството на отбраната, опитът при използването на различни руски системи за противовъздушна отбрана в Сирия със сигурност се взема предвид при разработването на перспективни оръжейни системи, както и на отделни части и подсистеми. Ако е необходимо, отделни елементи от създадените системи могат да бъдат тествани в реални бойни условия. \r\nПо-рано руският министър на отбраната Сергей Шойгу съобщи, че доставката на системата С-500 за войските ще започне през 2020 г. Комплексът се строи с възможност за експлоатация в следващите 25 години.", "date": "2019.10.02", "title": "Преглед на международните новини до 18:00 часа (Агенция „Фокус“)"}
{"url": "http://www.focus-news.net/news/2019/10/02/2704510/remont-se-izvarshva-po-patya-mezhdu-selata-novgrad-i-vardim.html", "text": "Ремонт се извършва по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на октомври, съобщават за  Радио „Фокус“ – Велико Търново  от  Областно пътно управление. Времето във Великотърновски регион е ясно и слънчево към този час, настилките – сухи. Нови въведени ограничения няма. Трафикът е спокоен. Затворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка се извършва разширяване, което трябва да приключи до 3 януари 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности се извършват и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година. Ограничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до края на януари 2020 година е през Лозен – Драганово – Янтра – Поликраище – Полски Тръмбеш. В Прохода на Републиката, който е отворен за движение, остава в сила предупреждението за опасност от падащи камъни. В едната лента, заради ремонт, се осъществява движението по пътя между село Поликраище и Горна Оряховица в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. \r\nЛуиза ТРАНЧЕВА", "date": "2019.10.02", "title": "Ремонт се извършва по пътя между селата Новград и Вардим"}
{"url": "http://www.focus-news.net/news/2019/10/02/2704515/sedem-novo-izdireni-pametnitsi-byaha-vklyucheni-v-registara-voenni-pametnitsi-na-oblast-shumen.html", "text": "Седем ново издирени паметници да бъдат  включени в регистъра „Военни паметници“ на област Шумен, реши на днешното си заседание Областната комисия „Военни паметници“, предаде репортер на  Радио „Фокус“- Шумен . Те се намират в село Златар, общ. Велики Преслав, в селата Ружица и Крива река, общ. Никола Козлево, в Смядово и село Янково, общ. Смядово, Нови пазар и село Ветрище, общ. Шумен. Подполковник Георги Георгиев, началник на Военно окръжие- Шумен, докладва за състоянието на 86-те военни паметницина територията на област Шумен, включени в регистъра. Той посочи, че  по иниицатива на Военно окръжие- Шумен, с помощта на общинските администрации през месеците юли, август и септември са извършени дейности по почистване и възстановяване  на военните паметници, както и почистване на пространствата около тях- измиване, пребоядисване, възстановяване на надписи, почистване на трайни настилки и др. Определени са и  техните GPS координати. Подполковник Георгиев посочи, че за изпълнение на мероприятията значителен ресурс са отделили общинските администрации във Велики Преслав, Върбица, Смядово, Нови пазар и Никола Козлево. В инициативата доброволно са се включили граждани, деца, а частна фирма от Велико Търново, която е почистила три от паметниците на територията на община Шумен. „Децата участваха с голям интерес и ентусиазъм в акцията и ще бъдат предложени за награда от Министерството на отбраната“, каза още подполковник Георгиев. За такава награда ще бъдат предложени 12 деца. Подполковник Георгиев каза още, че по инициатива на Дирекция „Социална политика и политика по военно-патриотично възпитание” в Министерството на отбраната, част от общините са кандидатствали за допълнително целево финансиране. С постановление на Министерски съвет от 5 септември са отпуснати 16 800 лв. за различни дейности по поддържане на 7 от сега същуствуващите паметници в област Шумен. В заседанието участва и  Кристина Алексова, старши експерт в Министерството на отбраната. \r\n \r\nИвелина ИВАНОВА", "date": "2019.10.02", "title": "Седем ново издирени паметници бяха включени в регистъра „Военни паметници“ на област Шумен"}
{"url": "http://www.focus-news.net/news/2019/10/02/2704517/edi-rama-parlamentarni-izbori-v-albaniya-shte-ima-chak-prez-2021-g.html", "text": "Парламентарните избори ще се проведат през юни 2021 г., не по-рано, заяви министър-председателят на Албания Еди Рама, предава македонският портал  \"А1 Он\" . \r\nАлбанският премиер отхвърли слуховете, че може да има предсрочен вот след изборните реформи и информацията, че опозицията се подготвя за парламентарни и местни избори на една и съща дата.  \r\n„Изборите ще бъдат през 2021 г. Много неща могат да се случат дотогава, но това, което знаем днес е, че изборите ще са през юни 2021 г.“, заяви той пред албански медии.  \r\nОтносно Шкодра, където новоизбраният кмет подаде оставка, след което се описа като „обикновен гражданин, който иска да докаже невинността си по обвиненията на опозицията“, Рама заяви, че „определено ще има избори\", но това е въпрос, който трябва решат институциите. Той добави и, че това не е сред компетенциите на Социалистическата партия на Албания, чиито председател е Рама.  \r\nПреди два дни на среща при затворени врати, лидерите на партиите от обединената опозиция, председателят на Демократическата партия Лулзим Баша говори за провеждането на предсрочни парламентарни и местни избори и призова опозицията да бъде готова за това.  \r\n \r\n : Теодор Пенев", "date": "2019.10.02", "title": "Еди Рама: Парламентарни избори в Албания ще има чак през 2021 г."}
{"url": "http://www.focus-news.net/news/2019/10/02/2704514/bez-problemi-i-izchakvaniya-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчаквания се осъществява преминаването на моторни превозни средства през ГКПП – „Гюешево”, пътните настилки са сухи. Това съобщи за  Радио „Фокус” – Кюстендил  дежурният на българо-северномакедонския пункт. Трафикът към този час на деня е слаб. Няма образували се колони от чакащи автомобили. \r\n \r\nВенцеслав ИЛЧЕВ", "date": "2019.10.02", "title": "Без проблеми и изчаквания се осъществява преминаването на моторни превозни средства през ГКПП – „Гюешево”"}
{"url": "http://www.focus-news.net/news/2019/10/02/2704520/nad-11-tona-kanabis-sa-izzeti-pri-mashtabna-aktsiya-provedena-na-teritoriyata-na-odmvr-blagoevgrad.html", "text": "Съвместна специализирана полицейска операция за противодействие на производството, съхранението и разпространението на наркотични вещества е проведена на 1 и 2 октомври т.г. от криминалисти на ОДМВР-Благоевград и служители на Дирекция Жандармерия“. Това съобщиха от пресцентъра на  МВР . В хода на операцията в днешния ден е задържан 41-годишен мъж от с. Илинденци, криминално проявен. При претърсване в дома му са намерени и иззети близо 57,1 грама сух канабис и електронна везна, по която направения полеви наркотест е отчел следи от канабис. В прилежащ имот, ползван от него, са открити около 12 полусухи канабисови растения с общо тегло около 1,400 кг,  а в близост до къщата -  чувал с около 4,400 кг сух канабис. При съвместните действия в нива в местността Бранището полицаите  намерили засадени 11 растения с общо тегло около 89 кг и приблизително 78 полусухи растения с общо тегло около 20,300 кг, положени да се сушат. След направен полеви тест всички растения са реагирали положително на канабис. Същевременно полицейски служители на РУ-Сандански извършили процесуално-следствени действия в района на местността Дигнен камен, където открили две ниви, засадени с общо 1469 растения, с тегло 11400 кг,  реагирали положително на канабис при извършения полеви наркотест. На други 54 канабисови растения, с общо тегло около 108 кг, попаднали техни колеги от РУ-Петрич при претърсване на нива в обезлесен участък в местността Дурчовец.  \r\nДен по-рано служители на РУ-Банско засекли на ул.  “Георги Бенковски“ в града 22-годишна местна жителка, от която иззели  две полиетиленови пликчета с около 3,22 грама амфетамин. В хода на работата по случая те претърсили и жилището й, където намерили още  3,32 г от същата дрога. Последвало задържането й в полицейския арест. Работата по образуваните по образуваните по случаите досъдебни производства продължава под наблюдението на прокуратурата.", "date": "2019.10.02", "title": "Над 11 тона канабис са иззети при мащабна акция, проведена на територията на ОДМВР-Благоевград"}
{"url": "http://www.focus-news.net/news/2019/10/02/2704521/gd-granichna-politsiya-intenziven-e-trafikat-na-kulata-kapitan-andreevo-lesovo-i-dunav-most-vidin.html", "text": "Интензивен е трафикът на вход и изход за товарни автомобили на границата с Република Гърция на ГКПП „Кулата“ . На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. На ГКПП „Капитан Андреево“ и ГКПП „Лесово“ трафикът е изключително интензивен на изход за товарни автомобили. На границата с Румъния на ГКПП „Дунав мост-Видин“ трафикът е интензивен на изход за товарни автомобили. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата с Република Сърбия трафикът е нормален на всички гранични контролно-пропускателни пунктове.   \r\nПоради ниското ниво на река Дунав, от съображение за безопасност платформата, обслужваща фериботната връзка Оряхово – Бекет,  работи само през светлата част на денонощието – от 08:00 ч. до 22:00 ч.", "date": "2019.10.02", "title": "ГД „Гранична полиция“: Интензивен е трафикът на  „Кулата“, „Капитан Андреево“, „Лесово“ и „Дунав мост-Видин“"}
{"url": "http://www.focus-news.net/news/2019/10/02/2704522/trafikat-po-patishtata-v-slivenska-oblast-e-intenziven-no-bez-zadrastvaniya.html", "text": "Трафикът по пътищата в сливенска област е интензивен,  но без задръствания. Пътните настилки са сухи и нормално проходими. Няма въведени ограничения  по  пътищата,  съобщиха от  Областно пътно управление . Затворени за тежки автомобили над 10 т. са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nВременно са въведени следните ограничения за движение на МПС по път II-66. Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срокът е до 30.11.2019 г. \r\nСъщо така движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци, а срокът за ремонтните дейности е до 31.10.2019 г.", "date": "2019.10.02", "title": "Трафикът по пътищата в сливенска област е интензивен,  но без задръствания"}
{"url": "http://www.focus-news.net/news/2019/10/02/2704524/izticha-posledniyat-srok-za-plashtane-na-mestnite-danatsi-v-shumen.html", "text": "На 31 октомври изтича срокът за плащане на втората вноска на данъка върху недвижимите имоти, такса битови отпадъци и данъка върху моторните превозни средства за текущата година. Това съобщиха от  Община Шумен . След тази дата върху  дължимите суми започват да се начисляват лихви, съобщават от общинската администрация в Шумен. Оттам припомнят, че годишният размер на задълженията е разделен на две равни вноски – плащане до 30 юни и до 31 октомври. Същият срок важи и за таксата битови отпадъци. Касовите плащания на местните данъци и такса битови отпадъци се извършват в данъчната служба на общината от 8.30 до 18.30 часа всеки работен ден без прекъсване. Вноските за местни данъци и такси може да се преведат и по банков път. Справка за банковата сметка, по която да бъдат внесени задълженията, може да се направи на електронната страница на общината. Плащане може да се извърши и на всички каси на Изипей или по електронен път чрез Ипей. От общинската данъчна служба напомнят, че гражданите могат по електронен път да проверяват вида и размера на данъчните си задължения, като преди това трябва да заявят желание да им бъде издаден КИН – клиентски идентификационен номер. Заявления се приемат всеки работен ден в отдел “Местни данъци и такси”. Желаещите могат да използват всяко идване в сградата на общината, за да подадат необходимия образец и да се възползват от удобството на тази електронна услуга за гражданите.", "date": "2019.10.02", "title": "Изтича последният срок за плащане на местните данъци  в Шумен"}
{"url": "http://www.focus-news.net/news/2019/10/02/2704518/mestni-izbori-2019-mestna-koalitsiya-abv-zemedelski-naroden-sayuz-volya-abv-otkri-predizbornata-si-kampaniya-v-mezdra.html", "text": "Местна коалиция „АБВ“ (Земеделски народен съюз, „Воля“, АБВ“) откри предизборната си кампания в Мездра, предаде репортер на  Агенция „Фокус“ . Кандидатът на АБВ за кмет на Община Мездра Иван Аспарухов и листата са издигнати от местна коалиция. Събитието се състоя в Дома на железничаря, сцената бе обсипана с балони, а залата препълнена с хора. Откриването на кампанията започна с представянето на участниците в листата за общински съветници на Община Мездра. \r\n \r\nТеодора ПАВЛОВА", "date": "2019.10.02", "title": "Местни избори 2019: Местна коалиция „АБВ“ (Земеделски народен съюз, „Воля“, АБВ“) откри предизборната си кампания в Мездра"}
{"url": "http://www.focus-news.net/news/2019/10/02/2704209/predstoyashti-sabitiya-v-stranata-za-2-oktomvri-agentsiya-fokus.html", "text": "*** \r\n \r\n \r\n \r\nОт 09.00 часа ще се проведе заседание на Народното събрание. \r\n \r\n  \r\n \r\n*** \r\n \r\n \r\n \r\nОт 10.00 часа ще се проведе заседание на Министерски съвет. \r\n \r\n  \r\n \r\n*** \r\n \r\n \r\n \r\nОт 14.30 часа в зала „Изток“ ще се проведе кръгла маса на тема „Всеобхватна координация на миграционния процес“. Предвижда се председателят на Комисията по вътрешна сигурност и обществен ред на Народното събрание Пламен Нунев да направи изказване в началото на дискусията. \r\n \r\n  \r\n \r\n*** \r\n \r\n \r\n \r\nОт 10.00 часа в кабинет 218, разположен на втория етаж на Поликлиниката на ВМА, специалистите от Клиника по дерматология на Военномедицинска академия (ВМА) организират безплатна профилактична кампания за доброкачествени и злокачествени образувания. \r\n \r\n  \r\n \r\n*** \r\n \r\n \r\n \r\nОт 11.00 часа заместник-кметът на София Дончо Барбалов ще посети Четвърта многопрофилна болница за активно лечение \r\n \r\n  \r\n \r\n*** \r\n \r\n \r\n \r\nОт 11.00 часа във ВИП залата на Софийска опера и балет ще се състои пресконференция за премиерата на операта \"Зографът Захарий\". \r\n \r\n  \r\n \r\n*** \r\n \r\n \r\n \r\nОт 11.00 часа в Пресклуба на БТА организаторите на международното изложение „Световно образование” ще представят пред медиите актуална информация за промени в нагласите и перспективите пред българите за обучение в чужбина. \r\n \r\n  \r\n \r\n*** \r\n \r\n \r\n \r\nОт 11.30 часа на Моста на влюбените председателят на БАН акад. Юлиан Ревалски ще открие изложба по повод отбелязванeто на 150-годишнината на Академията. \r\n \r\n  \r\n \r\n*** \r\n \r\n \r\n \r\nОт 18.00 часа в Чешкия център ще се състои среща-дискусия с Мартин Вопенка. \r\n \r\n  \r\n \r\n*** \r\n \r\n \r\n \r\nОт 18.30 часа в Литературния клуб на Столична Библиотека ще бъде премиерата на „Аз, Остава“ – първа книга от поредицата Scribens Acoustic на издателство Scribens. \r\n \r\n  \r\n \r\n*** \r\n \r\n \r\n \r\nОт 18.30 часа, Литературен клуб „Перото“ ще се проведе поетична вечер на Валери Вергилов. \r\n \r\n  \r\n \r\n*** \r\n \r\n \r\n \r\nВ 13:00 часа в зала „Георги Баев“ на Културен център Морско казино ще се проведе Националната среща \"Добри практики\" на Министерство на културата. \r\n \r\n  \r\n \r\n*** \r\n \r\n \r\n \r\n  \r\n \r\nОт 19.30 часа в Драматичен театър \"Адриана Будевска.\" официалното ще бъде открит фестивалът на изкуствата Порт Прим Арт Фест’2019. \r\n \r\n*** \r\n \r\n \r\n \r\nОт 18.30 часа в Градската художествена галерия „Борис Георгиев“ ще бъде открита изложбата на един знаков за Варна творец - Радко Мурзов на 80 години. Изложбата е озаглавена „Пъ-тят“. \r\n \r\n  \r\n \r\n*** \r\n \r\n \r\n \r\nОт 10.00 часа в зала 321 на Ректората на ВТУ „Св. св. Кирил и Методий“ ще започне лекция от цикъла MASTЕRCLASS WORK 4.0. Ще присъстват президентът на КНСБ Пламен Димитров, заместник-министърът на образованието и науката Карина Ангелиева и заместник-министърът на труда и социалната политика Зорница Русинова. \r\n \r\n  \r\n \r\n*** \r\n \r\n \r\n \r\nОт 17.30 часа в голяма зала на Общината ще се състои концерт на японски мъжки хор, съвместно с хор „Кантилена“ в рамките на дните на японската култура в България. \r\n \r\n  \r\n \r\n*** \r\n \r\n \r\n \r\nОт 19.00 часа в ДКС „Васил Левски“ ще бъде представена „Иванов“ – класическа театрална постановка на Младежки театър - София. \r\n \r\n  \r\n \r\n*** \r\n \r\n \r\n \r\nОт 14.00 часа в ОДМВР ще се проведе редовен месечен брифинг. \r\n \r\n  \r\n \r\n*** \r\n \r\n \r\n \r\nМинистърът на отбраната Красимир Каракачанов ще присъства на събитията от националната информационна кампания „Бъди войник“: \r\n \r\nОт 16.00 ч. на площад „Възраждане“ в Габрово ще започне информационна борса за набиране на войници и матроси. \r\n \r\nОт 18,30 ч. в Дома на  културата „Емануил Манолов“ ще започне концертът  на Представителния ансамбъл на Въоръжените сили, представителния духов оркестър на Сухопътните войски и местни творчески колективи. \r\n \r\n  \r\n \r\n*** \r\n \r\n \r\n \r\nОт 11.30 часа в НЧ „Градина – Върбица 1894“ ще се състои празнична програма, посветена на  Международния ден на възрастните хора. \r\n \r\n  \r\n \r\n*** \r\n \r\n \r\n \r\nОт 11.00 часа в конферентната зала на Хотел „Арпезос“, ще се проведе конференция: „Наука и общество-2019 година“. \r\n \r\n  \r\n \r\n*** \r\n \r\n \r\n \r\nОт 14.00 часа в залата на Областна администрация ще се проведе заседание на областната епизоотична комисия. \r\n \r\n  \r\n \r\n*** \r\n \r\n \r\n \r\nОт 17.00 часа на сцената при Крепост „Хисарлъка” ще се състои фолклорен концерт.  \r\n \r\n*** \r\n \r\n  \r\n \r\n*** \r\n \r\nПлевен. \r\n \r\nОт 19.00 часа в читалище ,,Съгласие\" ще се състои музикално-поетичният спектакъл ,,Сребърна любов\" с участието на Недялко Йорданов и Хайгашод Агасян. \r\n \r\n  \r\n \r\n*** \r\n \r\n \r\n \r\nОт 18.30 часа в Народната библиотека „Иван Вазов“ ще бъде представена новата книга на Николай Нинов. \r\n \r\n  \r\n \r\n*** \r\n \r\n \r\n \r\nОт 11.00 часа, в зала 2 на общината ще се проведе пресконференция, на която ще бъдат дадени подробности за предстоящото „16-ти ретро парад Стара Загора“. \r\n \r\n  \r\n \r\n*** \r\n \r\n \r\n \r\nОт 14.00 часа в зала 2 на Областната администрация, ще се проведе заседание на Областната комисия „Военни паметници”. \r\n \r\n  \r\n \r\n \r\n \r\n*** \r\n \r\n \r\n \r\nОт 18:00 часа в залата на Дома на железничаря, ПП АБВ ще открие предизборната си кампания.", "date": "2019.10.02", "title": "Предстоящи събития в страната за 2 октомври (Агенция „Фокус“)"}
{"url": "http://www.focus-news.net/news/2019/10/02/2704211/plan-na-tsru-evropa-da-e-razdelena-na-tri-chasti-balgariya-sarbiya-i-makedoniya-vlizat-v-pravoslavniya-blok.html", "text": "Централното разузнавателно управление на САЩ (ЦРУ)  има план да раздели Европа на три части, предава македонската телевизия  Pressing TV , като се позовава на статия в белградска медия.  \r\nСпоред плана първият блок ще включва западноевропейски държави, които ще бъдат контролирани от Франция и Германия. Втората група са държавите, които са били част от Варшавския договор след Втората световна война. Те ще бъдат водени от унгарския премиер Виктор Орбан.  \r\nСърбия, Македония, България, Черна гора, Босна и Херцеговина и Албания ще се присъединят към третия блок под формата на своеобразен балкански съюз. \r\nДруги подробности по плана на ЦРУ не се привеждат. \r\n \r\n Тереза Герова", "date": "2019.10.02", "title": "План на ЦРУ: Европа да е разделена на три части, България, Сърбия и Македония влизат в православния блок"}
{"url": "http://www.focus-news.net/news/2019/10/02/2704208/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Държавният секретар на САЩ Майк Помпео е случал телефонния разговор между американския президент Доналд Тръмп и украинския му колега Владимир Зеленски, съобщава изданието  The Wall Street Journal , като се позовава на източник от външнополитическото ведомство във Вашингтон.  \r\nСпоред информацията, разпространена от редакцията, Помпео е бил един от онези, които са чули какво точно са си казали Тръмп и Зеленски. По-късно първият дипломат на Вашингтон е станал част от групата на официалните лица, които са прослушали телефонния разговор между двамата президенти.  \r\nСпоред изданието, присъствието на Помпео свързва Държавния департамент с разследването на опита за импийчмънт срещу Доналд Тръмп от членовете на Камарата на представителите. \r\n \r\n*** \r\n  Републиканците в Сената на САЩ възобновиха разследването за това, дали украинците са били в координация с Демократическата партия, за да предоставят уличаваща информация за президента Доналд Тръмп преди изборите за държавен глава през 2016 година, пише американското консервативно издание  Washington Examiner . \r\nПредседателят на финансовата комисия в Сената Чък Грасли и председателят на комисията за вътрешна сигурност Рон Джонсън писаха на Генералния прокурор Уилям Бар, че освен това искат да знаят дали Министерството на правосъдието има информация от украински прокурори, която противоречи на обяснението на бившия вицепремиер Джо Байдън за заплахата да се задържи помощ от 1 милиард долара за Киев. \r\nДвамата високопоставени републиканци са изпратили писмото няколко дни,, след като демократите в Камарата на представителите обявиха, че започват официално разследване за импийчмънт на Тръмп заради проведения на 25 юли телефонен разговор между президента и украинския му колега Владимир Зеленски. Демократите твърдят, че Тръмп е използвал властта на поста си, за да принуди украинския държавен глава да разследва Байдън, като го е заплашил да задържи помощта от 1 милиард долара. \r\nКакто отбелязва изданието, републиканците отдавна искат да разобличат усилията на демократите да хвърлят мръсотия по Тръмп и неговата кампания чрез украинското правителство. \r\nГрасли пише за първи път до Министерството на финансите през юли 2017 година с искане за информация относно „наглите усилия на Националния демократически комитет и кампанията на Хилъри Клинтън да използват правителството на Украйна с изричната цел да намерят негативна информация за тогавашния кандидат Тръмп, за да навредят на кампанията му“. \r\nПо думите на Грасли, основен играч в операцията е американката от украински произход Александра  Чалупа, чиято цел е била „да разкрие предполагаемите връзки между тогавашния кандидат Доналд Тръмп, Пол Манафорт и Русия“. \r\nГрасли и Джонсън искат да знаят дали Бар разследва „връзките и координацията“ между украинските правителствени служители и Националния демократически комитет или кампанията на Клинтън. \r\nТе също така искат от Бар да обясни защо не е изискано от Чалупа да се регистрира като чуждестранен агент. \r\n \r\n*** \r\n  През уикенда американският вестник The New York Times публикува  статия, озаглавена „Танкове, ракети и без гълъби: Китай ще отбележи 70-ия рожден ден на Народната република“. В материала, написан от Стивън Ли Майърс, се казва, че китайските власти са забранили гълъбите преди предстоящия парад по повод националния празник. Но гълъбите са символ на мира. Чрез умишлено поставяне на думите „танкове\", „ракети\" и „гълъби\" заедно в заглавието, авторът се опита да създаде атмосфера на потисничество и смислено да предаде идеята, че военният парад в Китай е само показване на мускули и сила, коментират в редакцията на англоезичното издание  Global Times . \r\nНякои западняци трябва да преразгледат историята си. Развитието на много западни страни е резултат от нашествие и грабеж, особено през XVIII и XIX век. The New York Times използва империализма и експансионизма, за да наблюдава Китай. \r\nРазвитието на Китай остава стабилно и спокойно. Гълъбите летят през историята на Китайската народна република през последните седем десетилетия. Големите постижения на страната, включително гигантският скок в икономиката, са реализирани по напълно мирен начин. \r\nТова е основната разлика между възхода на Китай и индустриализацията и модернизацията на западните страни. Последните обаче не са склонни да го признаят, въпреки че повечето от тях постигат просперитет чрез войни и колониализъм. Развитието на тези западни страни се основаваше на страданието и унижението на други държави. Сега, когато повечето западни страни се радват на развитие, станаха избирателно слепи за историята и за мирния възход на Китай. \r\nВоенната сила е от голямо значение за стабилното развитие на Китай през последните седем десетилетия. Отбранителната сила на страната се увеличи значително след десетилетия на бързо военно развитие. Днес Китай се превърна в една от трите ядрени сили. По този начин е невъзможно Китай да бъде изместен, а други големи сили е малко вероятно да използват военна сила, за да принудят Пекин да отстъпи. \r\nКитай обаче ще използва своите военни за стратегическо възпиране и защита на националната сигурност. „Танковете“ и „ракетите“, които забелязаха медиите, няма да бъдат заплаха за никоя друга страна или регион в света. Напротив, Китай пое отговорността като основна сила за поддържане на мира и стабилността в световен мащаб и за противопоставяне на глобалната и регионална хегемония. Това прави военната сила на Китай важна гаранция за световния мир и стабилност. \r\nВоенният мускул не е лошо нещо. Ключът е как го използвате. След седем десетилетия е време Китай да покаже малко мускул на света. Силата на Китай е надеждна гаранция за национално единство и световен мир. Освен това е солидна основа да се действа срещу всяка сила, която се опитва да саботира регионалния мир и развитие. Китай винаги е провеждал отбранителна национална отбранителна политика и 70-те години мирен възход е най-големият негов принос за развитието на човечеството. \r\n \r\n*** \r\n  Турция ще затегне допълнително усилията си за създаване на зона за сигурност в Северна Сирия. Това стана ясно след заседание на Съвета за национална сигурност, съобщава турският вестник  Hurriyet . \r\n„Турция ще засили искрените си усилия за реализиране на проекта за зона за сигурност“, се казва в съобщение, разпространено след заседанието в президентския комплекс в Анкара, председателстван от държавния глава на страната Реджеп Тайип Ердоган. \r\nСамият той подчерта, че Турция разглежда проекта като хуманитарен въпрос, чието разрешаване ще позволи на сирийците да се върнат по домовете си. \r\nНа 7 август турски и американски военни служители се съгласиха да създадат зона за сигурност в Северна Сирия и да разработят мирен коридор, за да улеснят движението на разселените сирийци, които искат да се върнат в родината си. Те също се съгласиха да създадат център за съвместни операции. \r\nСпоразумението също така предвижда създаването на необходимите мерки за сигурност за справяне с проблемите на сигурността на Турция, включително изчистване на зоната от членове на YPG/PKK, групировка, с която САЩ си сътрудничат. \r\nСъветът също така потвърди, че антитерористичните операции, започнати в Северен Ирак, ще продължат, докато регионът не бъде изчистен от терористите. На 27 май Анкара стартира операция „Нокът“ срещу „Работническа партия на Кюрдистан“ в Северен Ирак. Втората и третата фаза на операцията бяха проведени през юли и края на август тази година. \r\nСъветът заяви още, че Турция е решена да продължи дейностите в Източното Средиземноморие в рамките на своя континентален шелф.  Анкара оспорва едностранно извършваните сондажи в Източното Средиземноморие, като твърди, че турските киприоти също имат право върху ресурсите в района. \r\n \r\n***", "date": "2019.10.02", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/10/02/2704210/izvestiya-kataluntsite-napomniha-na-madrid-za-stremezhite-si-kam-nezavisimost.html", "text": "На годишнината от референдума за независимост на Каталуния - 1 октомври - в региона отново се провеждат митинги. Преди две години Мадрид обяви за незаконно гласуването, при което 90% от гражданите на северозападния регион подкрепиха отделянето му от Испания. Въпреки това, към днешна дата в кръговете на сепаратистите има разцепление, а каталунските лидери лидери губят доверие на международната сцена. Но въпреки това не е задължително протестите за независимост да стихнат, пише руският вестник  „Известия“ . \r\nДве години след бурните събития, привържениците на независимостта на Каталуния продължават да организират демонстрации, за да припомнят своите цели и изисквания, но броят на поддръжниците на идеята за отделяне на региона от централната власт в Мадрид неизбежно намалява, заявиха за изданието от Държавния секретариат по въпросите за Испания в света към Министерството на външните работи в Мадрид.  \r\nСпоред представители на секретариата движението за независимост на Каталуния е разделено между онези, които са готови по всякакъв начин да търсят отделяне на региона, и тези, които възнамеряват да действат стриктно в рамките на съществуващия закон – т.е. чрез диалог с официалните власти в Мадрид.„Броят на последните се увеличава с всеки изминал ден“, обясниха от секретариата. \r\nОт ведомството са категорични, че подобно разделение вреди на сепаратистите, „особено в контекста на забележима загуба на доверие на международната арена“. \r\nОтделът не даде своите прогнози по отношение на това колко участници се очакват на демонстрациите, но припомни, че броят на хората, събрали се на неотдавнашен митинг в Барселона навръх националния празник на Каталуния, е най-ниският след 2012 г. \r\n Тереза Герова", "date": "2019.10.02", "title": "„Известия“: Каталунците напомниха на Мадрид за стремежите си към независимост"}
{"url": "http://www.focus-news.net/news/2019/10/02/2704511/rtk-kosovo-britanskiyat-poslanik-v-kosovo-prizova-grazhdanite-na-stranata-da-glasuvat.html", "text": "Британският посланик в Косово Николас Абът призова народа на Косово, без значение от възраст, пол и минало да излязат и да гласуват в изборният ден на президентските избори в страната, съобщава  “Радио и Телевизия на Косово” . \r\nТой добави, че 6 октомври е важна дата, тъй като дава възможност на хората да изберат в каква посока ще се движи страната им.  \r\nАбът е на мнение, че хората трябва да имат възможност да гласуват свободни от заплахи и подчерта, че правителството на Великобритания не подкрепя никоя специфична партия или кандидат на идните избори.  \r\n \r\n : Теодор Пенев", "date": "2019.10.02", "title": "RTK (Косово): Британският посланик в Косово призова гражданите на страната да гласуват"}
{"url": "http://www.focus-news.net/news/2019/10/02/2704214/afp-ekvador-se-otteglya-ot-opek-prez-yanuari-2020-godina.html", "text": "Еквадор обяви, че ще се оттегли от ОПЕК през януари следващата година поради финансови проблеми, пред които е изправена южноамериканската страна, предава  AFP . \r\n„Правителството на Еквадор реши да прекрати принадлежността си към Организацията на страните-износителки на петрол (ОПЕК) от 1 януари 2020 г.\", се казва в съобщение на Министерството на енергетиката и невъзобновяемите природни ресурси. \r\n \r\n Тереза Герова", "date": "2019.10.02", "title": "AFP: Еквадор се оттегля от ОПЕК през януари 2020 година"}
{"url": "http://www.focus-news.net/news/2019/10/02/2704212/afp-rumaniya-predstavi-dve-novi-kandidaturi-za-evropeyski-komisar.html", "text": "Правителството на Румъния представи две имена за номинацията за европейски комисар по транспорта, след като първата кандидатура на Букурещ – Рована Плумб, беше отхвърлена от евродепутатите, предава  AFP . \r\n„Първият ни вариант е Дан Ника“, обяви премиерът Виорика Дънчила след среща с водещи фигури от управляващата Социалдемократическа партия. \r\nТя добави, че дипломатът Габриела Чиот е резервната възможност с оглед критериите за баланс между половете, поискани от новоизбрания председател на Европейската комисия Урсула фон дер Лайен.  \r\nПлумб бе категорична, че решението на Комисията по правни въпроси на Европейския парламент да я отхвърли за втори път като кандидат е „дълбоко неправилно и най-вече политическо\". Тя заяви, че се е опитала да намери начин да уреди проблема с ЕК, но в крайна сметка това не е променило позицията на евродепутатите от правната комисия. Според нея Комисията не спазва процедурата, тъй като не е дала препоръки как тя би могла да разреши конфликта на интереси, както направи в случая с кандидатите за еврокомисари от Австрия и Испания. Румънката увери, че ще представи своя случай на председателя на Европейския парламент Давид-Мария Сасоли и на бъдещия председател на Европейската комисия Урсула фон дер Лайен. \r\n \r\n Тереза Герова", "date": "2019.10.02", "title": "AFP: Румъния представи две нови кандидатури за европейски комисар"}
{"url": "http://www.focus-news.net/news/2019/10/02/2704213/the-independent-protestite-v-bagdad-broyat-na-zhertvite-dostigna-do-deset-dushi-nad-280-sa-raneni.html", "text": "Броят на жертвите, загинали в резултат на стрелбата, която иракската полиция откри срещу протестиращи, достигна до 10 души според източници, цитирани от британския вестник  The Independent . Пострадалите са около 286.  \r\nПо-рано бе съобщено за един убит и над 200 други са ранени в хода на протестите в Багдад, които иракската полиция разпръсна с водни оръжия, сълзотворен газ и впоследствие – със стрелба. \r\nИнформацията за един загинал бе потвърдена от Министерството на здравеопазването на Ирак. Пояснено бе, че 40 от ранените са представителите на силите за сигурност. Останалите са цивилни. \r\nХиляди иракчани – по различни данни между 1000 и 3000 -  се събраха на протест срещу безработицата и корупцията в правителството.   \r\nМасовите протести в Ирак започнаха миналата година, като за пръв път избухнаха в южната част на страната, сърцето на шиитското мнозинство. Стигаше се до сблъсъци между силите за сигурност и протестиращите, разгневени от сриващата се инфраструктура, честите прекъсвания на тока и широко разпространената корупция. \r\n \r\n Тереза Герова", "date": "2019.10.02", "title": "The Independent: Протестите в Багдад – броят на жертвите достигна до десет души, над 280 са ранени"}
{"url": "http://www.focus-news.net/news/2019/10/02/2704216/otpadaneto-na-sakratenoto-sadebno-sledstvie-za-ubiystva-i-tezhki-prestapleniya-se-pridvizhva-napredobzor.html", "text": "Отпадането на съкратеното съдебно следствие за убийства и тежки престъпления се придвижва напред. \r\nТова се случи след като Правна комисия обедини трите еднакви законопроекта за промени в Наказателно-процесуалния кодекс. \r\nТрите проекта бяха на БСП, \"Обединени патриоти\" и \"Воля\" за промените в Наказателно-процесуалния кодекс. Текстовете, заложени в проектите, предвиждат да не се прилага съкратено съдебно следствие за тежки престъпления и убийства. До заседанието на комисията се стигна в петък след свикване на извънреден Председателски съвет на Народното събрание. Съветът бе свикан по искане на \"БСП за България\". Според опозицията парламентът е приел взаимоизключващи се проекти, а според управляващите трите проекта заедно с този на ГЕРБ се допълват логически, обективно и фактически. След края на заседанието стана ясно, че най-вероятно следващият вторник проектът ще бъде разгледан на второ четене в Правна комисия. \r\nСлед заседанието пред журналисти депутатът от ГЕРБ и председател на Правна комисия Анна Александрова заяви, че от управляващата партия имат идея между първо и второ четене да предложи да се запази съкратеното съдебно следствие само за тежките престъпления и да отпадне за убийство. „Смятаме, че с тежките телесни повреди изнасилване и блудство ще се задръсти цялата система от работа. Ще се върнем 2007 г., когато 268 хил. преписки бяха прекратени. Разбирате, че тежките телесни повреди са твърде много като обем работа. Такава идея имаме, но нека да обсъдим. Не е категорично, това е като мнение. Нека чуем главният прокурор какви мисли, съдиите от ВКС и следващият вторник да го обсъдим“, допълни още Анна Александрова и посочи, че тя ще ги покани на заседание на комисията. На въпрос дали ГЕРБ се отказва от своите промени в Наказателния кодекс за запазване на съкратеното съдебно следствие, Анна Александрова отговори: „Не, по никакъв начин не се отказваме. Ще ги обсъдим на много голям широк, обществен дебат“, уточни още председателят на Правна комисия. Според нея двата проекта – този в НПК и този в НК не си противоречат. \r\n„Важно е да бъде приета достатъчно бързо поправката в НПК, която разглеждаме днес на Правна комисия, за да се приложи за случаите като този в Сотиря“, каза зам.-председателят на ПГ на \"БСП за България\" Крум Зарков пред журналисти след заседанието на Правна комисия. \"Миналият петък на предизвикан от БСП председателски съвет се разбрахме да дадем бързо старт на процедурата, с която да забраним съкратеното съдебно следствие за онези престъпления, които водят до смърт или тежка телесна повреда. На Правната комисия обединихме законопроектите така, че още утре те да бъдат докладвани в зала и при наличието на достатъчно политическа воля да бъдат приети възможно най-бързо\", допълни Крум Зарков. \r\n Агенция \"Фокус\"  припомня: \r\nНа 25 септември депутатите приеха общо четири законопроекта – три за промени в Наказателно-процесуалния и един в Наказателния кодекс. С 97 гласа „за“, 62 „против“ народните представители запазиха съкратеното съдебно следствие на първо четене. Със законопроекта от управляващата партия целят да запазят института на съкратено съдебно следствие, но и да отговорят на обществените нагласи за увеличаване на наказанието при умишлено причиняване на смърт или тежка телесна повреда. Депутатите приеха при жестоки посегателства срещу личността съдът да има възможност и право на преценка дали да използва института на съкратено съдебно следствие при определяне на наказанието. Предложението бе направено от ПГ на ГЕРБ в Наказателния кодекс. Преди това парламентът прие промени в Наказателно-процесуалния кодекс, съгласно които няма да се прилага съкратено съдебно следствие за тежки престъпления. \r\nДеница КИТАНОВА", "date": "2019.10.02", "title": "Отпадането на съкратеното съдебно следствие за убийства и тежки престъпления се придвижва напред(ОБЗОР)"}
{"url": "http://www.focus-news.net/news/2019/10/02/2704570/reuters-boris-dzhonsan-otnovo-shte-opita-da-prekrati-za-kratak-period-zasedaniyata-v-parlamenta.html", "text": "Премиерът на Великобритания Борис Джонсън ще поиска от Кралица Елизабет II да прекрати за няколко дни функциите на парламента, предава  Reuters . \r\nТова ще се случи за да бъде стартирана новата законодателна програма и е нормална процедура във Великобритания, която трае няколко дни и се нарича Реч на Кралицата. \r\n„Чрез Речта на Кралицата, правителството ще започне новият си план за здравна реформа, образование, борба с престъпността, инвестиции в инфраструктурата и строежа на силна икономика.“, заяви Джонсън. \r\n \r\n : Теодор Пенев", "date": "2019.10.02", "title": "Reuters: Борис Джонсън отново ще опита да прекрати за кратък период заседанията в парламента"}
{"url": "http://www.focus-news.net/news/2019/10/02/2704519/rtk-kosovo-ramush-haradinay-smyata-che-sasht-ne-iskat-rabolepie-a-lideri-koito-zashtitavat-stranata-si.html", "text": "Министър-председателят на Косово в оставка, Рамуш Харадинай заяви, че САЩ са съюзници на Косово, а не на специфични политици и добави, че те биха искали силен лидер в Прищина, предава обществената  \"Радио и телевизия Косово\" . \r\n„Те заявиха, че съм развалил взаимоотношенията (ни) със САЩ, но аз бях там от първия ден на кампанията. САЩ са съюзници на Косово, не на политиците. Ако знаем как да работим за доброто на нашия народ, дори и ако не са съгласни с нас, те няма да ни пречат. Те не обичат раболепие. Ако виждат, че не защитаваш интересите на хората си, няма и да ти вярват“, заяви Харадинай.  \r\n \r\n : Теодор Пенев", "date": "2019.10.02", "title": "RTK (Косово): Рамуш Харадинай смята, че САЩ не искат раболепие, а лидери, които защитават страната си"}
{"url": "http://www.focus-news.net/news/2019/10/02/2704523/ria-novosti-frenskoto-vanshno-ministerstvo-otbelyaza-napredaka-na-kontaktnata-grupa-po-donbas.html", "text": "Френското външно министерство приветства напредъка, постигнат на срещата на контактната група по Донбас в Минск по-рано и подчерта, че условията за провеждане на среща във \"нормандски формат\" на ниво държавни и правителствени ръководители в Париж в момента са узрели. \r\n\"Франция приветства този напредък, който бе улеснен от интензивните преговори, проведени през последните седмици в рамките на така наречения нормандски формат между Франция, Германия, Украйна и Русия. В момента има условия за провеждане на среща на държавните и правителствените ръководители в Париж в нормандски формат, за да се постигне напредък по пътя към трайно уреждане на конфликта в Украйна “, заяви представителят на френското външно министерство. \r\n \r\n : Теодор Пенев", "date": "2019.10.02", "title": "РИА Новости: Френското външно министерство отбеляза напредъка на контактната група по Донбас"}
{"url": "http://www.focus-news.net/news/2019/10/02/2704219/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Премиерът на Великобритания Борис Джонсън предупреди, че след излизането на страната от структурите на Европейския съюз митническите проверки с остров Ирландия ще бъдат „просто реалност“, цитира думите му националният ежедневник  The Times . \r\nДжонсън заяви, че суверенната държава трябва да има единна митническа територия. Изявлението му бе направено на фона на подготовката за представяне на новите му предложения за Брекзит пред Брюксел. Той обаче отрече съобщенията, че правителството в Лондон ще предложи „низ от митнически постове“ далеч от границата, което предизвика остра реакция от страна на Ирландия. \r\nСаймън Коувъни, вицепремиер на Ирландия, заяви в социалната мрежа „Туитър“, че Северна Ирландия и Република Ирландия „заслужават нещо по-добро“. \r\nПо-рано стана ясно, че Джонсън съвсем скоро ще представи на Европейския съюз предложението си за промяна на сделката за Брекзит, включително новите идеи, които трябва да заменят „предпазната мярка“ за ирландската граница. \r\nДори преди официалното внасяне на предложенията, Ирландия отхвърли идеите, които по-рано са били изложени пред Коувъни. \r\n„Направихме много добро предложение, ще направим много добро предложение, ще го внесем официално много скоро“, заяви Джонсън.„Смятаме, че има подходящ път напред, смятаме, че има добро решение. Силно се надявам, че нашите европейски приятели в Брюксел, Дъблин и Германия също ще искат да продължат напред“. \r\nПо думите на британския премиер, той иска да се отърве от силно оспорвания елемент на сделката за Брекзит – предпазната мярка за ирландската граница – а освен това определи като безсмислица излизането от Общността, ако страната остане „заключена“ в митническия съюз на Блока. \r\n \r\n*** \r\n  Депутатите от Лейбъристката партия засилиха натиска върху лидера си Джереми Корбин да разреши кризата с Брекзит чрез референдум, преди да настоява за провеждането на избори в страната, съобщава националният ежедневник  The Independent . \r\nДепутатите призоваха лидера си изцяло да промени позицията си относно излизането на Обединеното кралство от структурите на Общността по време на седмично заседание. Официалната позиция на Лейбъристката партия е да провеждането на общи избори - след като заплахата за Брекзит без сделка до 31 октомври бъде преодоляна.  \r\nДепутатите обаче използваха срещата, за да призоват Корбин да подкрепи искането за вот по всяко споразумение за Брекзит или да настоява за провеждането на нов референдум, ако той бъде назначен за премиер. \r\nЕдин от участниците в срещата разкри пред The Independent, че Корбин е присъствал на нея, но но не се е ангажирал с общеание. Сред лейбъристите има убеждение, че партията им ще има сериозна преднина на общи избори пред консерваторите и либералдемократите, ако преди това бъде проведен нов референдум за Брекзит.  \r\n„В компетенциите на евентуално временно правителство трябва да бъде най-напред провеждането на референдум, а след това и на общи избори… Това би било в ущърб както на торите, така и на либералдемократите и техните определящи политики – Брекзит без сделка или отлагането му. Лейбъристите могат да се насочат към воденето на предизборната кампания с визия за радикална трансформация, насочена към реалните нужди, пред които е изправено нашето общество“, уверени са депутатите от Лейбъристката партия. \r\n \r\n*** \r\n  Премиерът на Обединеното кралство Борис Джонсън може да бъде принуден да поиска от Европейския съюз удължаване на срока за прилагане на чл. 50 от Лисабонския договор, ако не успее да договори ново споразумение с Брюксел, съобщава британският национален ежедневник  The Guardian . \r\nСъд в Шотландия може да разпореди отлагане на Брекзит, след като привържениците на оставането в Европейския съюз издействаха провеждането на спешно заседание в края на работната седмица. Те поискаха от съда в Единбург да издаде присъда или разпореждане, което ще принуди премиера да поиска от ЕС отлагане на Брекзит, ако не успее да постигне нова сделка до 19 октомври. \r\nЛорд Пентланд, съдията, заяви, че ще разгледа делото в петък и ще издаде своето решение в понеделник, което вероятно ще доведе до обжалване, а то на свой ред – с ново заседание на Върховния съд на Обединеното кралство. То ще трябва да се проведе в рамките на следващите три седмици.  \r\nЗаконът за оттегляне от Европейския съюз, известен като Законът на Бен, беше приет от парламента миналия месец. Той заставя правителството да поиска удължаване на срока за Брекзит до 31 януари 2020 г., ако не бъде договорено споразумение. От Даунинг стрийт многократно загатнаха, че ще се опитат да нарушат законодателството. \r\nНа въпрос миналата седмица дали Джонсън ще спази буквата на закона, Даунинг Стрийт каза: „Ще спазваме закона, но излизаме (от ЕС) на 31 октомври“. \r\nПротивниците на Брекзит също поискаха от съда да забрани на правителството да пише отделно на лидерите на ЕС, като ги помоли да откажат искането за удължаване, след като беше съобщено, че управляващите в Лондон може да се решат на подобна стъпка, за да преодолеят Закона на Бен.   \r\n \r\n***", "date": "2019.10.02", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/10/02/2704218/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Москва и Дамаск настояха САЩ да напуснат окупираната от тях територия в арабската република – при това незабавно. Това се посочва в съвместно изявление на координационния щаб на Русия и Сирия, цитирано от вестник  „Российская газета“ . \r\nДокументът отбелязва неспособността на американските сили да гарантират изпълняването на ангажиментите по оперативния план на ООН, поети в зоната Ал Танф. Според представители на външните министерства на двете държави ситуацията в района близка до хуманитарна катастрофа.  \r\nПредставителите на Координационния щаб също така се обръщат към съответните звена на ООН с искане да дадат правна оценка на действията в контролираната от американските военни зона. Военнослужещи на Вашингтон контролират Рукбан, който се намира в 55-километрова зона около американската военна база в района на Ал Танф на границата на Сирия с Йордания. \r\nМинистърът на външните работи на Сирия Валед Муалем поиска от трибуната на ООН незабавното изтегляне на американските и турските войски от страната и заяви, че неговото правителство си запазва правото да защитава територията й по всякакъв начин, ако те останат. „САЩ и Турция поддържат незаконно военно присъствие в Северна Сирия. Всички чуждестранни сили, действащи на нашите територии без наше разрешение, са окупатори и трябва незабавно да се изтеглят от тях. Ако откажат, имаме право да предприемем всички мерки за противодействие, разрешени от международното право\", припомня изданието думите на първия дипломат на Дамаск. \r\nВ Сирия има около 1000 американски войници, разположени като част от мисия за борба с  терористичната групировка „Ислямска държава“. САЩ също подкрепят кюрдските групировки в Североизточна Сирия, които се противопоставят на правителството в Дамаск и се борят срещу сунитските екстремистки организации. \r\nПрезидентът на САЩ Доналд Тръмп заяви, че иска да върне американските войници у дома, но Пентагонът се застъпват за „поетапен подход\" в процеса. \r\n \r\n*** \r\n  Германия, Русия, Украйна и Франция могат да започнат да се подготвят за срещата на върха в Нормандски формат. Шансът тя да се проведе преди края на годината се появи, след като Тристранната контактна група (ТКГ) за разрешаване на ситуацията в Източна Украйна разреши спорните въпросите, които възпрепятстваха провеждането на срещата на четирите страни. На заседание в беларуската столица Минск беше договорен и подписан документ за дешифриране на „формулата на Щайнмайер“ и бе взето решение за разполагане на сили и средства на конфликтните страни в две населени места, съобщава руският вестник  „Коммерсантъ“ . \r\nНа срещата в Минск се случи събитие, което се очакваше още на 18 септември. Тогавa дневният ред беше одобряването на единна трактовка на „формулата на Щайнмайер“. Тя беше предложен от президента на Германия Франк-Валтер Щайнмайер в качеството му на министър на външните работи и предлага влизането в сила на Закона за специалния статут на някои региони на Донецка и Луганска области след провеждане на избори, които трябва да бъдат признати от ОССЕ като честни и свободни.  \r\nУчастниците в ТКГ трябваше да се договорят за конкретна дата и механизъм за разделяне на сили и средства на конфликтните страни в близост до Золотой-Петровск. Москва настоя срещата на Нормандския формат, за домакин на която бе предложен Париж, да бъде проведена, само ако тези въпроси бъдат уредени.  \r\nНа 18 септември представителят на Украйна в контактната група, Леонид Кучма (бивш президент на страната), отказа да подпише документа, който преди това беше съгласуван от съветниците на лидерите на Германия, Русия, Украйна и Франция - Ян Хекер, Владислав Сурков, Андрий Йермак и Еманюел Бон. \r\nСъдържанието на този документ беше публикувано от „Коммерсантъ“ на 19 септември. Според него Законът за специалния статус на някои региони на Донецката и Луганската област „влиза в сила в 20:00 местно време в деня на гласуване на предсрочните избори в определени региони на Донецката и Луганската област, които се насрочват и провеждат в съответствие с Конституцията на Украйна и специалният закон на Украйна, уреждащ извънредните местни избори в областите\". Формулировката гласи, че Законът за специален статут ще бъде валиден временно до деня на публикуването на окончателния доклад за изборите от Бюрото за демократични институции и права на човека на ОССЕ (БДИПЧ). Когато и ако ОССЕ признае, че изборите отговарят на всички стандарти, законът ще влезе в сила за постоянно. Дали съдържанието е останало непроменено, все още не е ясно - подписаният документ засега не е публикуван. \r\nМосква и непризнатите Донецка и Луганска народна република (ДНР и ЛНР) свързват въпроса с одобряването на общата формулировка на „формулата на Щайнмайер“. Тъй като тя не беше одобрена, въпросът за разделянето на силите тогава също остана на заден план.  \r\nСега ТКГ изпълни всички условия. Това, твърди източник на „Коммерсантъ“ в руското външно министерство, създава условията за започване на подготовката за срещата на върха. Събеседникът на агенцията подчерта, че четиримата лидери може да се срещнат още тази година. Ако прогнозата се сбъдне, държавният глава на Руската федерация Владимир Путин за първи път лично ще разговаря с новия украински лидер Владимир Зеленски. \r\nФренският президент Еманюел Макрон обяви срещата на върха много преди края на заседанието на ТКГ. „В следващите седмици ще имаме среща на върха на държавните и правителствените ръководители на страните от Нормандския формат. И наистина бих искал да навлезем в нов етап“, цитира изданието думите на държавния глава на Франция. Макрон припомни, че през лятото е имало размяна на затворници между Русия и Украйна, „и сега трябва да продължим напред в прилагането на разпоредбите на онова, което сега се нарича „компромис на Щайнмайер\". \r\nПредставителят на ЛНР Владислав Дейнего нарече това първата стъпка към разрешаване на конфликта. Според него сега предстои работа по политическия път. \r\n \r\n*** \r\n \r\n  На годишнината от референдума за независимост на Каталуния - 1 октомври - в региона отново се провеждат митинги. Преди две години Мадрид обяви за незаконно гласуването, при което 90% от гражданите на северозападния регион подкрепиха отделянето му от Испания. Въпреки това, към днешна дата в кръговете на сепаратистите има разцепление, а каталунските лидери лидери губят доверие на международната сцена. Но въпреки това не е задължително протестите за независимост да стихнат, пише руският вестник  „Известия“ . \r\nДве години след бурните събития, привържениците на независимостта на Каталуния продължават да организират демонстрации, за да припомнят своите цели и изисквания, но броят на поддръжниците на идеята за отделяне на региона от централната власт в Мадрид неизбежно намалява, заявиха за изданието от Държавния секретариат по въпросите за Испания в света към Министерството на външните работи в Мадрид.  \r\nСпоред представители на секретариата движението за независимост на Каталуния е разделено между онези, които са готови по всякакъв начин да търсят отделяне на региона, и тези, които възнамеряват да действат стриктно в рамките на съществуващия закон – т.е. чрез диалог с официалните власти в Мадрид.„Броят на последните се увеличава с всеки изминал ден“, обясниха от секретариата. \r\nОт ведомството са категорични, че подобно разделение вреди на сепаратистите, „особено в контекста на забележима загуба на доверие на международната арена“. \r\nОтделът не даде своите прогнози по отношение на това колко участници се очакват на демонстрациите, но припомни, че броят на хората, събрали се на неотдавнашен митинг в Барселона навръх националния празник на Каталуния, е най-ниският след 2012 г. \r\n \r\n***", "date": "2019.10.02", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/10/02/2704224/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Република Гърция на ГКПП „Кулата“ трафикът е интензивен на вход и изход за товарни автомобили. На границата с Република Северна Македония на ГКПП „Златарево“ движението е затруднено поради извършване на ремонтно-строителни дейности. Трафикът на останалите пунктове е нормален.  \r\nНа българо-сръбската и на българо-румънската трафикът е нормален на всички гранични контролно-пропускателни пунктове. \r\nПоради ниското ниво на река Дунав, от съображение за безопасност платформата, обслужваща фериботната връзка Оряхово – Бекет, работи само през светлата част на денонощието – от 08.00 часа до 22.00 часа.", "date": "2019.10.02", "title": "ГД „Гранична полиция“: Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/10/02/2704221/the-guardian-boris-dzhonsan-mozhe-da-bade-prinuden-da-poiska-otsrochka-za-brekzit-chrez-reshenie-na-sada.html", "text": "Премиерът на Обединеното кралство Борис Джонсън може да бъде принуден да поиска от Европейския съюз удължаване на срока за прилагане на чл. 50 от Лисабонския договор, ако не успее да договори ново споразумение с Брюксел, съобщава британският национален ежедневник  The Guardian . \r\nСъд в Шотландия може да разпореди отлагане на Брекзит, след като привържениците на оставането в Европейския съюз издействаха провеждането на спешно заседание в края на работната седмица. Те поискаха от съда в Единбург да издаде присъда или разпореждане, което ще принуди премиера да поиска от ЕС отлагане на Брекзит, ако не успее да постигне нова сделка до 19 октомври. \r\nЛорд Пентланд, съдията, заяви, че ще разгледа делото в петък и ще издаде своето решение в понеделник, което вероятно ще доведе до обжалване, а то на свой ред – с ново заседание на Върховния съд на Обединеното кралство. То ще трябва да се проведе в рамките на следващите три седмици.  \r\nЗаконът за оттегляне от Европейския съюз, известен като Законът на Бен, беше приет от парламента миналия месец. Той заставя правителството да поиска удължаване на срока за Брекзит до 31 януари 2020 г., ако не бъде договорено споразумение. От Даунинг стрийт многократно загатнаха, че ще се опитат да нарушат законодателството. \r\nНа въпрос миналата седмица дали Джонсън ще спази буквата на закона, Даунинг Стрийт каза: „Ще спазваме закона, но излизаме (от ЕС) на 31 октомври“. \r\nПротивниците на Брекзит също поискаха от съда да забрани на правителството да пише отделно на лидерите на ЕС, като ги помоли да откажат искането за удължаване, след като беше съобщено, че управляващите в Лондон може да се решат на подобна стъпка, за да преодолеят Закона на Бен.   \r\n \r\n Тереза Герова", "date": "2019.10.02", "title": "The Guardian: Борис Джонсън може да бъде принуден да поиска отсрочка за Брекзит чрез решение на съда"}
{"url": "http://www.focus-news.net/news/2019/10/02/2704215/vazrastnite-hora-v-balgariya-otbelyazaha-praznika-si-obzor.html", "text": "На 1 октомври е Международният ден на възрастните хора. Възрастните хора отбелязаха международния си ден с множество събития в цялата страна. В различните региони на страната много от хората в третата възраст получиха и добри новини. С празнична програма в Дома за стари хора в село Фатово, община Смолян бе отбелязан Международният ден възрастните хора. В Дома за стари хора в село Фатово са настанени 84 потребители, като се очакват още две настанявания. Капацитетът е запълнен, има много чакащи. \r\nВ Дома „Кенана“ в Хасково отбелязаха с концерт Международния ден на възрастните хора.  В тържеството участваха 156 потребители на дома, както и 30 потребители на Дома за хора със сетивни увреждания. Техни гости бяха децата от Дом Марина и ЦНСТ. Да бъдат здрави и да имат винаги до себе си хора, които да се грижат с внимание за тях им пожела временно изпълняващият длъжността кмет на Община Хасково Велин Балкански. От Общината бяха осигурени пити за почерпка на присъстващите. Водосвет отслужи отец Серафим. Със свои изпълнения се представиха ТА \"Южняче“, певческа група от Войводово, Орлово и Конуш. \r\nОт 1 октомври Обществената трапезария на БЧК – Пловдив започва да предоставя топъл обяд за 70 възрастни хора. Общо 70 души – самотно живеещи, болни и изпитващи затруднение при задоволяване на основни потребности, ще получават топъл обяд ежедневно. На БЧК - Пловдив откри  и библиотека на разположение на пациентите в МБАЛ „Св. Пантелеймон“. На принципа „връстници помагат на връстници“ болните ще имат възможността да се опитат да преодолеят самотата и да намалят страданието чрез четиво и среща с човек, който да го изслуша и с когото споделят мисли и преживявания. \r\nОт Община Казанлък обявиха днес, че започва нова социална услуга за хора с увреждания и възрастни хора над 65 години. \r\n„Патронажната грижа в община Казанлък” е най – новата услуга, която стартира от месец септември Община Казанлък в социалното сфера. Проектът е по Програма „Човешки ресурси”, като съчетава в себе си здравно – социални услуги. В проекта ще бъдат обхванати хора с увреждания и възрастни хора над 65 години, които ще имат възможност да получават грижи от медицински специалисти , от психолози и рехабилитатори. Социални работници ще ходят по домовете и почасово ще обгрижват тези хора. Това бяха само част от събитията и новините за възрастните хора. \r\nПо повод празника редица институции и политици отправиха поздрави.  Президентът Румен Радев  поздрави възрастните хора по повод Международния им ден „Дължим ви спокойни и достойни старини, в които няма място за страхове“, обръща се държавният глава към хората от третата възраст у нас“, каза той.  Според президента най-ефективните мерки, целящи равенството между поколенията, са насочени към преодоляване на страховете, свързани с остаряването - страх от болести, бедност, изолация и самота. Румен Радев посочи, че цивилизоваността на една общност се измерва с грижите, които тя полага за най-уязвимите – възрастните и децата. В интервю за „Фокус“  заместник-генералният директор на „Социално-здравна политика в БЧК“ д-р Надежда Тодоровска  заяви, че  Червеният кръст е много ангажиран с проблемите на възрастните хора и ние от години работим с тях, за да ги включим активно в живота на общността и да могат те да се чувстват пълноценни. „Да могат тези възрастни хора регулярно да бъдат подпомагани и да им се осигури медицинско наблюдение от дистанция, така че в рамките на много инициативи в България по един или друг начин възрастните хора получават подкрепа, но смятам, че още по-полезно би било, ако им се даде шанс самите те да се организират още по-активно, защото в тях има голям потенциал, много енергия и опит най-вече, на които можем да се облегнем и ние по-младите да можем да направим нещо полезно за цялото общество“, допълни тя. „Новият закон за социалните услуги, който ще влезе от следващата година в сила, изисква агенция, която ще следи за качеството на услугите, защото това, че има голям набор от услуги, не значи винаги, че по този начин сме удовлетворили нуждите на хората, за които са направени. Това зависи от обучението на персонала, който ще бъде назначен да извършва тези услуги от тяхната квалификация и добросъвестно изпълнение на ангажиментите на място. Затова е важно да се създадат стандартите за качество на тези услуги и съответно да се удовлетворят тогава нуждите на базата на едно добро качество, което да се контролира от тази агенция за качеството на социалните услуги“, допълни Тодоровска. \r\n„Скъпи наши майки и бащи, баби и дядовци, честит празник на възрастните хора! Вие ни отгледахте и възпитахте и сме ви признателни за това. Знаем, че днес живеете трудно - с ниските пенсии и високи сметки, с ниските доходи и скъпи лекарства. Имате нашето разбиране и подкрепа”. Това заявява  председателят на БСП Корнелия Нинова  във видеообръщение по случай Международния ден на възрастните хора. \r\nДеница КИТАНОВА", "date": "2019.10.02", "title": "Възрастните хора в България отбелязаха празника си (ОБЗОР)"}
{"url": "http://www.focus-news.net/news/2019/10/02/2704217/kommersanta-formulata-na-shtaynmayer-napravi-vazmozhna-sreshtata-na-varha-v-normadski-format.html", "text": "Германия, Русия, Украйна и Франция могат да започнат да се подготвят за срещата на върха в Нормандски формат. Шансът тя да се проведе преди края на годината се появи, след като Тристранната контактна група (ТКГ) за разрешаване на ситуацията в Източна Украйна разреши спорните въпросите, които възпрепятстваха провеждането на срещата на четирите страни. На заседание в беларуската столица Минск беше договорен и подписан документ за дешифриране на „формулата на Щайнмайер“ и бе взето решение за разполагане на сили и средства на конфликтните страни в две населени места, съобщава руският вестник  „Коммерсантъ“ . \r\nНа срещата в Минск се случи събитие, което се очакваше още на 18 септември. Тогавa дневният ред беше одобряването на единна трактовка на „формулата на Щайнмайер“. Тя беше предложен от президента на Германия Франк-Валтер Щайнмайер в качеството му на министър на външните работи и предлага влизането в сила на Закона за специалния статут на някои региони на Донецка и Луганска области след провеждане на избори, които трябва да бъдат признати от ОССЕ като честни и свободни.  \r\nУчастниците в ТКГ трябваше да се договорят за конкретна дата и механизъм за разделяне на сили и средства на конфликтните страни в близост до Золотой-Петровск. Москва настоя срещата на Нормандския формат, за домакин на която бе предложен Париж, да бъде проведена, само ако тези въпроси бъдат уредени.  \r\nНа 18 септември представителят на Украйна в контактната група, Леонид Кучма (бивш президент на страната), отказа да подпише документа, който преди това беше съгласуван от съветниците на лидерите на Германия, Русия, Украйна и Франция - Ян Хекер, Владислав Сурков, Андрий Йермак и Еманюел Бон. \r\nСъдържанието на този документ беше публикувано от „Коммерсантъ“ на 19 септември. Според него Законът за специалния статус на някои региони на Донецката и Луганската област „влиза в сила в 20:00 местно време в деня на гласуване на предсрочните избори в определени региони на Донецката и Луганската област, които се насрочват и провеждат в съответствие с Конституцията на Украйна и специалният закон на Украйна, уреждащ извънредните местни избори в областите\". Формулировката гласи, че Законът за специален статут ще бъде валиден временно до деня на публикуването на окончателния доклад за изборите от Бюрото за демократични институции и права на човека на ОССЕ (БДИПЧ). Когато и ако ОССЕ признае, че изборите отговарят на всички стандарти, законът ще влезе в сила за постоянно. Дали съдържанието е останало непроменено, все още не е ясно - подписаният документ засега не е публикуван. \r\nМосква и непризнатите Донецка и Луганска народна република (ДНР и ЛНР) свързват въпроса с одобряването на общата формулировка на „формулата на Щайнмайер“. Тъй като тя не беше одобрена, въпросът за разделянето на силите тогава също остана на заден план.  \r\nСега ТКГ изпълни всички условия. Това, твърди източник на „Коммерсантъ“ в руското външно министерство, създава условията за започване на подготовката за срещата на върха. Събеседникът на агенцията подчерта, че четиримата лидери може да се срещнат още тази година. Ако прогнозата се сбъдне, държавният глава на Руската федерация Владимир Путин за първи път лично ще разговаря с новия украински лидер Владимир Зеленски. \r\nФренският президент Еманюел Макрон обяви срещата на върха много преди края на заседанието на ТКГ. „В следващите седмици ще имаме среща на върха на държавните и правителствените ръководители на страните от Нормандския формат. И наистина бих искал да навлезем в нов етап“, цитира изданието думите на държавния глава на Франция. Макрон припомни, че през лятото е имало размяна на затворници между Русия и Украйна, „и сега трябва да продължим напред в прилагането на разпоредбите на онова, което сега се нарича „компромис на Щайнмайер\". \r\nПредставителят на ЛНР Владислав Дейнего нарече това първата стъпка към разрешаване на конфликта. Според него сега предстои работа по политическия път. \r\n \r\n Тереза Герова", "date": "2019.10.02", "title": "„Коммерсантъ“: „Формулата на Щайнмайер“ направи възможна срещата на върха в Нормадски формат"}
{"url": "http://www.focus-news.net/news/2019/10/02/2704223/pregled-na-mezhunarodnite-novini-do-600-chasa-agentsiya-fokus.html", "text": "На годишнината от референдума за независимост на Каталуния - 1 октомври - в региона отново се провеждат митинги. Преди две години Мадрид обяви за незаконно гласуването, при което 90% от гражданите на северозападния регион подкрепиха отделянето му от Испания. Въпреки това, към днешна дата в кръговете на сепаратистите има разцепление, а каталунските лидери лидери губят доверие на международната сцена. Но въпреки това не е задължително протестите за независимост да стихнат, пише руският вестник  „Известия“ . \r\nДве години след бурните събития, привържениците на независимостта на Каталуния продължават да организират демонстрации, за да припомнят своите цели и изисквания, но броят на поддръжниците на идеята за отделяне на региона от централната власт в Мадрид неизбежно намалява, заявиха за изданието от Държавния секретариат по въпросите за Испания в света към Министерството на външните работи в Мадрид.  \r\nСпоред представители на секретариата движението за независимост на Каталуния е разделено между онези, които са готови по всякакъв начин да търсят отделяне на региона, и тези, които възнамеряват да действат стриктно в рамките на съществуващия закон – т.е. чрез диалог с официалните власти в Мадрид.„Броят на последните се увеличава с всеки изминал ден“, обясниха от секретариата. \r\nОт ведомството са категорични, че подобно разделение вреди на сепаратистите, „особено в контекста на забележима загуба на доверие на международната арена“. \r\nОтделът не даде своите прогнози по отношение на това колко участници се очакват на демонстрациите, но припомни, че броят на хората, събрали се на неотдавнашен митинг в Барселона навръх националния празник на Каталуния, е най-ниският след 2012 г. \r\n*** \r\n  Централното разузнавателно управление на САЩ (ЦРУ)  има план да раздели Европа на три части, предава македонската телевизия  Pressing TV , като се позовава на статия в белградска медия \r\nСпоред плана първият блок ще включва западноевропейски държави, които ще бъдат контролирани от Франция и Германия. \r\nВтората група са държавите, които са били част от Варшавския договор след Втората световна война. Те ще бъдат водени от унгарския премиер Виктор Орбан.  \r\nСърбия, Македония, България, Черна гора, Босна и Херцеговина и Албания ще се присъединят към третия блок под формата на своеобразен балкански съюз. \r\nДруги подробности по плана на ЦРУ не се привеждат. \r\n*** \r\n  Правителството на Румъния представи две имена за номинацията за европейски комисар по транспорта, след като първата кандидатура на Букурещ – Рована Плумб, беше отхвърлена от евродепутатите, предава  AFP . \r\n„Първият ни вариант е Дан Ника“, обяви премиерът Виорика Дънчила след среща с водещи фигури от управляващата Социалдемократическа партия. \r\nТя добави, че дипломатът Габриела Чиот е резервната възможност с оглед критериите за баланс между половете, поискани от новоизбрания председател на Европейската комисия Урсула фон дер Лайен.  \r\nПлумб бе категорична, че решението на Комисията по правни въпроси на Европейския парламент да я отхвърли за втори път като кандидат е „дълбоко неправилно и най-вече политическо\". Тя заяви, че се е опитала да намери начин да уреди проблема с ЕК, но в крайна сметка това не е променило позицията на евродепутатите от правната комисия. Според нея Комисията не спазва процедурата, тъй като не е дала препоръки как тя би могла да разреши конфликта на интереси, както направи в случая с кандидатите за еврокомисари от Австрия и Испания. Румънката увери, че ще представи своя случай на председателя на Европейския парламент Давид-Мария Сасоли и на бъдещия председател на Европейската комисия Урсула фон дер Лайен. \r\n*** \r\n  Броят на жертвите, загинали в резултат на стрелбата, която иракската полиция откри срещу протестиращи, достигна до 10 души според източници, цитирани от британския вестник  The Independent . Пострадалите са около 286.  \r\nПо-рано бе съобщено за един убит и над 200 други са ранени в хода на протестите в Багдад, които иракската полиция разпръсна с водни оръжия, сълзотворен газ и впоследствие – със стрелба. \r\nИнформацията за един загинал бе потвърдена от Министерството на здравеопазването на Ирак. Пояснено бе, че 40 от ранените са представителите на силите за сигурност. Останалите са цивилни. \r\nХиляди иракчани – по различни данни между 1000 и 3000 -  се събраха на протест срещу безработицата и корупцията в правителството.   \r\nМасовите протести в Ирак започнаха миналата година, като за пръв път избухнаха в южната част на страната, сърцето на шиитското мнозинство. Стигаше се до сблъсъци между силите за сигурност и протестиращите, разгневени от сриващата се инфраструктура, честите прекъсвания на тока и широко разпространената корупция. \r\n*** \r\n  Еквадор обяви, че ще се оттегли от ОПЕК през януари следващата година поради финансови проблеми, пред които е изправена южноамериканската страна, предава  AFP . \r\n„Правителството на Еквадор реши да прекрати принадлежността си към Организацията на страните-износителки на петрол (ОПЕК) от 1 януари 2020 г.\", се казва в съобщение на Министерството на енергетиката и невъзобновяемите природни ресурси. \r\n*** \r\n  Държавният глава на Украйна Владимир Зеленски обяви съгласието на Киев т.нар. „формула на Щайнмайер“ за реда за въвеждане на особен статут за Донбас, предава  TACC . \r\nСъгласно думите му, Украйна се координира с други участници в процеса на преговори за разрешаване на конфликта, но формулата все още не е включена в новия закон за специалния статут на региона. \r\n„Отговорихме на писмо от г-н [специален представител на председателя на ОССЕ Мартин] Сайдик, че ние сме съгласни с текста на „формулата на Щайнмайер“. Зеленски добави, че съответният закон ще бъде приет от парламента преди края на годината след обсъждане с обществеността. \r\n„Формулата Щайнмайер\" бе изработена в рамките на преговорите в Нормандския формат с цел уреждане на реда, по който ще бъде въведен особен статут на Донбас. \r\n*** \r\n  Премиерът на Великобритания Борис Джонсън предупреди, че след излизането на страната от структурите на Европейския съюз митническите проверки с остров Ирландия ще бъдат „просто реалност“, цитира думите му националният ежедневник  The Times . \r\nДжонсън заяви, че суверенната държава трябва да има единна митническа територия. Изявлението му бе направено на фона на подготовката за представяне на новите му предложения за Брекзит пред Брюксел. Той обаче отрече съобщенията, че правителството в Лондон ще предложи „низ от митнически постове“ далеч от границата, което предизвика остра реакция от страна на Ирландия. \r\nСаймън Ковъни, вицепремиер на Ирландия, заяви в социалната мрежа „Туитър“, че Северна Ирландия и Република Ирландия „заслужават нещо по-добро“. \r\n \r\nПо-рано стана ясно, че Джонсън съвсем скоро ще представи на Европейския съюз предложението си за промяна на сделката за Брекзит, включително новите идеи, които трябва да заменят „предпазната мярка“ за ирландската граница. \r\nДори преди официалното внасяне на предложенията, Ирландия отхвърли идеите, които по-рано са били изложени пред Ковъни. \r\n„Направихме много добро предложение, ще направим много добро предложение, ще го внесем официално много скоро“, заяви Джонсън.„Смятаме, че има подходящ път напред, смятаме, че има добро решение. Силно се надявам, че нашите европейски приятели в Брюксел, Дъблин и Германия също ще искат да продължат напред“. \r\nПо думите на британския премиер, той иска да се отърве от силно оспорвания елемент на сделката за Брекзит – предпазната мярка за ирландската граница – а освен това определи като безсмислица излизането от Общността, ако страната остане „заключена“ в митническия съюз на Блока. \r\n*** \r\nКвинтата: Не подкрепяме конкретна партия или кандидат за изборите в Косово \r\n  Посланиците на Квинтата (Франция, Германия, Италия, Великобритания и САЩ) разпространиха съвместно съобщение за пресата, в което подчертаха, че не подкрепят определена партия или кандидат за изборите в Косово на 6 октомври, съобщава електронното издание на прищинския ежедневник  Gazeta Express . \r\n„Представляваме държави, които са дълбоко ангажирани с демократичното и независимо Косово. Всяко предложение нашите правителства да подкрепят определена партия или кандидат в изборите е неправилно. Както при миналите избори, ние ще се присъединим към други местни и международни органи, за да осигурим свободна и честна среда“, се подчертава в съобщението за пресата. \r\nСпоред Квинтата предстоящите избори са решаваща възможност за гражданите на Косово да решат посоката на развитие на страната. „Гражданите на Косово заслужават обещанието за мирно, проспериращо бъдеще и единственият начин да се осигури това бъдеще е чрез волята на косовския народ, изразена на тези избори“, се казва още в текста. \r\n„Призоваваме ви да се издигнете над популистката и националистическа реторика, която няма да помогне на Косово. Излизайки от тези избори, Косово се нуждае от лидери с подробни идеи как да се постигнат исканията на гражданите и надеждно правителство. Гражданите на Косово заслужават да чуят подробни платформи от партиите, за да могат да вземат информирано решение за гласуване“, се казва в съобщението. \r\nПредсрочните общи избори трябва да се проведат на 6 октомври, а членовете на Квинтата няколко пъти подчертават, че очакват новото правителство на Косово да възобнови диалога със Сърбия, спрян през ноември 2018 г. За да се стигне до споразумение с Белград, следващото правителство на Косово ще се нуждае от гъвкавост за договаряне и способност да формулира положителна визия за бъдещите отношения на страната със Сърбия, както и икономическите ползи и ползите за сигурността, които то може да донесе на Косово.  \r\nПо-рано Посолството на САЩ в Косово разпространи текст, в който подчерта, че официален Вашингтон няма предпочитания и не подкрепя нито една партия или кандидат на предсрочните парламентарните избори в страната, насрочени за 6 октомври, предава македонската електронна медия A1 On. \r\nВ изявлението американското посолство подчертава, че САЩ уважават правото и отговорността на онези, които ще гласуват за бъдещето на своята страна. \r\n„Правителството на САЩ не подкрепя и не поддържа нито една партия или кандидат на изборите. Ние уважаваме правото и отговорността на избирателите в Косово да избират своето собствено бъдеще“, гласи текстът от американската дипломатическа мисия в най-младата държава на Балканите. \r\nРеакцията на дипломатическата мисия на САЩ в Прищина е в отговор на съобщението на лидера на Демократическата партия на Косово и действащия председател на парламента Кадри Весели, който твърди, че „близък до (президента на САЩ) Доналд Тръмп\" е пристигнал в Прищина, за да го подкрепи за кампанията. \r\nСтава въпрос за Матю Уитакър, който беше министър на правосъдието в правителството на САЩ от ноември 2018 г. до февруари 2019 г., след като неговият предшественик и тогавашен ръководител на ведомството Джеф Сешън подаде оставка по искане на Тръмп. \r\nДПК заяви, че Уитакър пътува до Косово, за да подкрепи Весели в „борбата му срещу корупцията и в усилията за укрепване на партньорството със САЩ\". \r\n***", "date": "2019.10.02", "title": "Преглед на межународните новини до 6:00 часа (Агенция „Фокус“)"}
{"url": "http://www.focus-news.net/news/2019/10/02/2704226/predstoyashti-sabitiya-v-stranata-za-2-oktomvri-agentsiya-fokus.html", "text": "*** \r\n   \r\nОт 09.00 часа ще се проведе заседание на Народното събрание.  \r\n \r\n*** \r\n   \r\nОт 10.00 часа ще се проведе заседание на Министерски съвет.  \r\n \r\n*** \r\n   \r\nОт 14.30 часа в зала „Изток“ ще се проведе кръгла маса на тема „Всеобхватна координация на миграционния процес“. Предвижда се председателят на Комисията по вътрешна сигурност и обществен ред на Народното събрание Пламен Нунев да направи изказване в началото на дискусията. \r\n \r\n*** \r\n   \r\nОт 10.00 часа в кабинет 218, разположен на втория етаж на Поликлиниката на ВМА, специалистите от Клиника по дерматология на Военномедицинска академия (ВМА) организират безплатна профилактична кампания за доброкачествени и злокачествени образувания. \r\n \r\n*** \r\n   \r\nОт 11.00 часа заместник-кметът на София Дончо Барбалов ще посети Четвърта многопрофилна болница за активно лечение \r\n \r\n*** \r\n   \r\nОт 11.00 часа във ВИП залата на Софийска опера и балет ще се състои пресконференция за премиерата на операта \"Зографът Захарий\". \r\n \r\n*** \r\n   \r\nОт 11.00 часа в Пресклуба на БТА организаторите на международното изложение „Световно образование” ще представят пред медиите актуална информация за промени в нагласите и перспективите пред българите за обучение в чужбина. \r\n \r\n*** \r\n   \r\nОт 11.30 часа на Моста на влюбените председателят на БАН акад. Юлиан Ревалски ще открие изложба по повод отбелязванeто на 150-годишнината на Академията. \r\n \r\n*** \r\n   \r\nОт 18.00 часа в Чешкия център ще се състои среща-дискусия с Мартин Вопенка.  \r\n \r\n*** \r\n   \r\nОт 18.30 часа в Литературния клуб на Столична Библиотека ще бъде премиерата на „Аз, Остава“ – първа книга от поредицата Scribens Acoustic на издателство Scribens. \r\n \r\n*** \r\n   \r\nОт 18.30 часа Литературен клуб „Перото“ ще се проведе поетична вечер на Валери Вергилов. \r\n \r\n*** \r\n \r\nМежду 12.15 и 12.30 часа ще се проведе кръводарителска кампания \"Кръвта си давам , детето - НЕ !\". \r\n \r\n*** \r\n \r\nВ 13.00 часа в зала „Георги Баев“ на Културен център Морско казино ще се проведе Националната среща \"Добри практики\" на Министерство на културата. \r\n \r\n*** \r\n \r\nОт 19.30 часа в Драматичен театър \"Адриана Будевска.\" официалното ще бъде открит фестивалът на изкуствата Порт Прим Арт Фест’2019. \r\n \r\n*** \r\n \r\nОт 18.30 часа в Градската художествена галерия „Борис Георгиев“ ще бъде открита изложбата на един знаков за Варна творец - Радко Мурзов на 80 години. Изложбата е озаглавена „Пътят“. \r\n \r\n*** \r\n \r\nОт 10.00 часа в зала 321 на Ректората на ВТУ „Св. св. Кирил и Методий“ ще започне лекция от цикъла MASTЕRCLASS WORK 4.0. Ще присъстват президентът на КНСБ Пламен Димитров, заместник-министърът на образованието и науката Карина Ангелиева и заместник-министърът на труда и социалната политика Зорница Русинова. \r\n \r\n*** \r\n \r\nОт 17.30 часа в голяма зала на Общината ще се състои концерт на японски мъжки хор, съвместно с хор „Кантилена“ в рамките на дните на японската култура в България. \r\n \r\n*** \r\n \r\nОт 19.00 часа в ДКС „Васил Левски“ ще бъде представена „Иванов“ – класическа театрална постановка на Младежки театър - София.  \r\n \r\n*** \r\n   \r\nОт 14.00 часа в ОДМВР ще се проведе редовен месечен брифинг.  \r\n \r\n*** \r\n   \r\nМинистърът на отбраната Красимир Каракачанов ще присъства на събитията от националната информационна кампания „Бъди войник“: \r\nОт 16.00 часа на площад „Възраждане“ в Габрово ще започне информационна борса за набиране на войници и матроси. \r\nОт 18.30 часа в Дома на  културата „Емануил Манолов“ ще започне концертът  на Представителния ансамбъл на Въоръжените сили, представителния духов оркестър на Сухопътните войски и местни творчески колективи. \r\n \r\n*** \r\n \r\nОт 11.30 часа в НЧ „Градина – Върбица 1894“ ще се състои празнична програма, посветена на  Международния ден на възрастните хора. \r\n \r\n*** \r\n   \r\nОт 11.00 часа в конферентната зала на Хотел „Арпезос“ ще се проведе конференцията „Наука и общество-2019 година“. \r\n \r\n*** \r\n \r\nОт 14.00 часа в залата на Областна администрация ще се проведе заседание на областната епизоотична комисия.  \r\n \r\n*** \r\n  \r\nОт 17.00 часа на сцената при Крепост „Хисарлъка” ще се състои фолклорен концерт.  \r\n \r\n*** \r\nПлевен. \r\nОт 19.00 часа в читалище ,,Съгласие\" ще се състои музикално-поетичният спектакъл ,,Сребърна любов\" с участието на Недялко Йорданов и Хайгашод Агасян. \r\n \r\n*** \r\n   \r\nОт 18.30 часа в Народната библиотека „Иван Вазов“ ще бъде представена новата книга на Николай Нинов. \r\n \r\n*** \r\n   \r\nОт 11.00 часа в зала 2 на Общината ще се проведе пресконференция, на която ще бъдат дадени подробности за предстоящото „16-ти ретро парад Стара Загора“. \r\n \r\n*** \r\n   \r\nОт 14.00 часа в зала 2 на Областната администрация ще се проведе заседание на Областната комисия „Военни паметници”. \r\n \r\n \r\n \r\n   \r\n*** \r\n   \r\nОт 18.00 часа в залата на Дома на железничаря ПП АБВ ще открие предизборната си кампания.", "date": "2019.10.02", "title": "Предстоящи събития в страната за 2 октомври (Агенция „Фокус“)"}
{"url": "http://www.focus-news.net/news/2019/10/02/2704225/aktualna-patna-obstanovka.html", "text": "Информация за състоянието на републиканските пътища и въведени ограничения,  предоставена от  Агенция „Пътна инфраструктура“(АПИ) .  \r\n \r\n Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n  Състояние на автомагистралите:  \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nДвижението в тунел „Траянови врата“ посока София се осъществява в една лента поради ремонт на пожаро-известителната система и светофарната уредба. Ограничено е движението в изпреварващата  лента, като движението се осъществява в активната лента от 10:00 до 12:00 ч. Ограничено е движението в активната лента, като движението се осъществява в изпреварващата лента от 12:30 до 15:00 ч. Срок до 02.10.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nДвижението в участъка от км 74+015 до км 78+554 посока Варна се ограничава поради ремонтни дейности на асфалтовата настилка. Движението се пренасочва при пътен възел „Ябланица“ и по път I-3 през гр. Ябланица. Срок до 02.10.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления:    \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\n Ограничения в движението на МПС по първокласната пътна: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г.;  \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – Белокопитово от км 228+600 до км 258+827, е ограничено поради извършване на краткотрайни взривни работи на обект АМ „ХЕМУС“. Движението на МПС да бъде пренасочено по маршрут кръстовище при км 228+600 на път I-4 „Търговище-п.в.Белокопитово“ с път II-49 „Търговище – Разград“ – път II-49 „Търговище-Разград“ до кръгово кръстовище при км 11+891 с път II-51 „Чудомир – Лозница“ преди с. Трапище – Лозница – Мировец – кръстовище с път I-2 Разград –  Шумен  при км 100+091 – п.в. „Белокопитово“ – път I-4 при км 258+827 в двете посоки. Срок  до 02.10.2019 г. от 16,00 до 17,00ч. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.10.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 04.10.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/:   \r\nОПУ-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: няма \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 31.10.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 31.10.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 31.10.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.10.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.10.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.10.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.10.2019 г.; \r\nРемонтни дейности: \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 02.10.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.10.2019 г.; \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.11.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 31.10.2019 г.; \r\nПът III-207: Движението по път III-207 от км 51+850 до км 52+860 в гр.Тервел се осъществява с повишено внимание поради ремонтни дейности на асфалтовата настилка.Участъка е сигнализиран с пътни знаци.Срок 31.10.2019 г. \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 04.10.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.11.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът III-843: Движението по път III-843 Велинград – Каратепе от км 27+000 до км 30+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 04.10.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 15.10.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 11.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866:  Движението по път III-866 Пловдив – Кричим в участъка гр. Кричим – тунел \"Кричим\" е ограничено поради взривни дейности по уширяване на пътя. Срок от 12:00 ч. до 15:00 ч. на 04.10.2019 г.  \r\nОбходен маршрут: по път II-86 Пловдив – Асеновград – Смолян. \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 15.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 07.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 07.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 31.10.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци. Срок до 31.10.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.10.02", "title": "Актуална пътна обстановка"}
{"url": "http://www.focus-news.net/news/2019/10/02/2704227/predstoyashti-mezhdunarodni-sabitiya-za-2-oktomvri-agentsiya-fokus.html", "text": "В Гърция е обявена 24-часова генерална стачка и протест срещу новите промени на правителството в Трудовия кодекс. \r\n*** \r\n \r\n  Държавният глава на Руската федерация Владимир Путин ще изнесе реч на форума „Руска енергийна седмица\" \r\n*** \r\n \r\n  Държавният секретар на САЩ Майк Помпео е на посещение в Италия за среща с външния министър на страната Луиджи ди Майо. \r\n*** \r\n \r\n  Държавният глава на ФРГ Франк-Валтер Щайнмайер връчва 25 ордена за заслуги по случай Деня на обединението на Германия. \r\n*** \r\n \r\n  Среща на Вишеградската група. \r\n*** \r\n \r\n  Започва нов кръг от консултации за съставяне на коалиция в Израел. \r\n*** \r\n \r\n  Пред сградата на Генералното консулство на Саудитска Арабия в Истанбул ще бъде организирано бдение за годишнината от убийството на журналиста Джамал Хашоги. \r\n***", "date": "2019.10.02", "title": "Предстоящи международни събития за 2 октомври (Агенция „Фокус“)"}
{"url": "http://www.focus-news.net/news/2019/10/02/2704228/nimh-dnes-shte-bade-predimno-slanchevo-i-toplo.html", "text": "Днес ще бъде предимно слънчево и топло за периода.  Това съобщи за  Агенция „Фокус“  дежурният синоптик Христо Христов от  Националния институт по метеорология и хидрология . Ще духа слаб до умерен вятър от южната четвърт. Максимални температури между 27° и 32°, в София около 27°. Атмосферното налягане е по-ниско от средното за месеца и през деня още ще се понижи. \r\nНад Черноморието също ще бъде предимно слънчево. Ще духа до умерен вятър от юг-югоизток. Максималните температури ще са между 24° - 27°. Температурата на морската вода е 21-22°. Вълнението на морето ще бъде 1 - 2 бала. \r\nНад планините ще е слънчево с временни увеличения на облачността, без валежи. Ще духа умерен, по високите и открити части -  до силен вятър от юг-югозапад. Максимална температура на височина 1200 метра – около 21°, на 2000 метра – около 15°.", "date": "2019.10.02", "title": "НИМХ: Днес ще бъде предимно слънчево и топло"}
{"url": "http://www.focus-news.net/news/2019/10/02/2704230/sport-rivar-pobedi-boka-s-20-za-kopa-libertadores.html", "text": "Шампионът на Южна Америка Ривър Плейт зарадва 70 000 фенове на своя \"Монументал\" и направи сериозна крачка към нов финал в Копа Либертадорес. \"Милионерите\" надиграха вечния съперник Бока Хуниорс с 2:0 в първи полуфинал от турнира. Головете бяха дело на Рафаел Боре (6) от дузпа  и Игнасио Фернандес (70). Буквално в последните секунди на мача Никола Каталдо от гостите беше изгонен. Така играчите на Марсело Гаярдо натрупаха комфортна преднина преди визитата на \"Бомбонера\" след три седмици.", "date": "2019.10.02", "title": "Спорт: Ривър победи Бока с 2:0 за Копа Либертадорес"}
{"url": "http://www.focus-news.net/news/2019/10/02/2704233/pravitelstvoto-shte-obsadi-otcheta-za-izpalnenieto-na-darzhavniya-byudzhet-na-balgariya-za-2018-g.html", "text": "Правителството ще обсъди отчета за изпълнението на държавния бюджет на България за 2018 г. и доклада към него, годишния доклад и отчет за дейността на Държавния фонд за гарантиране устойчивост на държавната пенсионна система за 2018 г. и годишния отчет за състоянието на държавния дълг за 2018 г. Това предвижда  дневният ред  на днешното правителствено заседание. \r\nКабинетът ще разгледа проект на решение за приемане на списък на специалностите, за които в отделните администрации съществува недостиг на експерти, и за които могат да се предоставят стипендии през 2020 г. Министрите ще обсъдят проект на решение за изменение на решение № 172 на Министерския съвет от 2019 г. за одобряване на национални програми за развитие на образованието. В дневния ред е предвидена и точка за приемане на отчет за изпълнението на дейностите от Плана за изпълнение на Стратегията за противодействие на радикализацията и тероризма (2015-2020 г.) през 2018 г. и на План за изпълнение на Стратегията за противодействие на радикализацията и тероризма (2015-2020 г.) през 2019 г.  \r\nМинистрите ще обсъдят допълнителни разходи по бюджета на Министерството на финансите за 2019 г. В дневния ред е предвидено и обсъждане на допълнителен трансфер по бюджета на Държавното обществено осигуряване за 2019 г., както и по бюджетите на общините за 2019 г. за финансово осигуряване на дейности по национални програми за развитие на образованието.  \r\nМинистрите ще обсъдят и проект на решение за одобряване на проект на Спогодба за въздушен транспорт между правителството на Република България и правителството на Република Казахстан. В днешното заседание ще бъде обсъден и проектът на закон за изменение и допълнение на Закона за българското гражданство, както и изменения в Закона за рибарството и аквакултурите. Кабинетът ще обсъди и приемане на Наредба за националния туристически регистър. Правителството ще гласува и промени в Устройствения правилник на Държавната комисия по хазарта и на нейната администрация, както и в Устройствения правилник на Министерството на културата.", "date": "2019.10.02", "title": "Правителството ще обсъди отчета за изпълнението на държавния бюджет на България за 2018 г."}
{"url": "http://www.focus-news.net/news/2019/10/02/2704231/mvnr-preporachva-na-balgarite-v-gartsiya-da-ne-razchitat-na-obshtestveniya-transport-zaradi-stachka-v-atina.html", "text": "Стачка на профсъюзите е обявена в Атина. Това съобщиха от пресцентъра на  Министерството на външните работи . Тя ще засегне транспортните средства, включително кораби и фериботи, железница, метро и трамвайната мрежа. Част от автобусите и тролейбусите на градския транспорт в Атина ще работят от 09.00 часа до 21.00 часа.  \r\nКъм стачката е възможно да се присъединят и други служители от обществената сфера, които нямат пряко отношение към пребиваващите в Гърция туристи.  \r\nПрепоръчва се на българските граждани, които посещават Гърция или постоянно пребивават в страната, да не разчитат на обществения транспорт, както и да избягват придвижване в центъра на Атина и по-големите градове, тъй като се очакват масови протести и възможни безредици. Не е изключено стачните действия да продължат и на следващия ден.  \r\nПри необходимост от съдействие българските граждани могат да се свържат с посолството на България в Атина на телефони: +30 693 70 96 220; +30 210 67 48 105; +30 210 67 48 106; +30 210 67 48 107.", "date": "2019.10.02", "title": "МВнР препоръчва на българите в Гърция да не разчитат на обществения транспорт заради стачка в Атина"}
{"url": "http://www.focus-news.net/news/2019/10/02/2704222/kvintata-ne-podkrepyame-konkretna-partiya-ili-kandidat-za-izborite-v-kosovo.html", "text": "Посланиците на Квинтата (Франция, Германия, Италия, Великобритания и САЩ) разпространиха съвместно съобщение за пресата, в което подчертаха, че не подкрепят определена партия или кандидат за изборите в Косово на 6 октомври, съобщава електронното издание на прищинския ежедневник  Gazeta Express . \r\n„Представляваме държави, които са дълбоко ангажирани с демократичното и независимо Косово. Всяко предложение нашите правителства да подкрепят определена партия или кандидат в изборите е неправилно. Както при миналите избори, ние ще се присъединим към други местни и международни органи, за да осигурим свободна и честна среда“, се подчертава в съобщението за пресата. \r\nСпоред Квинтата предстоящите избори са решаваща възможност за гражданите на Косово да решат посоката на развитие на страната. „Гражданите на Косово заслужават обещанието за мирно, проспериращо бъдеще и единственият начин да се осигури това бъдеще е чрез волята на косовския народ, изразена на тези избори“, се казва още в текста. \r\n„Призоваваме ви да се издигнете над популистката и националистическа реторика, която няма да помогне на Косово. Излизайки от тези избори, Косово се нуждае от лидери с подробни идеи как да се постигнат исканията на гражданите и надеждно правителство. Гражданите на Косово заслужават да чуят подробни платформи от партиите, за да могат да вземат информирано решение за гласуване“, се казва в съобщението. \r\nПредсрочните общи избори трябва да се проведат на 6 октомври, а членовете на Квинтата няколко пъти подчертават, че очакват новото правителство на Косово да възобнови диалога със Сърбия, спрян през ноември 2018 г. За да се стигне до споразумение с Белград, следващото правителство на Косово ще се нуждае от гъвкавост за договаряне и способност да формулира положителна визия за бъдещите отношения на страната със Сърбия, както и икономическите ползи и ползите за сигурността, които то може да донесе на Косово.  \r\nПо-рано Посолството на САЩ в Косово разпространи текст, в който подчерта, че официален Вашингтон няма предпочитания и не подкрепя нито една партия или кандидат на предсрочните парламентарните избори в страната, насрочени за 6 октомври, предава македонската електронна медия A1 On. \r\nВ изявлението американското посолство подчертава, че САЩ уважават правото и отговорността на онези, които ще гласуват за бъдещето на своята страна. \r\n„Правителството на САЩ не подкрепя и не поддържа нито една партия или кандидат на изборите. Ние уважаваме правото и отговорността на избирателите в Косово да избират своето собствено бъдеще“, гласи текстът от американската дипломатическа мисия в най-младата държава на Балканите. \r\nРеакцията на дипломатическата мисия на САЩ в Прищина е в отговор на съобщението на лидера на Демократическата партия на Косово и действащия председател на парламента Кадри Весели, който твърди, че „близък до (президента на САЩ) Доналд Тръмп\" е пристигнал в Прищина, за да го подкрепи за кампанията. \r\nСтава въпрос за Матю Уитакър, който беше министър на правосъдието в правителството на САЩ от ноември 2018 г. до февруари 2019 г., след като неговият предшественик и тогавашен ръководител на ведомството Джеф Сешън подаде оставка по искане на Тръмп. \r\nДПК заяви, че Уитакър пътува до Косово, за да подкрепи Весели в „борбата му срещу корупцията и в усилията за укрепване на партньорството със САЩ\". \r\n \r\n Тереза Герова", "date": "2019.10.02", "title": "Квинтата: Не подкрепяме конкретна партия или кандидат за изборите в Косово"}
{"url": "http://www.focus-news.net/news/2019/10/02/2704232/narodnoto-sabranie-shte-bade-domakin-na-kragla-masa-na-tema-vseobhvatna-koordinatsiya-na-migratsionniya-protses.html", "text": "„Всеобхватна координация на миграционния процес“ е темата на кръгла маса, организирана от председателите на парламентарните комисии по външна политика и по вътрешна сигурност и обществен ред, съвместно с Международния център за развитие на миграционната политика и посолството на Финландия в България. Това съобщиха от пресцентъра на  Народното събрание . Форумът ще започне в 14.30 часа в зала „Изток“ на парламента.  \r\nПредвижда се председателят на Комисията по вътрешна сигурност и обществен ред на Народното събрание Пламен Нунев да направи изказване в началото на дискусията. Модератор ще бъде председателят на Комисията по външна политика Джема Грозданова.  \r\nСред темите, които ще бъдат обсъдени, са „Всеобхватен подход към миграцията – очакванията на Република България“ и „Преодоляване на политическата безизходица относно дебата за Европейската миграционна политика“. Ключови говорители ще са министърът на вътрешните работи Младен Маринов, главният директор на Международния център за развитие на миграционната политика Михаел Шпинделегер, както и посланикът на Румъния в България Йон Галеа, юридическият директор на департамента по миграция на министерството на вътрешните работи на Финландия Рита Копонен и анализаторът в Европейския съвет за външна политика Даниел Стефанов.", "date": "2019.10.02", "title": "Народното събрание ще бъде домакин на кръгла маса на тема „Всеобхватна координация на миграционния процес“"}
{"url": "http://www.focus-news.net/news/2019/10/02/2704235/mestni-izbori-2019-tsik-razyasnyava-nay-chesto-zadavanite-vaprosi-za-izborite-na-27-oktomvri.html", "text": "ЦИК разяснява най-често задаваните въпроси за изборите на 27 октомври. Това съобщиха от пресцентъра на  Централната избирателна комисия . \r\n Какво е необходимо, за да гласувате за общински съветници и кметове?   \r\nДа имате навършени 18 години, да не сте поставени под запрещение, да не изтърпявате наказание лишаване от свобода, разясняват от ЦИК. Друго важно условие е към 26 април 2019 г. да имате постоянен и настоящ адрес в страната и един от тях да е в населеното място, където ще гласувате.  \r\n \r\n Избирателните списъци   \r\nНа 16 септември бяха обявени предварителните избирателните списъци по постоянен адрес на страницата на общината и на видно място в района на съответната избирателна секция. \r\nЦИК препоръчва да проверите навреме дали фигурирате в списъка и коя е секцията, в която трябва да гласувате. Това можете да направите още на адрес grao.bg/elections, да изпратите SMS с ЕГН на 18429 (0,25 лв. без ДДС), както и да се обадите на безплатния телефон 0800 1 47 26.  \r\nАко не фигурирате в избирателния списък или сте установили някаква нередност - подайте заявление в общината до 19 октомври 2019 г.  \r\n \r\n Къде може да гласувате?   \r\nМоже да гласувате в избирателна секция по постоянен адрес. За да гласувате по настоящ адрес, трябва да подадете искане в съответната община до 12 октомври 2019 г.  \r\nАко сте си променили адресната регистрация след 26 април, имате право да гласувате единствено в общината по предишната адресна регистрация.  \r\nИзбиратели, които в изборния ден са в лечебно заведение, в домове за стари хора и други институции, могат да гласуват, ако на съответното място е образувана избирателна секция и отговарят на условията да гласуват.  \r\nПълнолетните ученици и студенти могат да гласуват по постоянен адрес, като за целта се освобождават от учебни занятия в деня след изборите.", "date": "2019.10.02", "title": "Местни избори 2019: ЦИК разяснява най-често задаваните въпроси за изборите на 27 октомври"}
{"url": "http://www.focus-news.net/news/2019/10/02/2704234/zatvoren-za-dvizhenie-e-stolichniyat-bulevard-praga-i-v-dvete-posoki.html", "text": "Затворен за движение е столичния булевард „Прага“ и в двете посоки. На място има полиция. Това съобщи слушател на  Радио „Фокус“ .", "date": "2019.10.02", "title": "Затворен за движение е  столичният  булевард \"Прага\" и в двете посоки"}
{"url": "http://www.focus-news.net/news/2019/10/02/2704229/parlamentat-shte-razgleda-predlozhenieto-na-bsp-za-vrashtane-na-blits-kontrola-vav-vsyaka-parva-sryada-ot-mesetsa.html", "text": "Парламентът ще разгледа предложението на БСП за връщане на блиц-контрола във всяка първа сряда от месеца. Това предвижда седмичната проектопрограма за работа на  Народното събрание . Тъй като е първа сряда от месеца, на ротационен принцип право на предложения имат от „БСП за България“. Искането им за връщане на блиц-контрола е заложено в изменение на Правилника за организацията на дейността на Народното събрание. От опозицията искат всяка първа сряда от месеца в заседанието министър-председателят и вицепремиерите да се явяват в Народното събрание и да отговарят на устни въпроси за цялостната политика на правителството. В своя ред за предложения от „Обединени патриоти“ предлагат измененията в Закона за административните нарушения и наказания. Парламентът ще се занимае с денонсирането на Европейската конвенция за насилието и лошото поведение при футболните срещи.  Законопроектът е внесен от Министерски съвет и съдържа две основни предложения. Първото е за денонсиране на Европейската конвенция за насилието и лошото поведение на зрители при спортни прояви и в частност футболни срещи – Конвенция CETS № 120, която е била ратифицирана от 37-то Народно събрание на 13 септември 1996 г. Второто предложение в законопроекта е за ратифициране на новата Конвенция по тези въпроси, която замества досегашната европейска нормативна уредба - Конвенцията на Съвета на Европа за интегриран подход към безопасност, сигурност и обслужване по време на футболни мачове и други спортни мероприятия – Конвенция CETS № 218.", "date": "2019.10.02", "title": "Парламентът ще разгледа предложението на БСП за връщане на блиц-контрола във всяка първа сряда от месеца"}
{"url": "http://www.focus-news.net/news/2019/10/02/2704237/el-pais-katalunskite-setsesionisti-prizovaha-za-masovo-nepodchinenie-na-vtorata-godishnina-ot-referenduma.html", "text": "Каталунското регионално правителство във вторник отбеляза втората годишнина от референдума за независимост на 1 октомври 2017 година с публично обръщение, в което гражданите на автономната област се призовават да съживят духа от опита за отделяне, за да напреднат към създаването на Каталунска република, пише испанското издание  El Pais . \r\nСтоейки в двора на Палау де ла Женералитет, сградата, в която се помещава областната изпълнителна власт, регионалният премиер Ким Тора и неговият заместник Пере Арагонес, прочетоха реч, с която казаха на каталунското общество да запали този дух, за да отговори на „предизвикателствата на бъдещето“. \r\nЗаобиколени от други високопоставени правителствени служители, Тора и Арагонес обещаха „да се движат напред към Каталунска република без никакви извинения. Ще го направим по единствения начин, по който знаем как: демократично и мирно“. \r\nСъщо във вторник, други сецесионистки лидери – представители на партиите „Заедно за Каталуния“, „Каталунската републиканска левица“ (КРЛ) и крайно-лявата CUP, както и гражданските движения ANC и Omnium Cultural – прочетоха манифест, призоваващ за „масов отговор, основан на ненасилствена борба и гражданско неподчинение“ на предстоящото решение на Върховния съд за съдбата на 12-те лидери, които оглавиха незаконния опит за отделяне от Испания през 2017 година. Движението за независимост широко очаква тези лидери да бъдат признати за виновни за бунт - престъпление, което включва дълги срокове в затвора. \r\nМиналата седмица Тора защити публично девет лица, които бяха арестувани по подозрение, че подготвят насилствени действия на или около годишнината на референдума. Заподозрените са обвинени в терористични престъпления, след като полицията иззе материал за изработване на бомби и инструкции как да се правят взривни вещества, според разследването. Тора каза миналата седмица, че има опит „да се създаде фалшив разказ за насилие в Каталония“. \r\n„Ние обещаваме да продължим, докато не постигнем свобода за политическите затворници и връщането на изгнаниците“, каза каталунският лидер, визирайки следствените сецесионистки лидери и своя предшественик Карлес Пучдемон, който избяга от Испания, за да избегне ареста и сега живее в Белгия. \r\n„Регионалното правителство смята, че духът на този ден (1 октомври 2017) и дните, които последваха, особено 3 октомври (когато имаше улични демонстрации в протест срещу полицейскитеарести и последвлото обръщение на крал Фелипе VI към нацията), е духът, с който трябва да посрещнем бъдещите предизвикателства, особевно по пътя към Каталунската република, която ще бъде неизбежна и която искаме да изградим за всички“, заяви Арагонес. \r\nТора изрази съчувствие към гражданите, които пострадаха по време на полицейските акции, проведени в този ден в опит да спрат гласуването, което беше обявено за неконституционно от Върховния съд на Испания. Той каза, че „2,3 милиона граждани излязоха да гласуват и защитиха урните. Каталунското общество като хранилище на граждански и политически права ги защитава въпреки последствията, въпреки че е пребито и нападнато от сили, изпратени от испанската държава“. \r\nАнкета, публикувана през май от Центъра за проучвания на общественото мнение (CEO), установи, че 48,6% от респондентите отхвърлят сецесията от Испания в сравнение с 44,1% през март. \r\n \r\nПревод и редакция:", "date": "2019.10.02", "title": "El Pais: Каталунските сецесионисти призоваха за масово неподчинение на втората годишнина от референдума"}
{"url": "http://www.focus-news.net/news/2019/10/02/2704241/shofyorite-da-karat-s-povisheno-vnimanie-v-tunel-trayanovi-vrata-na-avtomagistrala-trakiya-v-posoka-sofiya.html", "text": "От 10.00 часа до 12.00 часа движението в посока София в тунел „Траянови врата“ на автомагистрала „Тракия“ ще се извършва в активната лента поради ремонт на пожаро-известителната система и светофарна уредба. Това съобщиха от пресцентъра на  Агенция \"Пътна инфраструктура\" (АПИ) .  От 12.30 часа до 15.00 часа трафикът ще преминава в изпреварващата лента. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.10.02", "title": "Шофьорите да карат с повишено внимание в тунел \"Траянови врата\" на автомагистрала \"Тракия\" в посока София"}
{"url": "http://www.focus-news.net/news/2019/10/02/2704220/priklyuchi-pikat-na-zabolyavaneto-afrikanska-chuma-po-svinete-obzor.html", "text": "Приключи пикът на заболяването африканска чума по свинете, но кризата не е отминала в никакъв случай. Информацията обяви министърът на земеделието, храните и горите Десислава Танева на брифинг при откриването на новите производствени мощности на предприятието „Булконс Първомай“ ООД. „И следва да сме наясно, че трудностите предстоят относно прилагането на норми, мерки, правила във всяка част от тази верига, обществена, която засяга отглеждането на домашната свиня, пътят й по цялата хранителна верига до крайния потребител, включително и ловната общност, тъй като другият резервоар основен на разпространението на болестта е дивата свиня. Страни, в които е влязла африканската чума по свинете в Европа, не е излязла до момента. Което ще рече, че за да имаме национално производство на свинско месо, което мисля че всеки от нас иска, поради много причини, дори тръгвайки от нашия бит, следва да осъзнаем, че това вече трябва да става при други правила на хигиена, мерки за биосигурност, които трябва да разберем, научим и прилагаме по самосъзнание, а не по това да се отчетем, че сме ги приложили. Защото, ако само се отчитаме, ние няма как да очакваме, че ще има ефект“, допълни министър Танева. Министърът уточни, че загубите в промишленото производство от африканската чума до момента са около 20-21 процента от поголовието на домашна свиня в България. Министър Танева коментира и друго заболяване, за което са предприети превантивни мерки. \r\n„Започнахме превантивни проверки в птицефермите заради заболяването инфлуенца по птиците. Отново се проверяват мерките за биосигурност на тези животновъдни обекти предвид друго заболяване – инфлуенцата по птиците. По принцип тази болест започва да се проявява през есента. Имали сме такива случаи. Към момента страната ни е свободна от това заболяване. Всички тези проверки се правят с цел превенция. Няма птичи грип, страната е свободна от пролетта, от няколко месеца, това е във всички официални регистри и може да се провери“, каза още министър Танева.", "date": "2019.10.02", "title": "Приключи пикът на заболяването африканска чума по свинете (ОБЗОР)"}
{"url": "http://www.focus-news.net/news/2019/10/02/2704238/zamestnik-kmetat-na-sofiya-doncho-barbalov-shte-poseti-chetvarta-mnogoprofilna-bolnitsa-za-aktivno-lechenie.html", "text": "Заместник-кметът на София Дончо Барбалов ще посети в 11.00 часа Четвърта многопрофилна болница за активно лечение. Това съобщиха от  Столична община . В общинското лечебно заведение беше доставена нова медицинска апаратура, за която бяха осигурени средства от Столична община. Апаратурата е за диагностика и лечение на заболявания на млечната жлеза, онкологични заболявания в областта на коремната хирургия, за диагностика и лечение на заболявания на отделителната система и др.", "date": "2019.10.02", "title": "Заместник-кметът на София Дончо Барбалов ще посети Четвърта многопрофилна болница за активно лечение"}
{"url": "http://www.focus-news.net/news/2019/10/02/2704239/mestni-izbori-2019-v-mezdra-shte-badat-predstaveni-mestnata-koalitsionnata-lista-abv-i-kandidatat-za-kmet-ivan-asparuhov.html", "text": "В Мездра ще бъде открита предизборната кампания с представяне на местната коалиционната листа „АБВ“ (ЗНС, „Воля“ АБВ) и кандидатът за кмет на коалицията Иван Аспарухов, член на ИБ на ПП АБВ. Това съобщиха от пресцентъра на  ПП АБВ . Събитието ще се проведе в залата на Дома на железничаря от 18.00 часа.", "date": "2019.10.02", "title": "Местни избори 2019: В Мездра ще бъдат представени местната коалиционната листа „АБВ“ и кандидатът за кмет Иван Аспарухов"}
{"url": "http://www.focus-news.net/news/2019/10/02/2704236/denyat-2-oktomvri-v-balgarskata-istoriya.html", "text": "През 1915 г. - по време на Първата световна война Англия и Франция обявяват война на България. 1982 г. - във Варна започва XXVII фестивал на българския игрален филм. 1996 г. - пред дома си в София е убит Андрей Луканов - български политик и държавник, 40-ят министър-председател на България (8 февруари – 22 септември 1990 г., 22 септември – 20 декември 1990 г.), министър на външнотърговските връзки (1987-89 г.). Член на Политбюро и секретар на ЦК на БКП (1989 г.). На тази дата е роден Иван Лазаров – български скулптор, академик, професор. На 2 октомври умират: Васил Априлов – български възрожденски и книжовен деец; Димчо Дебелянов – български поет.  \r\n \r\n \r\n2014 г. \r\nВзрив в завод за взривни вещества в Горни Лом отнема 15 човешки живота. \r\n \r\n \r\n2010 г. \r\nМинистър-председателят Бойко Борисов и министърът на регионалното развитие и благоустройството Росен Плевнелиев откриват завършен участък от АМ „Марица” с дължина 30,28 км.Стойността на извършените строителни и ремонтни дейности е 36 милиона лева. Изграждат се и мост над река Марица с дължина 392 м, четири малки моста, 17 селскостопански подлеза и пет пътни надлеза. \r\n \r\n \r\n2002 г. \r\nНародното събрание утвърждава с консенсус 3-ти и 4-ти реактор на АЕЦ \"Козлодуй\" да бъдат затворени след приемането на България в Европейския съюз. Решението е предизвикано от позицията на правителството от 26 септември, реакторите да бъдат спрени до края на 2006 г. \r\n \r\n \r\n1996 г. \r\nОбщият съвет на Световната търговска организация (СТО) взема решение за одобряване на Протокола за присъединяване на Република България към Маракешкото споразумение за създаване на СТО. \r\nСветовната търговска организация е приемник на ГАТТ (Общо споразумение за митата и търговията – учредена през 1947 г.). \r\n \r\n \r\n1982 г. \r\nВъв Варна стартира XXVII фестивал на българския игрален филм. \r\n \r\n \r\n1958 г. \r\nЗапочва пленум на ЦК на БКП, на който се разглежда международното и вътрешното положение на страната и съкращаването на сроковете за изпълнение на петилетката. Утвърдени са \"Тезиси за работата на партията сред турското население\". \r\n \r\n \r\n \r\n1930 г. \r\nВ София стартира учредителното събрание на партията Национална задруга за политическо възраждане с председател Александър Сталийски и с печатен орган в. \"Възраждане\". \r\n \r\n \r\n1921 г. \r\nВъв Варна започва първата учебна година във Висшето търговско училище. \r\n \r\n \r\n1919 г. \r\nОткрива се XXVIII ОНС. За председател е предложен Найчо Цанов (радикалдемократ), който не приема поста и парламентът се ръководи от подпредседателя Недялко Атанасов (БЗНС). \r\n \r\n \r\n1915 г. \r\nПо време на Първата световна война Англия и Франция обявяват война на България. \r\n \r\n \r\n На тази дата са родени: \r\n \r\n \r\n1890 г. \r\nРоден е Иван Лазаров – български скулптор, академик, професор. Автор е предимно на фигурални композиции и портрети, издялани от камък, с ясна конструктивна форма и експресивно виждане - \"Три селянки\", \"На нож\", \"Почивка”; декоративно-монументална пластика - надгробие на П. К. Яворов, \"Майка\" - паметник на гроба на Димчо Дебелянов в Копривщица \r\n \r\n На тази дата умират: \r\n \r\n \r\n1996 г. \r\nПред дома си в София е убит Андрей Луканов - български политик и държавник, 40-ят министър-председател на България (8 февруари – 22 септември 1990 г., 22 септември – 20 декември 1990 г.), министър на външнотърговските връзки (1987-89 г.). Член на Политбюро и секретар на ЦК на БКП (1989 г.). \r\n \r\n \r\n1916 г. \r\nУмира Димчо Дебелянов – български поет. Участва в Балканската война и Първата световна война. Автор е на стихосбирките “Копнежи”, “През април”, “Спомени”, “Под тъмни небеса”, както и на произведенията “Легенда за разблудната царкиня”, “Хумор и сатира”, “Проза”. \r\n \r\n \r\n1847 г. \r\nВ Галац умира Васил Априлов – български възрожденски и книжовен деец. През 1835 г. Васил Априлов основава първото новобългарско светско училище - Габровското училище. Предлага за основа на литературния български език източнобългарското наречие.Настоява за въвеждането на българския език в църковното богослужение и за замяната на гръцките свещеници с български. Автор е на редица трудове и статии, по-важни от които са: \"Българските книжици, или на кое словенско племе собствено принадлежи кириловската азбука?\" (1841 г.), \"Денница на новобългарското образование\" (1841 г.). \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”.", "date": "2019.10.02", "title": "Денят 2 октомври в българската история"}
{"url": "http://www.focus-news.net/news/2019/10/02/2704242/zhena-e-zaginala-pri-intsidenta-v-rayona-na-smetishteto-v-sliven.html", "text": "Жена е загинала при инцидента в района на сметището в Сливен. Това съобщиха от пресцентъра на  МВР . Сигналът за инцидент в района на обособеното сметище в индустриалната зона на Сливен е постъпил към 15.55 часа вчера. Сметоизвозваща гондола се е обърнала при разтоварване. По първоначални данни е загинала една жена, която се е намирала в района на сметището. \r\nНа място са екипи на „Пътна полиция“, РУ – Сливен, РСПБЗН и експерти, които са извършили оглед.", "date": "2019.10.02", "title": "Жена е загинала при инцидента в района на сметището в Сливен"}
{"url": "http://www.focus-news.net/news/2019/10/02/2704243/v-obshtina-stara-zagora-shte-se-provede-preskonferentsiya-na-koyato-shte-badat-dadeni-podrobnosti-za-predstoyashtiya-16-ti-retro-parad-v-grada.html", "text": "От 11.00 часа в зала 2 на Община Стара Загора ще се проведе пресконференция, на която ще бъдат дадени подробности за предстоящия 16-ти ретро парад „Стара Загора“. Това съобщиха от пресцентъра на  Общината .  \r\nСъбитието ще се състои на 5 октомври от 10.00 до 16.00 часа в парк „Артилерийски“.  \r\nОрганизатор е „Старозагорски автомобилен клуб Ретро“, със съдействието на Община Стара Загора. Тази година клубът чества и 25 години от създаването си. По този повод изданието на парада ще е не само с нова локация, но и нова концепция за провеждане, международно жури, музикално-развлекателна програма и много изненади за участниците и гостите.", "date": "2019.10.02", "title": "В Община Стара Загора ще се проведе пресконференция, на която ще бъдат дадени подробности за предстоящия 16-ти ретро парад в града"}
{"url": "http://www.focus-news.net/news/2019/10/02/2704247/mvr-otkriva-denonoshtna-liniya-za-signali-i-narusheniya-svarzani-s-izborniya-protses.html", "text": "МВР открива денонощна линия за сигнали и нарушения, свързани с изборния процес. Това съобщиха от пресцентъра на  Министерството .На телефон 02/982 22 32 и имейл izbor@mvr.bg ще се приемат сигнали, съотносими към дейността на МВР \r\nОт 27 септември до 4 ноември 2019 г. в Министерството на вътрешните работи ще функционира денонощно открита линия - телефон 02/982 22 32 и имейл izbor@mvr.bg – за сигнали, свързани с нарушения на изборния процес при подготовката и произвеждането на изборите за общински съветници и кметове. Подаваните сигнали на откритата линия трябва да са относими към дейността на МВР.", "date": "2019.10.02", "title": "МВР открива денонощна линия за сигнали и нарушения, свързани с изборния процес"}
{"url": "http://www.focus-news.net/news/2019/10/02/2704245/29-godishen-peshehodets-e-zaginal-pri-katastrofa-na-bul-praga-v-stolitsata.html", "text": "29-годишен пешеходец е загинал при катастрофа на бул. \"Прага\" в столицата. Това съобщиха от пресцентъра на  МВР . Към 5.30 часа на столичния бул. \"Прага\" в отсечката между улиците \"Шандор Петьофи\" и \"Бузлуджа\" е станал пътен инцидент с микробус. При инцидента е загинал 29-годишен пешеходец. На мястото е извършен оглед, изясняват се обстоятелствата и поведението на младежа, довели до тежкия инцидент. \r\nПредприети са мерки за бързо възстановяване на движението по булеварда в двете посоки.", "date": "2019.10.02", "title": "29-годишен пешеходец е загинал при катастрофа на бул. \"Прага\" в столицата"}
{"url": "http://www.focus-news.net/news/2019/10/02/2704249/ria-novosti-v-siriya-sa-se-proveli-izpitaniya-na-s-500.html", "text": "В Сирия се е провела проверка на най-важните елементи на руската система за противовъздушна отбрана С-500 „Прометей“, пише вестник „Известия“, като се позовава на източници от военно-промишления комплекс на Русия, предава  РИА Новости . \r\nПо думите на събеседниците на изданието, при тестването специалистите са открили „някои проблеми“ в работата на техниката, но са успели да ги отстранят бързо. \r\nУточнява се, че изпитанията вече са завършени и признати за успешни. \r\nКакто отбеляза бившият заместник главнокомандващ на ВВС по въпросите на обединената система за ПВО на Съюза на независимите държави (СНГ) генерал-лейтенант Айтеч Бижев, в хода на изпитанията, които предшестват доставянето на системата на армията, е отделено специално внимание на безотказната работа на всичките й компоненти. \r\nПо неговите думи, техниката „се изпитва в тежки технически и климатически условия и работи буквално до износване“. „Само в такъв режим на експлоатация могат да се идентифицират недостатъците. След това всички повреди и проблеми се обобщават, докладват и се провежда работа по тяхното отстраняване“, разказа той, като добави, че Сирия подхожда добре за такива изпитания, защото там винаги е горещо и има много прах. \r\n \r\nПревод и редакция:", "date": "2019.10.02", "title": "РИА Новости: В Сирия са се провели изпитания на С-500"}
{"url": "http://www.focus-news.net/news/2019/10/02/2704248/denyat-2-oktomvri-v-svetovnata-istoriya.html", "text": "През 1187 г. - султанът на Фатимидите, Халиф Салах ед-Дин (Саладин) превзема Ерусалим. Загубата на свещения град предизвиква Третия кръстоносен поход (1189-1192г.), ръководен от Фридрих I Барбароса, Ричард I Лъвското сърце и Филип II Август, който се оказва неуспешен. През 1535 г. френският мореплавател Жак Картие, плавайки срещу течението на р. Сейнт Лорънс достига до селището Ошлага - на мястото, където се сливат реките Отауа и Сейнт Лорънс. През 1836 Чарлс Дарвин се завръща във Фолмаут, Англия, след 5-годишно изследователско пътешествие в южните океани на борда на кораба \"Бигъл\". През 1870 г. Рим е обявен за столица на обединена Италия. През 1895 г. - за първи път е отпечатан комикс във вестник. През 1909 г. е изигран първият ръгби мач - между отборите на “Harlequins” и “Richmond” През 1910 г. два самолета се сблъскват във въздушното пространство над Милано. Това е първата самолетна катастрофа. 1931 г. - американците Клайд Пенкбърн и Хю Хърндън обявяват намерението си да прелетят за първи път над Тихия океан. 1936 г. - след отменянето на сухия режим в САЩ е открито първото предприятие за производство на алкохолни напитки, след отменянето на сухия режим. 1942 г. - английският лайнер “Куин Мери” прерязва на две палубата на крайцера “Курасао”, в резултат на което загиват 338 човека. 1944 г. - нацистите потушават Варшавското въстание, избухнало на 1 август 1944 г. в окупираната от германските войски полска столица. 1946 г. - на екран се появява първият “сапунен” сериал ­ американският “Далечен хълм”. 1991 г. - компютърните гиганти Apple и IBM се обединяват.  \r\nНа 2 октомври са родени: Греъм Грийн - английски писател и драматург. Автор е на множество творби, между които - \"Същността на нещата\", \"Властта и славата\", \"Тихият американец\", \"Комедиантите\". 1951 г. - роден е Стинг - английски рок музикант. На 2 октомври умира американският актьор Рок Хъдсън (с истинско име Рой Харолд). Известност получава с ролите си във филмите \"Гигантът\" и \"Династия\". \r\n \r\n2017 г.  \r\nДвама атентатори атакуват полицейското управление в Дамаск в южния квартал „Ал Мидан“. 17 души са загинали. В района са чути поне две експлозии. \r\n \r\n \r\n2017 г.  \r\nДжефри С Хол, Майкъл Росбаш, Майкъл Уан младши печелят Нобелова награда в медицината за откритията си, свързани с биологичния часовник \r\n \r\n \r\n2017 г.  \r\nНа 66 години умира американският рок певец Том Пети.  \r\n \r\n \r\n2016 г. \r\nЖоржи Карлуш Фонсека печели президентски избори в Капе Верде. \r\n \r\n \r\n2016 г. \r\nПроведен е Унгарския референдум за квоти за мигранти. Над 98% гласуват против наложените от ЕС квоти за мигранти. \r\n \r\n \r\n2014 г. \r\nВодачът на Шведската социалдемократическа работническа партия Стефан Льовен е новият министър-председател на страната. \r\n \r\n \r\n2013 г. \r\nСлед съвместна операция на американските власти онлайн платформата за анонимна търговия с наркотици и други забранени дейности Silk Road е свалена от Интернет. Над 100 000 души са пазарували от сайта посредством електронната валута Bitcoin. Сайтът е разположен в т.нар. „дълбока мрежа“, като се разчита на Tor, без да се индексира от търсачките. През сайта са извършени сделки за 9.5 млн. биткойна, които се равняват на около 1.2 млрд. долара, като около 80 млн. са натрупани като комисионна за сайта. Собственикът на Silk Road Уилям Улбрихт е задържан с обвинения за наркотрафик, хакерство и пране на пари. \r\n \r\n \r\n2012 г. \r\nМихаил Саакашвили признава своята загуба на изборите за президент в Грузия. \r\n \r\n \r\n2011 г. \r\nРуският премиер Владимир Путин изявява намерение да създаде \"Евразийски съюз\", в който да влизат бивши съветски републики, ще се изгради на базата на митническия съюз с Беларус и Казахстан, който следващата година премахва всички бариери пред търговията и движението на капитали и работна сила между трите страни. \r\n \r\n \r\n2007 г. \r\nС резолюция на ООН 2 октомври е обявен за Международен ден без насилие. \r\n \r\n \r\n1991 г. \r\nКомпютърните гиганти Apple и IBM се обединяват. \r\n \r\n \r\n1972 г. \r\nДания гласува с мнозинство от 63.4% срещу 36.6% в подкрепа на присъединяването си към Европейския съюз. \r\n \r\n \r\n1956 г. \r\nВ Ню Йорк е представен първият в света атомен часовник. Грешката този вид часовници се свежда в границите на приблизително 1 секунда изоставане на всеки 3 000 000 години. \r\n \r\n \r\n1946 г. \r\nНа екран се появява първият “сапунен” сериал ­ американският “Далечен хълм”. \r\n \r\n \r\n1944 г. \r\nНацистите потушават Варшавското въстание, избухнало на 1 август 1944 г. в окупираната от германските войски полска столица. Въстанието е вдъхновено от полското емигрантско правителство в Лондон и се ръководи от Армия Крайова. В него загиват около 200 000 души. \r\n \r\n \r\n1942 г. \r\nАнглийският лайнер “Куин Мери” прерязва на две палубата на крайцера “Курасао”, в резултат на което загиват 338 човека. \r\n \r\n \r\n1936 г. \r\nСлед отменянето на сухия режим в САЩ е открито първото предприятие за производство на алкохолни напитки, след отменянето на сухия режим. \r\n \r\n \r\n1931 г. \r\nАмериканците Клайд Пенкбърн и Хю Хърндън обявяват намерението си да прелетят за първи път над Тихия океан. Три дни по-късно те извършват първия успешен полет над Тихия океан, изминавайки разстоянието от Япония до Америка за 41 часа и 31 минути, прелитайки над 8000 км. \r\n \r\n \r\n1910 г. \r\nДва самолета се сблъскват във въздушното пространство над Милано. Това е първата самолетна катастрофа. \r\n \r\n \r\n1909 г. \r\nИзигран е първият ръгби мач - между отборите на “Harlequins” и “Richmond” \r\n \r\n \r\n1895 г. \r\nЗа първи път е отпечатан комикс във вестник. \r\n \r\n \r\n1870 г. \r\nРим е обявен за столица на обединена Италия. \r\n \r\n \r\n1836 г. \r\nЧарлс Дарвин се завръща във Фолмаут, Англия, след 5-годишно изследователско пътешествие в южните океани на борда на кораба \"Бигъл\". \r\n \r\n \r\n1608 г. \r\nХанс Липершай от Миделбург монтира първият телескоп. \r\n \r\n \r\n1535 г. \r\nФренският мореплавател Жак Картие, плавайки срещу течението на р. Сейнт Лорънс достига до селището Ошлага - на мястото, където се сливат реките Отауа и Сейнт Лорънс. Впечaтлен от причудливия вид на намиращата се в непосредствена близост планина, Картие решава да я нарече “Мон Роаял” (Кралска планина). До нея по-късно е основан гр. Монреал намиращ се на територията на днешна Канада. \r\n \r\n \r\n1187 г. \r\nСултанът на Фатимидите, Халиф Салах ед-Дин (Саладин) превзема Ерусалим. Загубата на свещения град предизвиква Третия кръстоносен поход (1189-1192г.), ръководен от Фридрих I Барбароса, Ричард I Лъвското сърце и Филип II Август, който се оказва неуспешен. \r\n \r\n \r\n На тази дата са родени: \r\n \r\n \r\n1951 г. \r\nРоден е Стинг - английски рок музикант. Член е на групата “The Police”. Сред по-известните му албуми са: “The Dream of the Blue Turtles” (1985), “The Soul Cages” (1991), “Ten Summoner's Tales” (1993), “Brand New Day” (1999). Участва във филмите “Куадрофения”, “Артемис 81”, “Очистително”. \r\n \r\n \r\n1904 г. \r\nРоден е Греъм Грийн - английски писател и драматург. Автор е на множество творби, между които - \"Същността на нещата\", \"Властта и славата\", \"Тихият американец\", \"Комедиантите\". \r\n \r\n \r\n1869 г. \r\nРоден е Мохандас Карамчанд Ганди, наречен Махатма (Велика душа) - идеолог и водач на индийското национално-освободително движение срещу английското управление, юрист, защитник на ненасилственото гражданско неподчинение като средство за постигане на политически цели. \r\n \r\n \r\n1452 г. \r\nРоден е Ричард III - крал на Англия, дук на Глоучестър от 1461 г., от династията Йорки. Брат е на Едуард IV. Той узурпира властта през юни 1483 г. след смъртта на Едуард IV. \r\n \r\n \r\n На тази дата умират: \r\n \r\n \r\n2007 г. \r\nУмира Екатерини Гръцка \r\nЕкатерини Гръцка и Датска—лейди Брандрам е родена на 4 май 1913 г. в Атина, Гърция. Дъщеря е на гръцкия крал Константинос I и на немската принцеса София. Родена е като Екатерини цу Щлезвиг-Холщайн-Зонденбург-Глюксбург, принцеса на Гърция и Дания. Сестра е на трима гръцки крале–Георгиос II, Александрос и Павлос I, както и на румънската кралица Елена. На 21 април 1947 г. се омъжва за офицер от британската армия–майор Ричард Брандрам. Умира в Лондон, Великобритания. \r\n \r\n \r\n1985 г. \r\nУмира американския актьор Рок Хъдсън (с истинско име Рой Харолд). Известност получава с ролите си във филмите \"Гигантът\" и \"Династия\". \r\n \r\n \r\n1927 г. \r\nУмира Сванте Арениус - физикохимик, професор. Автор е на теорията за електролитната дисоциация, на трудове по химична кинетика, астрономия, астрофизика, биология. Носител на Нобелова награда за химия през 1903 г. \r\n \r\n \r\n За изготвянето на историческата справка на Агенция “Фокус” са използвани следните източници: \r\n \r\nЕнциклопедия “България” - Издателство на БАН, 1982 г.; \r\n \r\nЕнциклопедия “Британика” (2004 г.); \r\n \r\nБолшая Советская Энциклопедия (1970 г.); \r\n \r\nФамилна енциклопедия “Larousse”; \r\n \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\n \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\n \r\nИстория на България по дати - Книгоиздателска къща “Труд”, 2003 г.; \r\n \r\nБългарски традиционен календар - БАН, Издателство Вион, 2002 г.; \r\n \r\nИстория на Балканите XIV - XX век - Издателска къща “Хермес”, 2002 г.; \r\n \r\nБългарска военна история - БАН, 1989 г.; \r\n \r\nИстория на войните в дати - Издателска къща “Емас”, 2001 г.; \r\n \r\nИстория на Русия - Книгоиздателска къща “Труд”, 2002 г.; \r\n \r\nИстория на Османската империя - Издателство “Рива”, 1999 г.; \r\n \r\nБългарска енциклопедия, БАН, Книгоиздателска къща “Труд”, 2003 г.; \r\n \r\nNational Geographic Arhive; \r\n \r\nИсторически бюлетин – на “The New York Times”; \r\n \r\nИсторически бюлетин – на “The History Channel”; \r\n \r\nИсторически бюлетин – на “World of Quotes”; \r\n \r\nИсторически архив на Агенция “Фокус” - отдел “Архив и бази данни”.", "date": "2019.10.02", "title": "Денят 2 октомври  в световната история"}
{"url": "http://www.focus-news.net/news/2019/10/02/2704250/v-kardzhali-shte-se-sastoi-nauchnata-konferentsiya-nauka-i-obshtestvo.html", "text": "В града ще се състои научната конференция „Наука и общество“. Тя се посвещава на 75-годишнината на съюза на учените в България и 35 години клон Кърджали. Събитието ще продължи в рамките на два дни - днес и на 3 октомври. Това съобщи за  Радио „Фокус“  доц. д-р Дора Янчева, председател на Съюз на учените в България - клон Кърджали. Повече от 150 учени ще заседават в 6 секции и ще изнесат над 120 доклада. Откриването ще бъде от 11.00 часа днес в конферентната зала на хотел „Арпезос“.  \r\nДискусиите ще са насочени към секторите „Здравеопазване“, „Хуманитарни науки“, „Технически науки“, „Природоматематически и педагогически науки“, „Аграрни науки“,  „Стопански и социални науки“, като „Здравеопазване“ ще заседава в залите 1 и 2 на РИОКОЗ, „Технически науки” в зала 3 на Филиала на МГУ „Св. Иван Рилски”, „Хуманитарни  науки”, „Природо-математически и педагогически науки“, „Аграрни науки“ и „Стопански и социални науки“ ще бъдат в залите 202, 226а, 219 и 221 на ПУ Филиал „Л. Каравелов”.  \r\nДоц. д-р Дора Щерева, директор на Център във Филиала на ПУ, допълни, че в пленарната сесия при откриването първия ден ще бъде изнесен докладът „Прогресът в науката и технологиите и отражението му върху лечението на онкологичните заболявания“ на световно известния коремен хирург и почетен председател на Съюза на учените в България, академик Дамян Дамянов и докладът „По следите на българския балет“ от професор Хикмет Мехмедов - български балетист и почетен гражданин на Кърджали, в съавторство с Недко Георгиев. От 14.00 часа до 18.30 часа след пленарното заседание секциите „Хуманитарни науки“ и „Природо-математически и педагогически науки“ продължават работа във Филиал на Пловдивския университет с председател д-р Дора Щерева и научен секретар д-р Ваня Георгиева.  \r\n„Първият доклад е на арх. Минчо Ненчев „Проектът Перперикон - една визия за усъвършенстване на урбанистичното познание“ от Университета по архитектура строителство и геодезия в София. Презентацията на Ина Пелева от Пловдивския университет е с наименование „Йордан Радичков и българската литературна традиция“, посочи д-р Щерева.  \r\nНа финала на 3 октомври ще бъдат отличени с грамоти авторите на най-интересните доклади. \r\nДарина ДЕЕНИЧИНА", "date": "2019.10.02", "title": "В Кърджали ще се състои научната конференция „Наука и общество“"}
{"url": "http://www.focus-news.net/news/2019/10/02/2704252/prof-gencho-nachev-v-balgariya-nyama-realno-ostoynostyavane-na-meditsinskata-usluga.html", "text": "Заплащането на медицинските сестри е много различно като стойност в различните болници. За голямо съжаление, заплащането се определя по много различен начин. Това каза в интервю за сутрешния блок на  БНТ  проф. Генчо Начев, директор на болница \"Света Екатерина\". То трябва да е следствие от приходната и разходната част на една болница. Всеки има право на протест в държавата, сестрите протестират, защото смятат, че тяхното възнаграждение не е съобразено с усилията и уменията, които притежават. Ако една сестра работи в реанимация, то възнаграждението ѝ трябва да е по-високо от тази, която работи в кабинет, коментира Начев. \r\n\"В България няма реално остойностяване на медицинската услуга. Това го говорим от 10-15 години. Има пътеки, които не са променяни от 2000-2001 г. досега. Докато не се остойностят реално медицинските услуги, не можем да кажем много или малко са парите. Дотогава парите потъват като вода в пясък\", добави още проф. Начев. \r\nТой призова да се засили контролът върху това да не се извършват фиктивни дейности по клинични пътеки. \r\nЛекарите имат възможност за кариерно развитие и може би това ги спира да протестират. По думите му има регламентирани доплащания, но минимум 20% са нерегламентираните, което е нарушение на закона. В тази насока според проф. Начев е задължително въвеждането на Здравна карта на пациентите.", "date": "2019.10.02", "title": "Проф. Генчо Начев: В България няма реално остойностяване на медицинската услуга"}
{"url": "http://www.focus-news.net/news/2019/10/02/2704251/violeta-radeva-bchk-burgas-16-sa-kandidatite-zapisali-se-kam-momenta-za-predstoyashtiya-izpit-za-vodni-spasiteli-na-baseyn.html", "text": "6 са кандидатите, записали се към момента за предстоящия изпит за водни спасители на басейн. Това съобщи за  Радио „Фокус“ – Бургас  Виолета Радева, директор на Български червен кръст (БЧК) – Бургас. Приемният изпит ще се проведе  от 12.00 часа в басейна в Младежкия културен център в града, а след него ще стартира и курсът за водни спасители за плувни басейни. „Изпитът се състои в преплуване на 50 метра в свободен стил за време от една минута. Кандидатите ще бъдат изпитани от комисия. Надяваме се повече хора да се запишат и да се сертифицират като водни спасители“, отбеляза Радева. Според нея броят на спасителите през изминалия летен сезон е бил недостатъчен и е необходимо да се работи повече в насока привличането на младите хора към тази професия. „Работата на водния спасител, естествено, е свързана с добра физическа подготовка и с добри плувни умения. Бих казала, че водеща роля тук имаме не само ние – като организация, провеждаща курсове и сертифицираща кандидати за водни спасители, както и всички плувни клубове, предоставящи своята помощ в тази насока. Водеща роля имат и семействата, които също трябва да настояват за това децата им да умеят да плуват. Това е една от първите предпоставки за намаляване на водния травматизъм“, допълни още директорът на БЧК – Бургас. \r\nМария ПОПЧЕВА", "date": "2019.10.02", "title": "Виолета Радева, БЧК – Бургас: 16 са кандидатите, записали се към момента за предстоящия изпит за водни спасители на басейн"}
{"url": "http://www.focus-news.net/news/2019/10/02/2704254/sport-noa-layls-e-noviyat-svetoven-shampion-na-200-metra.html", "text": "Фаворитът за световната титла на 200 метра Ноа Лайлс спечели златото на първенството в Доха, но заканите му да гони световния рекорд на Юсейн Болт останаха далеч от резултата му - 19.83 секунди. Американецът имаше 19.50 секунди през сезона. Бронзовият медалист на 100 метра Андре де Грас (Канада) прибави и сребро на 200 метра, а изненадата в този финал поднесе еквадорецът Алекс Киньонес, който се пребори за бронза след страхотен финален спринт", "date": "2019.10.02", "title": "Спорт: Ноа Лайлс е новият световен шампион на 200 метра"}
{"url": "http://www.focus-news.net/news/2019/10/02/2704253/pregled-na-osnovnite-temi-v-dobrudzhanskiya-pechat.html", "text": "„Йордан Йорданов: Да обединим съгражданите си в каузата Добрич“, съобщава на първа страница вестник  „Добруджанска трибуна“ . Досегашният градоначалник е обещал, че няма да води агресивна кампания с фанфари и фойерверки, а ще работи с хората за решаването на проблемите им както през изминалите четири години. Кметът Йордан Йорданов е заявил, че е готов да се пребори за втори мандат, заедно със своя екип, с който е работил в предходните години. Той е един от деветимата регистрирани в Общинската избирателна комисия претенденти за кметския стол. В рубриката „Новини“ – „Изградиха наново Къщата-музей „Адриана Будевска“. Строителните работи в момента са по довършване на покрива. Амбицията е до края на годината реконструкцията да бъде приключена. С подкрепата на Министерство на културата и на Община град Добрич Регионалният исторически музей в добруджанския град успешно продължава своята работа по реконструкция по автентични данни и адаптация за творчески дейности на къщата-музей. Обектът е бил открит през 1978 година. „Започва ремонтът на 12 км от пътя Тервел – Честименско“, съобщава всекидневникът. Пътят е от третокласната републиканска мрежа и свързва областите Добрич и Силистра, преминава през урбанизираната територия на Тервел и е част от околовръстния път на града, който продължава към село Честименско. „Почетен гражданин на Добрич оглави Международния валутен фонд “, съобщава в днешното си издание вестник  „Нова добруджанска трибуна“ . Кристалина Георгиева е първият ръководител на базираната във Вашингтон институция, който е родом от страна с развиваща се икономика и то спасявана със заем от фонда. Тя е родена през 1953 година в София и е потомък на известен български род, свързан с Добрич. Неин прадядо е Иван Попхристов Кършовски, една от емблематичните фигури на Българското възраждане и един от строителите на съвременна България. „Фотоизложба разказва за освобождението на Добруджа по време на Първата световна война“, съобщава всекидневникът. Тя е част от проекта NETWORLD  по програма „Дунав 2014 - 2020 година“, по който Регионалният исторически музей в града е партньор и работи. Изложбата е част от интерактивната образователна игра „Търси се Добруджа“. „Областната дирекция по безопасност на храните в Добрич започва проверки на стопани на задните дворове и получили обезщетение в борбата срещу Африканската чума по свинете“, съобщава изданието. Със Заповед на министъра на земеделието, храните и горите от вчера директор на Областната дирекция и секретар на Областната епизоотична комисия в добруджанския град е доктор Анелия Андонова.", "date": "2019.10.02", "title": "Преглед на основните теми в добруджанския печат"}
{"url": "http://www.focus-news.net/news/2019/10/02/2704255/remonti-ogranichavat-dvizhenieto-po-nyakolko-patni-otsechki-v-oblast-pazardzhik.html", "text": "Натоварен е трафикът по главните пътища в област Пазарджик съобщи за Радио „Фокус“ – Пазарджик дежурният в Областно пътно управление. Пътните настилки са мокри, на места в планинската част и хлъзгави. Движението по пътя Велинград – Каратепе от 14 км до 20 км се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.10.02", "title": "Ремонти ограничават движението по няколко пътни отсечки в област Пазарджик"}
{"url": "http://www.focus-news.net/news/2019/10/02/2704257/zapochva-remont-na-12-km-ot-tretoklasniya-pat-iii-207-tervel-chestimensko.html", "text": "Започва ремонт на 12 км от третокласния път III-207 Тервел – Честименско, предаде кореспондентът на  Радио „Фокус” – Варна . Няма въведени промени в движението на автомобили в областта по републиканската пътна мрежа. Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. В ремонт е крайбрежният път между Балчик и Каварна. Работи се в отклонението за Тузлата. Продължава ремонтът на част от третокласния път Добрич – с. Балик и на крайбрежния път Балчик - Каварна. Предвидено е първият ремонт да приключи до 30 септември тази година. Движението на автомобили  се осъществява с повишено внимание по отсечката, където се ремонтира асфалтова настилка. Участъкът е сигнализиран с пътни знаци. В Добрич времето е ясно и слънчево, духа слаб вятър, температурата на въздуха е около 16 градуса.  \r\nЖулиета НИКОЛОВА", "date": "2019.10.02", "title": "Започва ремонт на 12 км от третокласния път III-207 Тервел – Честименско"}
{"url": "http://www.focus-news.net/news/2019/10/02/2704258/prof-paskal-zhelyazkov-babh-promeni-v-agentsiyata-shte-ima-smyatame-da-vavedem-novi-pravila-za-rabotata-s-veterinarnite-lekari-na-teren.html", "text": "Промени ще има, сега не мога да кажа какви точно ще бъдат. Това каза проф. Паскал Желязков – изпълнителен директор на Българската агенция по безопасност на храните, в интервю за предаването „Сутрешен блок“ по  БНТ . „Преди няколко дена инициирахме среща с Българския ветеринарен съюз, защото има леко раздалечаване с колегите, които са от БВС, които са регистрирани ветеринарни лекари на терен и държавната администрация. Смятаме да сложим нови правила за работа с регистрираните ветеринарни лекари на терен. Просто по-активно да ги включим. Също така има много общини, където има недостиг на ветеринарни лекари на терен, във връзка с контрола по здравеопазване на животните. Така че ние ще направим една ревизия къде има недостиг на кадри. Колегите в агенцията са обучени, всеки по даден въпрос. Разбира се, те са най-добре подготвените към момента, просто трябва да изпълняват задълженията си. Всеки нов човек, който дойде, трябва да бъде обучаван. Засега не предвиждаме драстични промени, просто може би само вътрешни реорганизации“, допълни проф. Желязков.", "date": "2019.10.02", "title": "Проф. Паскал Желязков, БАБХ: Промени в агенцията ще има, смятаме да въведем нови правила за работата с ветеринарните лекари на терен"}
{"url": "http://www.focus-news.net/news/2019/10/02/2704240/donald-tramp-razsledvaneto-za-impiychmant-e-prevrat-koyto-tseli-da-otneme-vlastta-ot-horata.html", "text": "Президентът на САЩ Доналд Тръмп заяви, че разследването за импийчмънт срещу него е „преврат“, пише американското издание  USA Today . \r\nМиналата седмица Демократическата партия официално откри разследване за импийчмънт, което ще изяснява дали държавният глава е \tизползвал военната помощ за Украйна като лост, за да принуди тази страна да разследва бившия американски вицепрезидент и негов политически противник Джо Байдън за бизнес операциите му в Киев. \r\n„Научавайки повече и повече всеки ден, стигам дои извода, че това, което се случва, не е импийчмънт, а преврат, който цели да отнеме властта от хората, техния вот, техните свободи, тяхната Втора поправка, религия, армия, гранична стена и дадените им от Бог права като граждани на Съединените американски щати!“ – написа Тръмп в серия от „туийтове“. \r\nНаричането на разследването на държавния преврат отразява тона на Тръмп по отношение на предишни разследвания срещу него, които той вече определи това като „лов на вещици“ и „президентски тормоз“, отбелязва изданието. \r\n \r\nПревод и редакция:", "date": "2019.10.02", "title": "Доналд Тръмп: Разследването за импийчмънт е преврат, който цели да отнеме властта от хората"}
{"url": "http://www.focus-news.net/news/2019/10/02/2704259/opasnost-ot-padashti-kamani-ima-po-napravleniyata-krichim-stamboliyski-yugovsko-hanche-yugovo-laki-zdravets-i-bachkovo-narechenski-bani.html", "text": "Интензивен е трафикът по основните направления в Пловдивска област, съобщиха за  Радио „Фокус“ – Пловдив  от Областното пътно управление. Най-засилено автомобилно движение се отчита по пловдивския участък на АМ „Тракия“, също по направленията Пловдив-Асеновград-Смолян, Пловдив-Карлово и Пловдив-Пазарджик. Продължават ремонтните дейности по някои ключови пътни участъци в областта. До 11 октомври движението по пътя Пловдив-Карлово, от км 48 до км 49, ще се осъществява в платното посока Карлово поради изграждане на кръгово кръстовище при село Труд. Временно движението по пътя Пловдив-Куклен, в участъка от км 6 до км 7, е ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Срокът за извършването на дейностите е до 15 октомври. Преминаването по пътя Пловдив-Кричим, в участъка град Кричим – тунел „Кричим“, е ограничено поради взривни дейности по уширяване на пътя. Дейностите ще се извършват за времето от 12.00 до 15.00 часа на 4 октомври. Обходнят маршрут за водачите е по пътя Пловдив – Асеновград – Смолян. Движението по пътя Кричим-Михалково-Девин, от км 88 до км 103 се осъществява с повишено внимание поради обрушване на скална маса. Алтернативният маршрут за водачите е по пътя Асеновград-Смолян. Срокът на дейностите е до 30 ноември. Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани. Водачите трябва да преминават с повишено внимание през посочените пътни участъци, призовават от Областното пътно управление. \r\nИнтензивен е трафикът и на територията на град Пловдив към този час. Колони от автомобили затрудняват движението по булевардите „Пещерско шосе“, „Васил Априлов“, „Руски“, „Шести септември“, „Цар Борис III Обединител“, „Христо Ботев“, „Найчо Цанов“, „Източен“ и „Санкт Петербург“. Призовават се водачите да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. Пътищата в града са сухи и нормално проходими. \r\nТони МИХАЙЛОВ", "date": "2019.10.02", "title": "Опасност от падащи камъни има по направленията Кричим-Стамболийски, Юговско ханче-Югово-Лъки-Здравец и Бачково-Нареченски бани"}
{"url": "http://www.focus-news.net/news/2019/10/02/2704260/normalen-e-trafikat-v-oblast-burgas.html", "text": "Нормален е трафикът в област Бургас, предаде репортер на  Радио „Фокус“ – Бургас . Видимостта е добра, пътищата са нормално проходими. Движението е спокойно. \r\nНатоварен е трафикът в града. Интензивно е движението около Бургаска болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.10.02", "title": "Нормален е трафикът в област Бургас"}
{"url": "http://www.focus-news.net/news/2019/10/02/2704261/poslanikat-na-sasht-v-atina-gartsiya-e-klyuchov-partnyor-za-osiguryavaneto-na-energiyna-diversifikatsiya-v-evropa.html", "text": "На фона на подновения интерес към енергийните възможности в Източното Средиземноморие, Гърция се очертава като ключов съюзник в региона с „пряко положително въздействие“ върху енергийната сигурност и диверсификация на Европа, заяви посланикът на САЩ в Атина Джефри Пайет на Първата годишна Източносредиземноморска енергийна лидерска среща, проведена в Атина, пише електронното издание на вестник  Kathimerini . \r\n„В епоха на обновено съперничество между великите сили и големи открития на въглеводороди през изминалото десетилетие, този глобален кръстопът на Европа, Азия и Африка се върна на челно място в американската стратегическа мисъл“, каза дипломатът. \r\nПайет заяви, че САЩ, заедно с Гърция и други регионални играчи, „работят за отблъскването на зловредни актьори, като Русия, Китай и Иран. Те има различни интереси и ценности, както и рзлично виждане за бъдещето на този регион“. \r\nТой приветства участието на страната - наред с другите – в Инициативата „Три морета“, която посочи, че ще предостави на страната допълнителни възможности за инвестиции в бизнеса, логистичните връзки, енергийната инфраструктура и цифровите комуникации, отбелязвайки необходимостта от диверсификация на енергийните източници и доставки в региона. \r\n„Гърция бързо увеличава ролята си като регионален енергиен интегратор, както и като гарант на европейската енергийна сигурност и диверсификация“, обобщи посланикът. \r\nКоментирайки визитата на държавния секретар на САЩ Майк Помпео в Атина в петък, Пайет посочи, че в центъра на разговорите му с представителите на гръцките власти ще бъдат именно тези въпроси, както и ролята на Гърция в региона. \r\n \r\nПревод и редакция:", "date": "2019.10.02", "title": "Посланикът на САЩ в Атина: Гърция е ключов партньор за осигуряването на енергийна диверсификация в Европа"}
{"url": "http://www.focus-news.net/news/2019/10/02/2704263/v-narodna-biblioteka-ivan-vazov-v-plovdiv-shte-bade-predstavena-novata-kniga-na-nikolay-ninov.html", "text": "В Народна библиотека „Иван Вазов“ в Пловдив ще бъде представена новата книга на Николай Нинов „Намерени от чудесата. Скалописи от мистична България“. Това съобщиха за  Радио „Фокус“ – Пловдив  от културната институция. Представянето ще се състои от 18.30 часа на 2 октомври в Конферентната зала на библиотеката. Книгата е последната от трилогия с първа част „Повторени сънища. Фотописи от мистична България“ и втора – „Времето гледа с десет очи. Пътеписи от мистична България“. В третата част авторът разказва за забравени обекти и смайващи ритуали в Родопите, за неизследвани протодолмени в Средна гора, за олтарната площадка „Енергийната скала“ под Белинташ и др. Подобно на предишните книги и тази съдържа GPS индекс и множество негови цветни снимки. \r\nНиколай Нинов е журналист и същевременно се занимава фотография. Пътешественик по душа, наричат Николай Нинов търсач на неоткрити места, древни загадки и тайни. Книгата ще бъде представена от Гергана Налбантова и Димитър Насков.", "date": "2019.10.02", "title": "В Народна библиотека „Иван Вазов“ в Пловдив ще бъде представена новата книга на Николай Нинов"}
{"url": "http://www.focus-news.net/news/2019/10/02/2704256/praznikat-pokrov-na-presveta-bogoroditsa-beshe-otbelyazan-s-arhiereysko-bogosluzhenie-v-sofiya.html", "text": "Празникът Покров на Пресвета Богородица беше отбелязан с архиерейско богослужение в София, предаде репортер на  Агенция „Фокус“ . С благословението на Негово светейшество Българския патриарх Неофит Негово преосвещенство Белоградчишкият епископ Поликарп оглави Архиерейска света Литургия в храм „Покров Богородичен“. В съслужение с него участие взеха Негово високопреподобие архимандрит Евтимий, ставр. иконом Николай Танев - предстоятел на храма, протойерей Живко Лозанов и протойерей Георги Янъков от храмовото духовенство, свещениците Васил Танев и Костадин Тренев, както и трима дякони - протодяконът от патриаршеската катедрала Александър Нешев, дяконите Пламен Николов и Спас Рангелов. \r\nНикола ПЕТКОВ", "date": "2019.10.02", "title": "Празникът Покров на Пресвета Богородица беше отбелязан с архиерейско богослужение в София"}
{"url": "http://www.focus-news.net/news/2019/10/02/2704264/intenzivno-e-dvizhenieto-v-tsentralnite-chasti-na-veliko-tarnovo.html", "text": "Интензивно е движението в централните части на старата столица. Натоварен е трафикът и по улица „Магистрална“, както  и в района на пътен възел „Качица“, Южен пътен възел и по „Беляковско шосе“, предаде репортер на  Радио „Фокус“ – Велико Търново . Настилките в града са сухи, времето – ясно и слънчево. Нови въведени ограничения за изминалото денонощие няма. Екипи на полицията следят за правилното протичане на движението. Патрули има на входовете и изходите на старата столица, както и в по-натоварените участъци от първокласната и второкласна пътна мрежа в областта. Отворен за движение е Прохода на Републиката, но там все още е в сила предупреждението за опасност от падащи камъни. В едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е началото на януари 2020-та. В едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 31 октомври. Ремонт тече по пътя между селата Новград и Вардим. Движението се осъществява в едната лента в отсечката от км 34+000 до км 42+200. Трафикът се регулира със светофар и пътни знаци. Дейностите ще продължат до края на месеца. \r\n \r\nЛуиза ТРАНЧЕВА", "date": "2019.10.02", "title": "Интензивно е движението в централните части на Велико Търново"}
{"url": "http://www.focus-news.net/news/2019/10/02/2704246/d-r-georgi-chobanov-babh-kam-momenta-nyama-povishena-opasnost-ot-influentsa-u-nas-tselta-e-da-se-izprevari-riskoviyat-sezon.html", "text": "Към момента няма повишена опасност от инфлуенца у нас, целта е да се изпревари рисковият сезон. Това каза за сутрешния блок на  Радио „Фокус“  директорът на Дирекция „Здравеопазване и хуманно отношение към животните“ в БАБХ д-р Георги Чобанов. След незабавните мерки, наложени още при стартиране на заболяването у нас през 2016 година, днес ситуацията е спокойна, добави той. „В началото на месеца направихме среща с птицевъди, собственици на кокошеви и водоплаващи птици. Бе отчетено, че взетите мерки са дали резултат. Към момента в сектора няма заболяване, което да се разпространява. Забраните за износ на продукция към други държави също отпаднаха и браншът може да търгува спокойно“, каза той. Случаи на инфлуенца няма регистрирани нито в съседните на България страни, нито в цяла Европа, коментира още д-р Георги Чобанов, но напомни, че пикът на болестта обикновено е обвързан с миграцията на птиците и търговията около празниците. От съществено значение е да се избягва контактът между диви и домашни птици, както и фуражът с който се хранят те да няма достъп до дивите. Д-р Чобанов призова за повече информираност както на производителите, относно мерките за биосигурност, така и на потребителите. Всички регистрирани птицеферми у нас са изписани на сайта на БАБХ. Към момента няма нерегламентирани такива, а само стопанства тип „задни дворове“, които се опитват нерегламентирано да предлагат своята продукция на пазара, допълни още той.  \r\nВиктория МЕСРОБОВИЧ-КУВЕНДЖИЕВА", "date": "2019.10.02", "title": "Д-р Георги Чобанов, БАБХ: Към момента няма повишена опасност от инфлуенца у нас, целта е да се изпревари рисковият сезон"}
{"url": "http://www.focus-news.net/news/2019/10/02/2704265/ministar-neno-dimov-v-momenta-nyama-tets-ove-koito-da-goryat-nereglamentirano-otpadatsi.html", "text": "В момента няма ТЕЦ-ове, които да горят нерегламентирано отпадъци. Това каза министърът на околната среда и водите Нено Димов в сутрешния блок на  БНТ . „Изгарянето на отпадъци и по-точно на горива е политика, към която ние трябва все по-вече да вървим. В момента в България се изгарят около 3.3% от отпадъците. Средното за Европейския съюз е над 28%. Има държави, това са може би едни от най-зелените държави, които изгарят 50 – 60%. Само в следващите 15-тина години ние ще трябва да постигнем поне 25% изгаряне на отпадъците, защото максимумът на рециклирането е около 60 -65%, а от 2035 г. депонирането по европейски норми трябва да бъде сведено до под 10%. Това е една безспорна линия, в която политиката трябва да се развива. Има определена процедура, през която трябва да се премина“, посочи министърът. \r\nПо думите му изгарянето на биомаса е с показатели, близки до тези на природния газ по някои от замърсителите, но това не означава, че може да бъде горено, без да бъде разрешено. „Процедурата е тежка и продължителна. Трябва много ясно да се гарантира, че опазването на околната среда и здравето на хората ще бъдат защитени. Процентите, за които говорихме, са общо за изгаряне. Внесеният боклук за 2018 г. за изгаряне в страната е около 10 пъти по-малко от изнесения от България. Изнасяме боклук в различни държави от ЕС“, каза още Димов.  \r\nСпоред него има два типа боклук. „Едните отпадъци са в така наречения зелен списък, който се движи свободно в ЕС само с попълването н един документ, който минава през митница, и другите, които подлежат на нотификация. Тези нотификации са известните  RDF горива. За тях ние имаме непрекъсната информация, тъй като те минават през системата на Министерството на околната среда и водите“, добави той.  \r\n„За тези от зеления списък подготвяме по-строг регламент, защото те се движат свободно в цяла Европа. Това не означава, че държавите нямат право да направят по-стриктен контрол. Точно в тази посока ще вървим със законодателни промени, защото нямаме информация. За този зелен списък характерно е, че през Бернската конвенция информацията излиза след около 2 години. Ще направим такива промени, така че да имаме информация постоянно“, посочи Нено Димов.  \r\n„Направихме изненадващи проверки, последната на 26 септември заедно с Агенция „Митници“ и с „Гранична полиция“. Проверихме 24 превоза и имаше само 3-4 нарушения в непълнота на документите. Камионите бяха спрени, получиха необходимите документи и продължиха пътя си“, допълни той. \r\nПо думите му се продължава с изненадващите проверки в ТЕЦ-овете. „Докато ТЕЦ-ът е Перник беше затворен, поставихме допълнителна станция за замерване на въздуха, която мери на специфично място докато ТЕЦ-ът не работеше и 3 дни след това. Установихме, че след като той започна да работи, имаше повишаване на показателите за серния окис и за фини прахови частици. Те пак бяха в нормата, но бяха по-високи, отколкото докато ТЕЦ-ът беше затворен. Очевидно той допринася за замърсяването на въздуха“, коментира Димов.  \r\nПо думите му причината да бъдат спрени ТЕЦ-овете в Перник и Гълъбово е, че и на двете места е имало установено нерегламентирано съхранявано гориво. „Това гориво трябваше да бъде изнесено от площадките и когато това се случи, беше разрешено отново да заработят. Сега няма такова съхранявано гориво. В „Брикел“ бяха инсталирани 10 камери, които следят поточните линии за превозване на горивото, като тези камери имат 24 часа в денонощието 7 дни в седмицата връзка с местната власт и с районната инспекция, а архивите се пазят 6 месеца“, коментира той.  \r\n„Утре ще бъдат приети на второ четене, надявам се, промени в Закона за въздуха. Те са точно изискване към всички ТЕЦ-ове в рамките на 2-месечен срок да сложат такива камери и непрекъснато да тече информация и към местната власт, и към районните инспекции по околната среда, за да сме сигурни, че горивото, което се изгаря, е само регламентирано. Това е решението и на практика в „Брикел“ това вече работи“, допълни министърът.", "date": "2019.10.02", "title": "Министър Нено Димов: В момента няма ТЕЦ-ове, които да горят нерегламентирано отпадъци"}
{"url": "http://www.focus-news.net/news/2019/10/02/2704268/pregled-na-temite-v-burgaskiya-pechat.html", "text": "„Рибари – недоволни от топлото време“ е водещото заглавие от първата страница на днешния брой на вестник  „Черноморски фар\" . Летните температури в края на септември и началото на октомври не са благоприятни за улова. Индустриално се вади само едра цаца и рапан, пояснява материалът. „82 социално слаби бургазлии с топъл обяд от БЧК“ е друго заглавие от страниците на вестника. 82-ма уязвими бургазлии от вчера получават топъл обяд обществената трапезария на улица „Оборище“ 95. Социалната услуга, посредством която потребителите получават супа, основно ястие и десерт всеки работен ден , без празнични и почивни дни, ще продължи до края на годината, съобщиха от БЧК, пише още вестникът. „Община Бургас става работодател на 10 медицински сестри“ е темата на деня в днешния брой на „Черноморски фар“. Здравните работници ще обслужват по домовете над 300 пенсионери. Кандидатите за позицията са и акушерка и фелдшер с поне 1 година стаж. Правят нов конкурс за незаети пет позиции за домашен санитар, уточнява статията. Интервюто в днешния брой е с режисьора Николай Ламбрев.", "date": "2019.10.02", "title": "Преглед на темите в бургаския печат"}
{"url": "http://www.focus-news.net/news/2019/10/02/2704266/kampaniya-za-sabirane-na-opasni-bitovi-otpadatsi-shte-se-provede-vav-veliko-tarnovo-dnes-i-utre.html", "text": "В изпълнение на стриктните си екологични ангажименти Община Велико Търново, съвместно с фирма „Балбок инженеринг“ организира днес и утре за времето от 10.00 до 16.00 часа два мобилни пункта, в които ще се събират опасни битови отпадъци. Това съобщиха от пресцентъра на  Общината . \r\nПунктовете ще бъдат ситуирани традиционно в близост до микро пазар в кв. Бузлуджа“ и на ул. „Симеон велики“ срещу мол „Велико Търново“. \r\nЛекарства с изтекъл срок на годност, автомобилни гуми, битови химически препарати, бои, разредители, излезли от употреба автомобилни гуми, флуорисцентни тръби, пестициди, бои, лепила, живачни термометри, негодни за употреба батерии и акумулатори ще бъдат събирани в двата пункта. \r\nВисоката гражданска активност и екологична отговорност на гражданите на Велико Търново в предходни кампании бе отчетена като рекордна за мащабите на града. Тя спомага изключително много за опазване на градската и околна среда на Старата столица. \r\nПредадените опасни битови отпадъци ще бъдат обезопасени и преработени от лицензирана и специализирана в тези дейности фирма „Балбок инженеринг“.", "date": "2019.10.02", "title": "Кампания за събиране на опасни битови отпадъци ще се проведе във Велико Търново днес и утре"}
{"url": "http://www.focus-news.net/news/2019/10/02/2704267/do-1800-chasa-dvizhenieto-ot-km-42-do-km-43-na-am-trakiya-v-posoka-burgas-shte-se-osashtestvyava-v-aktivna-lenta.html", "text": "До 18:00 часа днес движението от км 42 до км 43 на АМ \"Тракия\" в посока Бургас ще се осъществява в активна лента поради ремонт на пътната настилка, ограничен е трафикът в изпреварващата лента,съобщиха от  Агенция „Пътна инфраструктура“ . Шофьорите е необходимо да карат с повишено внимание и съобразена скорост.  \r\nВсички граждани и транспортни фирми могат да получават информация за актуалната пътна обстановка в страната от интернет страницата на АПИ – api.bg, както и по всяко време на денонощието  на тел. 0700 130 20 в АПИ.", "date": "2019.10.02", "title": "До 18:00 часа движението от км 42 до км 43 на АМ \"Тракия\" в посока Бургас ще се осъществява в активна лента"}
{"url": "http://www.focus-news.net/news/2019/10/02/2704270/vavedeni-sa-ogranicheniya-za-dvizhenieto-na-avtomobili-poradi-remont-po-ulitsa-stoyan-angelov-v-pazardzhik.html", "text": "Въведени са ограничения за движението на автомобили поради ремонт по улица „Стоян Ангелов“, от кръстовището с булевард „Георги Бенковски“ до кръстовището с улица „Осми март“ в Пазарджик, предаде репортер на  Радио „Фокус“ – Пазарджик . Движението се осъществява в едно платно поради ремонтни дейности на асфалтовата настилка. Трафикът се извършва при поетапно затваряне на движението. Ремонтът е част от второкласния път Панагюрище – Пазарджик – Пещера – Батак в пазарджишката част при 124 км  на улица „Стоян Ангелов“.", "date": "2019.10.02", "title": "Въведени са ограничения за движението на автомобили поради ремонт по улица „Стоян Ангелов“ в Пазарджик"}
{"url": "http://www.focus-news.net/news/2019/10/02/2704273/dvizhenieto-po-patya-belitsa-zagrazhden-se-osashtestvyava-s-povisheno-vnimanie-poradi-izvarshvane-na-remontni-deynosti.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са сухи. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\n \r\nНели ГЕРГЬОВСКА", "date": "2019.10.02", "title": "Движението по пътя Белица – Загражден се осъществява с повишено внимание поради извършване на ремонтни дейности"}
{"url": "http://www.focus-news.net/news/2019/10/02/2704272/remont-na-mostovo-saorazhenie-se-izvarshva-po-pat-ii-62-pri-dupnitsa.html", "text": "По път II – 62 се извършва ремонт на мостово съоръжение над река Тополница при Дупница, въведена е временна организация на движението. Това съобщи за  Радио „Фокус”-Кюстендил  дежурният в Областно пътно управление – Кюстендил. Участъкът е сигнализиран с пътни знаци, преминаването се регулира със светофарна уредба. Ограничено е движението в платното посока ГКПП „Кулата“ на автомагистрала „Струма” при виадукта в района на село Джерман – между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. За улеснение на пътуващите на виадукта при 62-ри км са обособени две ленти към София и една лента към Благоевград. Превозните средства над 12 т, включително и автобусите, пътуващи към Кулата се отбиват от автомагистрала „Струма“ при пътен възел „Долна Диканя“, преминават по път Е-79 и при пътен възел „Бобошево“ продължават по автомагистралата. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението в участък от пътя Бобов дол – Мало село се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\n \r\nВенцеслав ИЛЧЕВ", "date": "2019.10.02", "title": "Ремонт на мостово съоръжение се извършва по път II – 62 при Дупница"}
{"url": "http://www.focus-news.net/news/2019/10/02/2704271/", "text": "Нормално се осъществява движението по пътищата в област Смолян, съобщи за Радио „Фокус“ – Смолян дежурният в Областно пътно управление – Смолян. Времето е слънчево и ясно, а пътните настилки са сухи. През нощта не са получавани сигнали за инциденти по пътищата в областта.  \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. \r\nДвижението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян пътните настилки са сухи. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.02", "title": "Движението по пътя Белица – Загражден се осъществява с повишено внимание поради извършване на ремонтни дейности"}
{"url": "http://www.focus-news.net/news/2019/10/02/2704244/hungary-today-kray-budapeshta-sa-namereni-stotitsi-divi-svine-zaginali-ot-afrikanska-chuma-po-svinete.html", "text": "Стотици диви свине, убити от Африканска чума по свинете, са намерени в ловния парк Будакеши край Будапеща, заяви във вторник главният ветеринар на страната Лайош Богнар, цитиран от електронното издание  Hungary Today . \r\nВсички диви свине в района трябва да бъдат унищожени, за да се ликвидира заразата, добави той. \r\nСигурно е, че вирусът е пренесен в района от хората, тъй като не присъства в естественото местообитание там, каза той. Няма връзка между Будакеши и заразените райони в Източна Унгария, така че вирусът не се е разпространил от там, добави Богнар. \r\nЕкспертите работят, за да гарантират, че вирусът е изолиран в територията на ловния парк и вече е започнало търсене на трупове извън района, каза експертът. Всички диви свине, отстреляни от ловци в съседни райони, също ще бъдат проверявани, добави още Богнар, като съобщи, че всички земеделски производители ще получат безплатен дезинфектант. \r\n \r\nПревод и редакция:", "date": "2019.10.02", "title": "Hungary Today: Край Будапеща са намерени стотици диви свине, загинали от африканска чума по свинете"}
{"url": "http://www.focus-news.net/news/2019/10/02/2704274/natsionalnata-sreshta-dobri-praktiki-po-initsiativa-na-ministerstvo-na-kulturata-shte-se-provede-v-grad-burgas-ot-dnes-do-4-oktomvri.html", "text": "Националната среща „Добри практики“ по инициатива на Министерство на културата ще се проведе в град Бургас в периода 2-4 октомври 2019 г. Това съобщиха от пресцентъра на  Община Бургас . Участие в нея ще вземат експерти от 160 български музеи и галерии, което я прави най-голямата провеждана до момента. За централна тема на форума са избрани съвременните форми за представяне и популяризиране на културното наследство както и оформлението на музейните експозиции. По време на срещата ще бъдат представени добри практики по тематиката с обучения и пленарни доклади. Всички изнесени лекции и доклади ще бъдат издадени в сборник и достъпни на хартиен носител и достъпни в дигитален вариант. Предвидени са два пленарни дни с три сесии по подтеми: „Съвременни технологии за постоянните експозиции“, „Мобилни изложби – концепция за цялостен продукт“ и „Художествени решения за музейната експозиция“. Всички изнесени лекции и доклади ще бъдат издадени в сборник и достъпни на хартиен носител и достъпни в дигитален вариант. Провеждането на националните срещи в сферата на музейното дело е доказала се във времето работеща форма за комуникация и размяна на опит, за споделяне и обсъждане на актуални въпроси, свързани с опазването и социализацията на културното наследство и дейността музеите. През 2019 г. за домакин е избран Регионален исторически музей – Бургас в партньорство с Община Бургас. Официалното откриване ще се състои в 13:00 часа на 2 октомври (сряда), в зала „Георги Баев“ на Културен център Морско казино. Приветствия към участниците ще отправят Амелия Гешева – зам.-министър на културата, д-р Аксиния Бутева – началник на отдел „Музеи, галерии и визуални изкуства“ към Министерството на културата и представители на Община Бургас.", "date": "2019.10.02", "title": "Националната среща „Добри практики“ по инициатива на Министерство на културата ще се проведе в град Бургас от днес до 4 октомври"}
{"url": "http://www.focus-news.net/news/2019/10/02/2704277/suhi-i-normalno-prohodimi-sa-patishtata-v-oblast-shumen.html", "text": "Сухи и нормално проходими са пътищата в област Шумен, предаде репортер на  Радио „Фокус“- Шумен . Времето е с променлива облачност до слънчево, температурата на въздуха е около 18 градуса. Натоварен е трафикът в централната градска зона на Шумен. Светофарните уредби функционират без промяна. Интензивен е трафикът по автомагистрала „Хемус“ в посока Варна. С нормална интензивност е движението по главен път Шумен- Силистра. В сила е забраната за товарни автомобили над 10 тона по  пътя Радко Димитриево- Друмево, обходът е Шумен- Овчарово- Друмево. \r\n \r\nИвелина ИВАНОВА", "date": "2019.10.02", "title": "Сухи и нормално проходими са пътищата в област Шумен"}
{"url": "http://www.focus-news.net/news/2019/10/02/2704275/vremenno-dvizhenieto-po-pat-ii-73-karnobat-shumen-v-rayona-na-varbitsa-se-osashtestvyava-v-edna-lenta.html", "text": "Временно движението по път II-73 Карнобат – Шумен в района на Върбица се осъществява в една лента поради отстраняване на паднало дърво, съобщиха от  Агенция „Пътна инфраструктура“ .  \r\nШофьорите е необходимо да карат внимателно, със съобразена скорост, като спазват указанията на \"Пътна полиция\".", "date": "2019.10.02", "title": "Временно движението по път II-73 Карнобат – Шумен в района на Върбица се осъществява в една лента"}
{"url": "http://www.focus-news.net/news/2019/10/02/2704276/zapochva-podmyanata-na-konteynerite-za-otpadatsi-v-kompleksite-na-burgas.html", "text": "В Бургас стартира подмяната на контейнерите за отпадъци, които са част от въвеждането на новата система за сметосъбиране и сметоизвозване. Това съобщиха от пресцентъра на  община Бургас . Първите нови контейнери са вече разположени в ж-к „Меден Рудник“, ж-к „Изгрев“ и ж-к „Зорница“. Съдовете за отпадъци са от затворен тип, с механизъм за ръчно отваряне на приемното устройство и чрез педал, което ще гарантира по-голяма чистота и удобство за гражданите. Контейнерите са предназначени за изхвърляне на смесени битови отпадъци. На поставените стикери е представена информация за видовете отпадъци, които не трябва да бъдат поставяни в тях: отпадъци за рециклиране, едрогабаритни и строителни отпадъци, растителни отпадъци, текстил и опасни отпадъци. За изброените видове отпадъци следва да се използват съответно контейнерите за разделно събиране, мобилните центрове за отпадъци, генерирани от домакинствата, допълнителните услуги, предоставяни от Община Бургас за безплатно извозване на строителни и едрогабаритни отпадъци. С въвеждането на новата система, старите контейнери тип „бобър“ постепенно ще бъдат замествани. Новите контейнери са с вместимост от 280л. и 375л. – няколко пъти по-голяма от досега използваните. Капацитетът на един нов контейнер е да замести между два и три стари такива. Община Бургас призовава гражданите да не оставят отпадъци извън контейнерите и да се съобразяват с указанията за разделно събиране. Всеки отпадък извън предназначения за това контейнер е условие за допълнително замърсяване на околното пространство. Управлението на отпадъците и поддържането на чистотата е един от големите проблеми, с които трябва да се справя всеки съвременен град. Това е единствено възможно, ако модерната инфраструктура и добра организация се комбинират с отговорно поведение на всеки един от нас.", "date": "2019.10.02", "title": "Започва подмяната на контейнерите за отпадъци в комплексите на Бургас"}
{"url": "http://www.focus-news.net/news/2019/10/02/2704269/the-telegraph-boris-dzhonsan-predlaga-da-ostavi-severna-irlandiya-v-spetsialni-otnosheniya-s-es-do-2025-godina.html", "text": "Според новия план за Брекзит на британския премиер Борис Джонсън, Северна Ирландия ще остане в специални отношения с Европейския съюз до 2025 година, пише британското консервативно издание  The Telegraph . \r\nПланът, който трябва да бъде разкрит в сряда, предвижда Северна Ирландия да остане до голяма степен в единния пазар на Съюза най-малко до 2025 година, но да излезе от митническия съюз на Блока заедно с останалата част от Обединеното кралство, твърди изданието. \r\nДемократическата юнионистка партия (ДЮП)на Северна Ирландия  до голяма степен е „доволна“ от предложенията и планът се подкрепя от лидера на фракцията Арлин Фостър. \r\nВъпреки това, министърът на външните работи на Ирландия Саймън Ковни, заяви, че предложенията няма да дадат основание за споразумение с Европейския съюз и изрази загрижеността на Дъблин относно ситуацията. \r\nДжонсън ще представи последната си оферта за Брекзит пред Европейския съюз в сряда и ще изясни, че ако Брюксел не се ангажира с предложението, Великобритания няма да води преговори по-нататък и ще напусне на 31 октомври. \r\n \r\nПревод и редакция:", "date": "2019.10.02", "title": "The Telegraph: Борис Джонсън предлага да остави Северна Ирландия в специални отношения с ЕС до 2025 година"}
{"url": "http://www.focus-news.net/news/2019/10/02/2704279/vitsepremierat-ekaterina-zaharieva-nashata-podkrepa-po-otnoshenie-na-evropeyskata-integratsiya-na-makedoniya-ne-e-bila-bezuslovna-ne-postavyame-usloviyata-sega.html", "text": "Нашата подкрепа по отношение на европейската интеграция на Македония не е била безусловна, не поставяме условията сега. Това трябва да уточним. Това каза вицепремиерът и министър на външните работи Екатерина Захариева, в интервю за предаването „Здравей, България“ по  Нова телевизия . „Темата Македония винаги е била свързана с едно много ясно условие, разбира се подробностите са много, а то е добросъседски отношения. Няма как да се стремиш да станеш член на Европейския съюз, ние да имаме нерешени двустранни отношения. Това е един от критериите изобщо за членство в Европейския съюз. Много пъти сме казвали – казване на истината за историята, спиране на враждебни изказвания от страна на политиците, премиерът, президентът, държавните институции. Това много ясно е разписано в договора за добросъседство. Много пъти съм чувала, че в договора няма яснота. В договора няма срокове за работа на комисията. Така е. Но в протокола, който подписахме в междуправителствената комисия сме дали ясен срок и той е до края на годината за постигане на напредък по няколко важни неща – личности, които ни обединяват, те трябва да престанат да ни разделят. И това е моят апел към приятелите в Република Северна Македония. Също Илинденско-Преображенското въстание, Гоце Делчев. Комисията за това е от историци. Те трябва да се разберат по общи текстове. Но нещо много важно – те направиха не малко, въпреки че според българските членове на комисията, според българското правителство темповете са незадоволителни“, допълни още министър Захариева.", "date": "2019.10.02", "title": "Вицепремиерът Екатерина Захариева: Нашата подкрепа по отношение на европейската интеграция на Македония не е била безусловна, не поставяме условията сега"}
{"url": "http://www.focus-news.net/news/2019/10/02/2704278/zoran-zaev-dogovorite-s-gartsiya-i-balgariya-otvoriha-vratite-na-makedoniya-kam-postigane-na-strategicheskite-tseli.html", "text": "Започването на преговори с ЕС ще повлияе позитивно на целия регион, като интегрална част от Европа и като признание за напредъка в реформите в Северна Македония, заяви премиерът на страната Зоран Заев на конференцията на списание Economist за Западните Балкани в Скопие, пише електронното издание на вестник  „Нова Македония“ . \r\nЗаев, на конференция, на която присъстваха много гости от страната, региона и света, говори по темата „Стабилност и растеж в Югоизточна Европа – на правилния път ли сме“? \r\nВ своето встъпително слово Заев каза, че добрата новина за започване на преговори с ЕС ще има положително въздействие върху целия регион и че това ще бъде добра новина и за ЕС, защото Скопие е ентусиазирано от важната роля на Съюза като глобален участник и му припомня за неговите истински ценности на партньорството, солидарност и общ просперитет. \r\nМинистър-председателят заяви, че в неговия мандат е обявил много добри новини, но една от най-добрите е решаването на спора с Гърция. \r\n„Винаги ще помня 17 юни в Преспа, когато заедно с Алексис Ципрас си стиснахме ръцете като истински партньори и приятели, които донесоха добри новини в техните страни. Тази година през февруари Преспанският договорвлезе в сила, което реши 27-годишния спор, който имахме с Гърция“, каза Заев. \r\nПремиерът оцени, че сега Македония има изключително добри отношения с Гърция и двустранното сътрудничество се е подобрило значително. Той изрази убеждението, че Преспанският договор е полезен пример за много други открити въпроси. Освен това, отбеляза премиерът, това споразумение е катализатор за промяна, тъй като свидетелства за нов процес на трансформация на Балканите. \r\n„За моята страна този договор, заедно с Договора за добросъседство с България, отвори вратите към постигането на стратегическите цели: членството в НАТО и ЕС. Република Северна Македония получи добрата новина, че ще бъде 30-тата членка на НАТО много бързо. Ако трябва да съм честен, онякога забравяме къде бяхме само преди две-три години и къде сме днес. Политическата ми кариера е свидетелство, че трябва да поемете дълбоко въздух, дори когато е най-трудно и да не забравяте, че във вашата визия са гражданите, които могат живеят по-добре и по-щастливо, само заради няколко смели стъпки, които сте готови да предприемете“, обясни македонският премиер. \r\nЩо се касае до икономиката, Заев посочи, че индустриалното производство  страната се е увеличило с осем процента, след като това правителство е дошло на власт и продължава да расте. \r\n„Успяхме да намалим безработицата и в момента тя е на исторически 17,5 процента с индикация, че ще намалее. Ръстът на брутния вътрешен продукт през първата половина на годината е 3,6 процента и очакваме той да се увеличи тази година“, уточни премиерът и добави, че правителството обръща голямо внимание и на частния сектор. \r\n \r\nПревод и редакция:", "date": "2019.10.02", "title": "Зоран Заев: Договорите с Гърция и България отвориха вратите на Македония към постигане на стратегическите цели"}
{"url": "http://www.focus-news.net/news/2019/10/02/2704282/zadrastvaniya-se-obrazuvat-po-patya-ot-varna-za-zlatni-pyasatsi-kadeto-se-izvarshva-podmyana-na-mantineli.html", "text": "Сухи са пътните настилки във Варна, предаде репортер на  Радио „Фокус“ – Варна . Интензивен е трафикът по основните пътни артерии в града. Задръствания се образуват по пътя за Златни пясъци, където се извършва подмяна на мантинели, както и на обичайни точки – околовръстното шосе „Христо Смирненски“, на булевардите „Сливница“ и „Владислав Варненчик“ в районите на пресичане с новия булевард „Васил Левски“. Натоварено е движението и в района на кръстовището на булевардите „Христо Смирненски“ и „Цар Освободител“. \r\nАвтобусите на градския транспорт се движат по разписание. \r\nДесислава ВАСИЛЕВА", "date": "2019.10.02", "title": "Задръствания се образуват по пътя от Варна за Златни пясъци, където се извършва подмяна на мантинели"}
{"url": "http://www.focus-news.net/news/2019/10/02/2704281/ministar-neno-dimov-v-momenta-oformyame-okonchatelniya-variant-na-naredbata-za-tvardite-goriva-za-bitovo-otoplenie-koyto-shte-bade-izpraten-v-bryuksel.html", "text": "В момента сме в процес на оформяне на окончателния вариант на Наредбата за твърдите горива за битово отопление, който ще бъде изпратен в Брюксел. Това каза министърът на околната среда и водите Нено Димов в сутрешния блок на  БНТ . „Замърсяването на въздуха не е от един единствен източник. Основното замърсяване в страната идва от битовото отопление и транспорта. В местата, в които има топлоцентрали, въздухът е по-чист от местата, където няма. В Перник дадохме много кратки срокове на ТЕЦ-а да изнесе нерегламентираното гориво, за да може да пуснем максимално бързо топлата вода на хората. Първите няколко дни, след като се пусна ТЕЦ-ът имаше нощни проверки от районните инспекции“, посочи министърът.  \r\nПо думите му проблемът с въздуха е много сериозен в европейски и световен мащаб. „Няма лесно решение. Ако имаше такова, нямаше 18 от страните членки на ЕС да бъдат в някаква фаза на съдебна процедура за чистотата на въздуха. От 2017 г. действа задължителен списък с най-добри налични техники, които трябва да се използват от ТЕЦ-овете, които изгарят горива от отпадъци. Всяко комплексно разрешително, което се издава, задължително трябва да има тези най-добри налични техники. Това е най-доброто, което науката в ЕС е достигнала и не може да се започне дейност в ТЕЦ-овете без да имат тези най-добри техники. Те до 2017 г. не бяха задължителни, но сега вече са“, добави Димов. \r\n„Ние не сме глобявани до момента от Европейската комисия за чистотата на въздуха. От момента, в който България получи осъдителното решение, ние сме в много пряк контакт в ЕК по мерките и сроковете, в които се приемат. Няма как за една вечер да се реши проблемът. По този повод ще имам отново среща с комисар Авела. Ние още през 2017 г. направихме един график със законодателни наредби и мерки, които трябва да се предприемат, който България спазва. Когато станах министър, заварих в Оперативната програма за чистотата на въздуха едни 115 млн. за чистотата на въздуха. В момента съм извоювал там да има над 700 млн. лв. От държавния бюджет за следващите 3 години има още 100 млн. лв. Много сме повишили инвестицията в тази насока. Имаме вече приета от МС програма, която се изпълнява и за последните 2 години 9 града, които бяха в наказателната процедура, вече покриват нормите“, каза още Нено Димов.  Според него целият Североизточен регион покрива нормите. „Има устойчив тренд на намаляване на замърсяването. Не мисля, че ще стигнем до санкции, а по-скоро вървим към решаване на тези мерки.  \r\nПрез ноември или декември ще обявим още около 100 млн. лв. за градове, които не можаха да кандидатстват първия път, за да имат достъп до ресурс за решаване на тези проблеми“, допълни той.  \r\n„В момента сме в процес на оформяне на окончателния вариант на Наредбата за твърдите горива за битово отопление, който ще бъде изпратен в Брюксел. Ако бъде одобрен, ще бъде приета от Министерски съвет. Тя въвежда ограничение на съдържанието на сяра и пепел в твърдите горива за битово отопление. До момента такива нямаше. На пазара ще могат да се пускат само твърди горива, отговарящи на тези по-ниски съдържания на пепел и сяра. Осигурили сме около 110 млн. на 6 общини за подмяна на отоплителни уреди. Наредбата ще бъде готова вероятно през зимата на следващата година и ще може да заработи през следващия отоплителен сезон“, каза още Димов. \r\n„За този отоплителен сезон започна процедура за кандидатстване за подмяна на отоплителни уреди. Основният проблем е как кметовете да получат повече правомощия, за да се справят в нерегламентираните горива в градовете. Още миналата година в закона влезе изменение, според което тези пунктове за събиране на потенциални нерегламентирани горива да бъдат извадени извън градовете“, каза още той. \r\nПо темата за нерегламентираните сметища министърът посочи, че хората трябва да изхвърлят отпадъците си на регламентираните за това места. „Ние не можем да контролираме територията на цялата страна. На първо място идва съзнанието и трябва да знаем, че когато изхвърляме на нерегламентирани места, за него плащат други и понякога те плащат доста скъпо. На второ място идва контролът и на трето – почистването, което е работа на местната власт. Важно е да не се създават нерегламентирани сметища, защото те струват много скъпо на всички останали. Това може би е най-трудният, но най-устойчив път към създаването на благоприятна околна среда за живеене“, допълни Димов.", "date": "2019.10.02", "title": "Министър Нено Димов: В момента оформяме окончателния вариант на Наредбата за твърдите горива за битово отопление, който ще бъде изпратен в Брюксел"}
{"url": "http://www.focus-news.net/news/2019/10/02/2704283/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба към БЧК . Температурите са около 10 градуса. Изключение прави Стара планина в района на Централен Балкан, където във високите части духа умерен вятър и е мъгливо. Съоръженията по курортите не работят. Лифтовете на Витоша работят през уикендите, но не и през делничните дни. \r\nЗа последното денонощие няма регистрирани инциденти с туристи.  \r\n \r\nИнформация за обстановката в планините може да намерите на адреса на ПСС в интернет  . \r\nТелефоните на ПСС са: 02/ 9632000 и 088 1470 \r\n \r\n \r\nТеодора ПАВЛОВА", "date": "2019.10.02", "title": "ПСС: Добри са условията за туризъм в планините"}
{"url": "http://www.focus-news.net/news/2019/10/02/2704286/pregled-na-osnovnite-temi-vav-velikotarnovskiya-pechat.html", "text": "„3500 първокурсници положиха клетва във ВТУ“, е водещо заглавие в областния всекидневник  „Янтра Днес” .  3500 първокурсници от Великотърновския университет (ВТУ) положиха клетва в присъствието на куп официални гости от цял свят. Новата академична година започна с официално тържество пред паметника на светите братя Кирил и Методий. Всички новоприети студенти заедно изрекоха клетвата, написана специално за възпитаниците на ВТУ.  \r\n„Метални сърца в Елена събират капачки за бъдеще“, пише още вестникът. Много еленчани, колективи и организации се включват в инициативата „Капачки за бъдеще“. На поредния етап от кампанията за набиране на средства за нови кувьози за общинските болници бяха предадени десетки чували с капачки, които от ненужни в един момент се превръщат в ценни за една благородна кауза.  \r\n„Съдят рецидивист за домови кражби“, е новина от криминалната хроника. „Тимът на търновската Пътна полиция е пети в състезанието „Пътен полицай на годината“ е друго заглавие от днес, а статията ни разказва как премина надпреварата и как се представиха търновските служители на реда. „Етър“ поведе на „Арда“, но допусна обрат“ е новина от спортните страници.  \r\n„Колко взима местната власт?“, е водещо заглавие в другия областен ежедневник -  „Борба“ . „Само аз и двама-трима приятели не сме кандидати за общински съветници“. Това е един от най-популярните анекдоти във Велико Търново напоследък. Мнозина са трудно разпознаваеми в костюмите и „достолепното излъчване“ от плакатите. Повече от 300 са кандидатите за местния парламент и кметове на кметства, които се надпреварват за народната любов, 230 напират за съветници, но местата са само 37.  \r\n„3500 първокурсници положиха студентска клетва във ВТУ“, е друга новина от броя. С тържествена церемония пред паметника на братята Кирил и Методий вчера във ВТУ „Св. Св. Кирил и Методий“ беше открита новата академична учебна година, която е 56-та за вуза в старата българска столица. Домакин на празника беше ректорът на ВТУ проф. Христо Бонджолов, който посрещна студентите, преподавателите и гостите.  \r\nВ днешното издание има материал и за пустеещи терени по кварталите във Велико Търново, които „стават паркинги“.   \r\n„Каса с 4000 лв. задигнаха от къща в Емен“, е новина от криминалната хроника.  \r\nВ областния ежедневник ще намерите и историята на семейство в Белгия, което „откупи апартамента си, обявен за продан от банка без съдебно дело“.", "date": "2019.10.02", "title": "Преглед на основните теми във великотърновския печат"}
{"url": "http://www.focus-news.net/news/2019/10/02/2704284/vitsepremierat-ekaterina-zaharieva-v-nashata-politika-kam-makedoniya-ima-mnogo-poveche-neshta-ikonomika-turizam-svarzanost-kultura-obrazovanie.html", "text": "В нашата политика към Република Северна Македония има много повече неща – икономика, туризъм, свързаност, култура, образование. Това беше един от приоритетите на българското председателство – отпадането на роуминга. Вече шестте държави говорят помежду си и това стана благодарение на българския еврокомисар по-евтино. Сега, в момента, е вторият етап – по-евтини разговори между ЕС и тях. Искаме да правим повече икономика, искаме да видим повече търговия. Което се случи след договора. И нека не се фокусираме само върху нещата, които все още искаме в по-бързи темпове да видим. Търговията само от 1 август до края на 2017 г., когато подписахме договора, не беше влязъл в сила, той се ратифицира следващата година, подчертавам, стокообменът се увеличи с 13% за пет месеца. Много повече български инвеститори  искат да инвестират там. На мен ми се иска да видя и повече български медии там, а никой не говори за това, защото е много важно. Можем да видим много сръбски медии, турски медии, гръцки медии. В сферата на култура, много благодаря на хората на културата и изкуството, че откликнаха веднага. Организират се общи фестивали, организират се театри. Българското Външно министерство подкрепя един от тези фестивали финансово. Коридор 8 - това беше  един от коридорите, по които се отпуснаха най-много пари, проектира се и се строи. КГПП-та се проектират и се строят. Имаме уверението на МРРБ, че съвсем скоро ще започне разширяването им. До Скопие би трябвало да се стига за два часа – два часа и половина. Това е целта. Хората искат да бъдат заедно, аз усещам промяната в хората там“, допълни още министър Захариева.", "date": "2019.10.02", "title": "Вицепремиерът Екатерина Захариева: В нашата политика към Македония има много повече неща – икономика, туризъм, свързаност, култура, образование"}
{"url": "http://www.focus-news.net/news/2019/10/02/2704285/izlozhbata-useshtaneto-antarktidashte-bade-predstavena-v-sofiya-na-8-oktomvri.html", "text": "На 8 октомври 2019 г. от 18.00 часа в Централното фоайе на Ректората на Софийския университет „Св. Климент Охридски” ще бъде официалното откриване на изложбата „Усещането Антарктида”. Това съобщиха от  Българския антарктически институт . Учениците от V, VI и VII клас на 96 СУ „Лев Николаевич Толстой“ и преподавателката им по изобразително изкуство г-жа Ангелина Боянова участват в проект от програмата ЕКОАНТАР на Българския антарктически институт с координатор Гергана Лаптева. Лично проф. Христо Пимпирев ще връчи грамоти на участниците в проекта. През месец януари творбите им ще бъдат показани в уникална по рода си изложба на Българската антарктическа база на о-в Ливингстън.  \r\nС изразните средства на декоративното изкуството учениците пресъздават своята гледна точка към красотата, растителния и животински свят на Антарктида. Паната са изработени изцяло от екологични материали като ориз, леща, семена чиа, яйчени черупки и др., което представлява т.нар. екологичното изкуство или „еко арт“. Това е съвременна форма на изкуство, насочена към творене в синхрон с околната среда. \r\nЧрез подобни художествени изяви се надяваме проблема за опазване на природата на Ледения континент да достигне до повече хора и всеки един от нас да се замисли с какво би могъл да помогне за запазване на уникалните екосистеми в Антарктида.", "date": "2019.10.02", "title": "Изложбата „Усещането Антарктида”ще бъде представена в София на 8 октомври"}
{"url": "http://www.focus-news.net/news/2019/10/02/2704262/prof-paskal-zhelyazkov-babh-krizata-s-afrikanskata-chuma-e-ovladyana-no-tryabva-da-se-namali-drastichno-platnostta-na-divite-svine-v-prirodata.html", "text": "Кризата с африканската чума е овладяна, но трябва да се намали драстично плътността на дивите свине в природата, защото те се явяват резервоар. Това каза проф. Паскал Желязков – изпълнителен директор на Българската агенция по безопасност на храните, в интервю за предаването „Сутрешен блок“ по  БНТ . „Случаите на болестта драстично намаляха, благодарение на мерките, които бяха взети от Министерството след идването на госпожа Танева. Може да се отбележи по-специално включването на повече хора от науката в борбата с африканската чума, защото вие сте свидетели, че от една година Агенцията е подложена на постоянен натиск от хора, които не са компетентни. Когато се включиха повече хора от науката, това са колегите от Центъра за оценка на риска в хранителната верига, колегите от Лесотехническия университет, Ветеринарен факултет, колегите от Стара Загора, нашият институт, на който бях директор – виждате, че случаите намаляха драстично. През месец юли, когато беше пикът имахме 5 индустриални ферми, следващият месец бяха две, септември само една в с. Новоселци, Видинско. А при дивите животни излизат общо са 65 случая с 89 животни, но те са единични.“, допълни проф. Желязков. \r\nОтносно разпредената проверка от главния прокурор за евентуални длъжностни престъпления в БАБХ, проф. Паскал Желязков каза: „Още няма резултати. Ние не се бъркаме в работата на Прокуратурата. Когато излязат крайните резултати, ще ги коментираме.“", "date": "2019.10.02", "title": "Проф. Паскал Желязков, БАБХ: Кризата с африканската чума е овладяна, но трябва да се намали драстично плътността на дивите свине в природата"}
{"url": "http://www.focus-news.net/news/2019/10/02/2704289/nyama-vavedeni-ogranicheniya-za-dvizhenieto-po-patishtata-v-oblast-blagoevgrad.html", "text": "яма въведени ограничения за движението по пътищата в област Благоевград. Това съобщиха за  Радио „Фокус“ – Пирин  от Областно пътно управление – Благоевград. В региона не се извършват ремонтни дейности по пътната мрежа. Трафикът по автомагистрала „Струма“, главен път Е-79 и второкласен път 19 Симитли – Гоце Делчев е нормално натоварен за делничен ден. През нощта не са регистрирани тежки пътни инциденти. Повишена е опасността от падащи камъни в Кресненското дефиле и в проходите „Предел“ и „Папаз Чаир“. \r\nЛивия НИНОВА", "date": "2019.10.02", "title": "Няма въведени ограничения за движението по пътищата в област Благоевград"}
{"url": "http://www.focus-news.net/news/2019/10/02/2704287/zeri-kosovo-prishtina-i-tirana-pravyat-krachka-napred-v-satrudnichestvoto-po-patya-kam-es.html", "text": "Институциите на Косово и Албания направиха крачка напред в сътрудничеството по пътя към членството им в Европейския съюз, съобщав електронното издание на прищинския ежедневник  Zeri . \r\nПояснява се, че двете държави са изпълнили споразумението от 2014 г. относно съвместното привеждане на законодателствата си с това на ЕС с цел да изпълнят критериите за започване на преговори за членство в Общността. \r\nПроучвания на общественото мнение от двете страни на границата показва, че това се счита за най-доброто институционално сътрудничество. \r\nАлбания получи от Комисията „зелена светлина“ за кандидатурата си за членство в ЕС през 2013 г., но препоръката не срещна одобрението на Съвета на ЕС. За тази цел гражданското общество в двете страни също призовава за създаването на други съвместни работни групи с цел продължаване на усилията за убеждаване на страните-членки на ЕС в необходимостта от разширяване на организацията. \r\nДокато Косово очаква да получи статут на държава-кандидат за членство чрез Споразумението за стабилизиране и асоцииране, Албания се надява преговорите за членство да започнат през октомври. А опасност за пътя към ЕС е честата смяна на правителството, която води до краткосрочна стратегия на двете страни, коментира изданието. \r\n \r\n Тереза Герова", "date": "2019.10.02", "title": "Zeri (Косово): Прищина и Тирана правят крачка напред в сътрудничеството по пътя към ЕС"}
{"url": "http://www.focus-news.net/news/2019/10/02/2704291/intenziven-e-trafikat-na-gkpp-kulata-promahon-na-vhod-i-izhod-za-tovarni-avtomobili.html", "text": "Интензивен е трафикът на ГКПП „Кулата – Промахон“ на границата с Гърция на вход и изход за товарни автомобили. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден – Ексохи“, както и на границата със Северна Македония движението е нормално натоварено. До 14 октомври във връзка с извършване на ремонтно строителни дейности преминаването през ГКПП „Златарево“ ще бъде затруднено. \r\nЛивия НИНОВА", "date": "2019.10.02", "title": "Интензивен е трафикът на ГКПП „Кулата – Промахон“ на вход и изход за товарни автомобили"}
{"url": "http://www.focus-news.net/news/2019/10/02/2704288/mestni-izbori-2019-lyubomira-gancheva-kandidat-za-kmet-na-plovdiv-ot-abv-tryabva-da-se-promeni-porochnata-praktika-biznes-v-plovdiv-da-se-pravi-edinstveno-ot-hora-blizki-do-vlastta.html", "text": "Трябва да се промени порочната практика бизнес в Пловдив да се прави единствено от хора, близки до властта. Това каза за сутрешния блок „Добро утро, България“ на  Радио „Фокус“  кандидатът за кмет на Пловдив и зам.-председател на АБВ Любомира Ганчева. Пловдив е на 2-ро място по брой жители, но според статистика развитието на града не се харесва на пловдивчани. Доходите са близо до прага на бедността, а жителите на града не разбират къде отиват парите им, каза още тя и добави, че е важно е да се даде шанс на малкия и среден бизнес в Пловдив. „Със сигурност трябва да се привличат повече инвестиции, но това може да стане като се даде шанс на малкият и среден бизнес. На практика в Пловдив голям бизнес не е останал. Бизнес успяват да правят само тези, които са близки до властта под една или друга форма. Хората, които имат малък бизнес ежедневно са подлагани на проверки и административен тормоз. Трябва да се даде шанс на малкия и среден бизнес. От една страна това ще доведе до назначение на хора, което ще намали нивото на безработица, ще се вдигнат доходите и ще има по-големи постъпления в бюджета. Вторият вариант за по-добро управление е с наличния бюджет да не се правят некачествени ремонти“, каза тя. Любомира Ганчева припомни, че ПП АБВ първа сигнализира за неправомерното разходване на милиони левове за съпътстващите събития около титлата „Европейска столица на културата“. В национален мащаб се наблюдава желание за промяна. Промяна на административната структура на страната и повече в власт в местното управление ще са основните приоритети на партията, коментира още кандидатът за кмет.   \r\nВиктория МЕСРОБОВИЧ-КУВЕНДЖИЕВА", "date": "2019.10.02", "title": "Местни избори 2019: Любомира Ганчева, кандидат за кмет на Пловдив от АБВ: Трябва да се промени порочната практика бизнес в Пловдив да се прави единствено от хора, близки до властта"}
{"url": "http://www.focus-news.net/news/2019/10/02/2704290/pregled-na-osnovnite-temi-vav-varnenskiya-pechat.html", "text": "Токът и парното няма да поскъпват, пише на първата си страница днешния брой на в.  „Черно море“ . Комисията за енергийно и водно регулиране утвърди цената на природния газ за четвъртото тримесечие на годината. Тя е в размер на 44,85 лв./MWh (без цени за достъп, пренос, акциз и ДДС), което е намаление с 0,05 лв./MWh, или с 0,11% в сравнение с действащата цена за третото тримесечие на 2019 г. Поради незначителното изменение на цената на природния газ топлинната енергия през четвъртото тримесечие и електрическата енергия няма да поскъпват, съобщиха от КЕВР. \r\nС богата програма и исторически справки Музеят на Възраждането във Варна ще отбележи своята 60-годишнина, четем още във в. „Черно море“. На 3 октомври (четвъртък) в 16 ч. в сградата ще се открие мобилната изложба „Гутенберг и славянският свят“ на Центъра за славянсковизантийски проучвания (ЦСВП) „Проф. Иван Дуйчев“ – СУ „Климент Охридски“. Експозицията ще бъде официално открита от директора на центъра проф. д.ф.н. Вася Велинова. Като допълнение в изложбата ще бъдат представени експонати от фонда на Музея на Възраждането, а именно – старопечатни книги, информацията за които ще бъде в таблата на мобилната изложба. Кулминацията на юбилея ще бъде на 4 октомври (петък), когато в зала „Одесос“ на Археологическия музей ще се открие Националната конференция „Музеят в историята и историята в музея – 60 години Музей на Възраждането, Варна“. \r\nСредната пенсия у нас спадна до 87% от минималната работна заплата, докато преди 10 г. процентът й бе 105. Това съобщи в сутрешния блок на тв „Черно море“ с водещ Иван Барбов доц.д-р Геновева Михова, председател на общинската организация на Съюза на пенсионерите 2004 във Варна и директор на Центъра за изследване на населението към БАН. Поводът бе Международният ден на възрастните хора 1 октомври.", "date": "2019.10.02", "title": "Преглед на основните теми във варненския печат"}
{"url": "http://www.focus-news.net/news/2019/10/02/2704294/propadnal-uchastak-zatrudnyava-dvizhenieto-po-patya-mezhdu-gabrovo-i-vrah-shipka.html", "text": "Пропаднал участък затруднява движението по пътя между Габрово и връх Шипка. Нека шофьорите карат с повишено внимание при км 164+150. На мястото е поставена необходимата сигнализация, а укрепването ще продължи до края на октомври, съобщиха за  Радио „Фокус“ – Велико Търново  от Областно пътно управление. Времето в региона е предимно ясно и слънчево. Настилките са сухи и нормално проходими, а трафикът – интензивен. Нови въведени ограничения за изминалото денонощие няма, не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 октомври. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец.  В едната лента се осъществява движението в участък от пътя между Дряново и Габрово. При км 145+256 се извършва реконструкция на кръстовището и от Областно пътно управление съветват водачите да карат с повишено внимание в свободната лена. На мястото е създадена временна организация на движение и трафика се регулира със знаци. \r\nЛуиза ТРАНЧЕВА", "date": "2019.10.02", "title": "Пропаднал участък затруднява движението по пътя между Габрово и връх Шипка"}
{"url": "http://www.focus-news.net/news/2019/10/02/2704297/blagoevgrad-e-domakin-na-izlozhba-posvetena-na-150-g-ot-rozhdenieto-na-mahatma-gandi.html", "text": "Документална изложба „Ганди- благочестивата жертва на чистата душа“ ще бъде открита от 18.00 часа в Дом на младостта - Благоевград. Експозицията е посветена на 150 години от рождението на Махатма Ганди, индийския адвокат, политик, пацифист, борец за човешка свобода и духовен водач на индийското движение за независимост. Това съобщиха от пресцентъра на  Община Благоевград . \r\nТя представлява духовен обмен и творчески импулс от приятелството и общуването между Ганди и българския художник Борис Георгиев. Изложбата съдържа кореспонденция, фотографии, рисунки и оригиналния портрет на Бащата на Индия. Събитието е съпътствано от постерна мобилна изложба със снимки и житейски мисли на големия индийски духовен водач, която ще бъде разположена на един от красивите мостове на Благоевград, този от пл. „България“ към кв. „Вароша“. \r\nЕкспонатите са предоставени от Пламена Димитрова-Рачева, която е и куратор на изложбата. Медийното партньорство и открита дискусия са осигурени от QM media,“L’Europeo“- Списание за ума и душата!“ \r\nОчакван гост на събитието е г-жа Н. ПР. ПУДЖА КАПУР, посланик на Индия в България.", "date": "2019.10.02", "title": "Благоевград е домакин на изложба, посветена  на 150 г. от рождението на Махатма Ганди"}
{"url": "http://www.focus-news.net/news/2019/10/02/2704293/kathimerini-generalna-stachka-shte-zasegne-obshtestveniya-transport-i-feribotite-v-gartsiya.html", "text": "24-часова генерална стачка в Гърция и протест срещу новите трудови закони на правителството ще засегнат обществения транспорт и трафика в центъра на Атина, пише електронното издание на вестник  Kathimerini . \r\nВ резултат на втората обща стачка за толкова седмици, обявена от профсъюза на държавните служители ADEDY, в сряда няма да има обслужване на метрото в Атина, електрическата железопътна линия ISAP, крайградската железница Проастиакос и националната железопътна мрежа. Работниците в метрополитена и ISAP също решиха също да спрат работа за три часа в четвъртък, въпреки че във вторник не беше ясно кога ще се случи това. \r\nАвтобусите и тролейбусите в Атина ще работят за част от деня в сряда, като започват в 9:00 и спират в 9:00, докато трамваят ще извършва обслужване само от 9:00 до 15:00.  \r\nАвтобусите няма да работят през целия ден в Солун, докато работниците в градската транспортна администрация ще се съберат в центъра на протестна акция в 10,30 ч. \r\nПътническите фериботи също ще останат на котва в пристанищата в Пирея, Рафина и Лаврио, прекъсвайки обслужването до и от островите, докато служителите на контейнерните терминали ще проведат протестен митинг в центъра на Пирея. \r\nЖурналистите също ще се присъединят към 24-часовата национална стачка в сряда. \r\n \r\nПревод и редакция:", "date": "2019.10.02", "title": "Kathimerini: Генерална стачка ще засегне обществения транспорт и фериботите в Гърция"}
{"url": "http://www.focus-news.net/news/2019/10/02/2704295/trafikat-po-patishtata-v-slivenska-oblast-e-intenziven-no-nyama-zadrastvaniya.html", "text": "Трафикът по пътищата в Сливенска област е интензивен, но няма задръствания. Пътищата са сухи и нормално проходими, съобщиха от  Областното пътно управление . Затворени за тежкотоварни автомобили над 10 т са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти до 30 ноември 2019 г. Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка до 31 октомври 2019 г. Участъците са сигнализирани с пътни знаци.", "date": "2019.10.02", "title": "Трафикът по пътищата в Сливенска област е интензивен, но няма задръствания"}
{"url": "http://www.focus-news.net/news/2019/10/02/2704296/intenziven-e-trafikat-po-glaven-pat-e-79-vav-vidinska-oblast-v-posoka-gkpp-dunav-most-2.html", "text": "Интензивен е трафикът по главен път Е-79 във Видинска област в посока ГКПП „Дунав мост 2“, съобщиха за  Радио „Фокус“ – Видин  от Областно пътно управление – Видин. В посока от ГКПП „Дунав мост 2“ към София  пътуват предимно тежкотоварни автомобили. Най-натоварен е участъкът Видин – Дунавци. Остава в сила забраната за преминаване на автомобили над 12 тона през прохода Петрохан. Движението по път III-1413 Грамада – Синаговци е ограничено за автомобили  над 12 т поради свлачище. Обходният маршрут е по път I-1 Дунавци – Срацимирово и по път III-141 Срацимирово-Грамада и обратно. На ГКПП „Дунав мост 2“ с  предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, няма образувани опашки от чакащи автомобили.  \r\nВъв Видин трафикът е засилен на входно изходните артерии, в централната градска част и по бул. „Панония“. \r\nАнна ЛОЗАНОВА", "date": "2019.10.02", "title": "Интензивен е трафикът по главен път Е-79 във Видинска област в посока ГКПП „Дунав мост 2“"}
{"url": "http://www.focus-news.net/news/2019/10/02/2704298/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Политическият блок „Синьо и бяло“ на бившия началник на Генералния щаб на Израел отмени планираните преговори с партията на Бенямин Нетаняху – „Ликуд“, за съставяне на коалиционно правителство, съобщава германският национален ежедневник  Die Frankfurter Allgemeine Zeitung . \r\nОт партията на Ганц заявиха, че понастоящем не са налице условията за нови преговори за съставяне на правителство, като допуснаха възможността такива да бъдат насрочени за по-късна дата. Миналата неделя разговорите бяха прекратени и отложени за тази сряда. \r\nНа изборите в средата на септември „Ликуд“ си осигури 32 мандата в 120-местния Кнесет. „Синьо и бяло“ получи право да изпрати в парламента 33-ма депутати. Засега нито един от политическите лагери няма мнозинство в Кнесета. Държавният глава Риувен Ривлин връчи на Нетаняху мандата за съставяне на правителство, припомня изданието. \r\nНетаняху има време до 23 октомври да изпълни задачата. Шансовете му за това обаче се считат за ниски. Ганц подчерта миналата седмица, че неговата партия няма да бъде част от правителство, „чийто министър-председател е изправен пред сериозни обвинения“. \r\n \r\n*** \r\n  Според новия план за Брекзит на британския премиер Борис Джонсън, Северна Ирландия ще остане в специални отношения с Европейския съюз до 2025 година, пише британското консервативно издание  The Telegraph . \r\nПланът, който трябва да бъде разкрит в сряда, предвижда Северна Ирландия да остане до голяма степен в единния пазар на Съюза най-малко до 2025 година, но да излезе от митническия съюз на Блока заедно с останалата част от Обединеното кралство, твърди изданието. \r\nДемократическата юнионистка партия (ДЮП)на Северна Ирландия  до голяма степен е „доволна“ от предложенията и планът се подкрепя от лидера на фракцията Арлин Фостър. \r\nВъпреки това, министърът на външните работи на Ирландия Саймън Ковни, заяви, че предложенията няма да дадат основание за споразумение с Европейския съюз и изрази загрижеността на Дъблин относно ситуацията. \r\nДжонсън ще представи последната си оферта за Брекзит пред Европейския съюз в сряда и ще изясни, че ако Брюксел не се ангажира с предложението, Великобритания няма да води преговори по-нататък и ще напусне на 31 октомври. \r\n \r\n*** \r\n  Стотици диви свине, убити от Африканска чума по свинете, са намерени в ловния парк Будакеши край Будапеща, заяви във вторник главният ветеринар на страната Лайош Богнар, цитиран от електронното издание  Hungary Today . \r\nВсички диви свине в района трябва да бъдат унищожени, за да се ликвидира заразата, добави той. \r\nСигурно е, че вирусът е пренесен в района от хората, тъй като не присъства в естественото местообитание там, каза той. Няма връзка между Будакеши и заразените райони в Източна Унгария, така че вирусът не се е разпространил от там, добави Богнар. \r\nЕкспертите работят, за да гарантират, че вирусът е изолиран в територията на ловния парк и вече е започнало търсене на трупове извън района, каза експертът. Всички диви свине, отстреляни от ловци в съседни райони, също ще бъдат проверявани, добави още Богнар, като съобщи, че всички земеделски производители ще получат безплатен дезинфектант. \r\n \r\n*** \r\n  Каталунското регионално правителство във вторник отбеляза втората годишнина от референдума за независимост на 1 октомври 2017 година с публично обръщение, в което гражданите на автономната област се призовават да съживят духа от опита за отделяне, за да напреднат към създаването на Каталунска република, пише испанското издание  El Pais . \r\nСтоейки в двора на Палау де ла Женералитет, сградата, в която се помещава областната изпълнителна власт, регионалният премиер Ким Тора и неговият заместник Пере Арагонес, прочетоха реч, с която казаха на каталунското общество да запали този дух, за да отговори на „предизвикателствата на бъдещето“. \r\nЗаобиколени от други високопоставени правителствени служители, Тора и Арагонес обещаха „да се движат напред към Каталунска република без никакви извинения. Ще го направим по единствения начин, по който знаем как: демократично и мирно“. \r\nСъщо във вторник, други сецесионистки лидери – представители на партиите „Заедно за Каталуния“, „Каталунската републиканска левица“ (КРЛ) и крайно-лявата CUP, както и гражданските движения ANC и Omnium Cultural – прочетоха манифест, призоваващ за „масов отговор, основан на ненасилствена борба и гражданско неподчинение“ на предстоящото решение на Върховния съд за съдбата на 12-те лидери, които оглавиха незаконния опит за отделяне от Испания през 2017 година. Движението за независимост широко очаква тези лидери да бъдат признати за виновни за бунт - престъпление, което включва дълги срокове в затвора. \r\nМиналата седмица Тора защити публично девет лица, които бяха арестувани по подозрение, че подготвят насилствени действия на или около годишнината на референдума. Заподозрените са обвинени в терористични престъпления, след като полицията иззе материал за изработване на бомби и инструкции как да се правят взривни вещества, според разследването. Тора каза миналата седмица, че има опит „да се създаде фалшив разказ за насилие в Каталония“. \r\n„Ние обещаваме да продължим, докато не постигнем свобода за политическите затворници и връщането на изгнаниците“, каза каталунският лидер, визирайки следствените сецесионистки лидери и своя предшественик Карлес Пучдемон, който избяга от Испания, за да избегне ареста и сега живее в Белгия. \r\n„Регионалното правителство смята, че духът на този ден (1 октомври 2017) и дните, които последваха, особено 3 октомври (когато имаше улични демонстрации в протест срещу полицейскитеарести и последвлото обръщение на крал Фелипе VI към нацията), е духът, с който трябва да посрещнем бъдещите предизвикателства, особевно по пътя към Каталунската република, която ще бъде неизбежна и която искаме да изградим за всички“, заяви Арагонес. \r\nТора изрази съчувствие към гражданите, които пострадаха по време на полицейските акции, проведени в този ден в опит да спрат гласуването, което беше обявено за неконституционно от Върховния съд на Испания. Той каза, че „2,3 милиона граждани излязоха да гласуват и защитиха урните. Каталунското общество като хранилище на граждански и политически права ги защитава въпреки последствията, въпреки че е пребито и нападнато от сили, изпратени от испанската държава“. \r\nАнкета, публикувана през май от Центъра за проучвания на общественото мнение (CEO), установи, че 48,6% от респондентите отхвърлят сецесията от Испания в сравнение с 44,1% през март. \r\n***", "date": "2019.10.02", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/10/02/2704299/s-praznichen-kontsert-pensionerskite-klubove-v-sliven-otbelyazaha-mezhdunarodniya-den-na-vazrastnite-hora.html", "text": "По повод Международния ден на възрастните хора – 1 октомври, в зала „Зора“ се проведе празничен концерт на състави от пенсионерските клубове в Сливен и по-малките населени места. Това съобщиха от пресцентъра на  Община Сливен . Гост на събитието беше зам.-кметът Пепа Чиликова. Тя пожела на всички да са живи и здрави и прочете поздравителен адрес от името на временно изпълняващия длъжността кмет Румен Иванов. В приветствието си към организаторите и участници в инициативата той им пожелава здраве, много енергия, дълголетие и успехи в начинанията. „Приемете моите благодарност и уважение за труда и усилията, които сте полагали през годините. Вашият опит и житейска мъдрост са ни блестящ пример, който да следваме и да предаваме на младото поколение“, се казва още в поздравлението. \r\nОрганизатори бяха Община Сливен и „Съюз на пенсионерите-2004“ – Сливен.", "date": "2019.10.02", "title": "С празничен концерт пенсионерските клубове в Сливен отбелязаха Международния ден на възрастните хора"}
{"url": "http://www.focus-news.net/news/2019/10/02/2704300/krepost-hisarlaka-sabira-na-edno-myasto-folklorni-sastavi-ot-kyustendilskiya-region.html", "text": "Крепост „Хисарлъка” събира на едно място фолклорни състави от Кюстендилския регион. Това съобщи за  Радио „Фокус” – Кюстендил  Елеонора Борисова, експерт към читалище „Братство”. На сцената на крепостта ще се проведе фолклорен концерт, а началото на проявата е в 17.00 часа. В концерта ще участват състави от цялата област. Той е част от започващия фестивал на съвременното изкуство „Нашето наследство – миналото среща бъдещето“, който ще продължи до 5 октомври.  \r\nФестивалът се организира по проект в рамките на Комуникационната стратегия на Република България за Европейския съюз. Той има за цел популяризиране на съвременното европейски изкуство и на културното наследство в тяхното разнообразие, допринасящи за утвърждаването на българското изкуство и културното наследство като част от европейската и световна култура, както и засилване на чувството за европейска принадлежност и идентичност. \r\nВенцеслав ИЛЧЕВ", "date": "2019.10.02", "title": "Крепост „Хисарлъка” събира на едно място фолклорни състави от Кюстендилския регион"}
{"url": "http://www.focus-news.net/news/2019/10/02/2704301/17-sm-e-nivoto-na-reka-dunav-pri-svishtov.html", "text": "С 1 см се е повишило нивото на Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 17 см, а температурата на водата е 20.8 градуса.  \r\nСлънчево и топло за сезона ще остане времето в българския участък на Дунав. Ще духа до умерен вятър от южната четвърт. Максималните температури ще са между 27° и 30°.", "date": "2019.10.02", "title": "17 см е нивото на река Дунав при Свищов"}
{"url": "http://www.focus-news.net/news/2019/10/02/2704292/filip-popov-bsp-zhiveem-v-dinamichni-vremena-i-tova-iziskva-da-se-vazstanovi-taka-narecheniyat-blits-kontrol.html", "text": "Живеем в динамични времена и това изисква да се възстанови така нареченият блиц-контрол. Това каза секретарят на ПГна \"БСП за България\" Филип Попов по време на дебатите по предложението на БСП за промени в Правилника за организацията и дейността на Народното събрание за връщане на блиц-контрола във всяка първа сряда от месеца, предаде репортер на  Агенция \"Фокус\" . Той даде пример, че такъв контрол има в други европейски държави. По думите му въпросът е дали ще се остане на нивото на криене на изпълнителната власт. \"Странно е, че по един такъв важен въпрос няма никакъв дебат. Това показва отношение към работата и дейността на Народното събрание и може би това рейтингът на същото за съжаление вече години наред е на дъното. В парламентарна република живеем и тук в парламента се решават основните държавни политически въпроси, а не в изпълнителната власт\", каза още Попов.  \r\nДеница КИТАНОВА", "date": "2019.10.02", "title": "Филип Попов, БСП: Живеем в динамични времена и това изисква да се възстанови така нареченият блиц-контрол"}
{"url": "http://www.focus-news.net/news/2019/10/02/2704303/trafikat-na-gkpp-gyueshevo-e-s-normalna-intenzivnost.html", "text": "Трафикът на ГКПП „Гюешево” на границата със Северна Македония е с нормална интензивност, пътните настилки са сухи. Това съобщи за  Радио „Фокус” – Кюстендил  дежурният на пункта. Преминаването се извършва без голямо изчакване. \r\nВенцеслав ИЛЧЕВ", "date": "2019.10.02", "title": "Трафикът на ГКПП „Гюешево” е с нормална интензивност"}
{"url": "http://www.focus-news.net/news/2019/10/02/2704305/politika-sarbiya-orban-v-belgrad-na-neofitsialno-i-neobyaveno-poseshtenie.html", "text": "Премиерът на Унгария е бил на неофициално и необявено посещение в Белград във вторник, а неговият домакин, президентът на Сърбия Александър Вучич, използва това, за да покаже на унгарския си гост красотата на белградските реки и бреговете им, пише белградският ежедневник  „Политика“ . \r\n„С големия приятел на Сърбия Виктор Орбан откриваме красотите на Белград от реката“, написа Вучич в официалния инстаграм „Бъдещето на Сърбия“ под снимка с Орбан. \r\nКакто отбелязва изданието, двамата лидери са добри приятели, а през последните години властите на Унгария и Сърбия подчертава, че отношенията помежду им са на най-високо историческо ниво. \r\n \r\nПревод и редакция:", "date": "2019.10.02", "title": "„Политика“ (Сърбия): Орбан в Белград на неофициално и необявено посещение"}
{"url": "http://www.focus-news.net/news/2019/10/02/2704304/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-oktomvri.html", "text": "„Софийска вода” временно ще прекъсне водоснабдяването в някои части на столицата на 3 октомври. Това съобщиха от пресцентъра на  дружеството . \r\nВъв връзка с подмяна на сградно водопроводно отклонение на ул. „Сопот“ в жк. „Хаджи Димитър“ се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. \"Сопот\" от ул. \"Васил Кънчев\" до ул. \"Проф. Иван Шишманов\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Сопот“ пред бл. 143. \r\nВъв връзка с подмяна на сградно водопроводно отклонение на ул. „Русе“ в жк. „Света троица“ се налага спиране на водоподаването от 09.00 до 19.00 часа на клиентите на „Софийска вода”, живеещи в района на: ул. \"Русе\" от ул. \"Пловдив\" до ул. \"Казанлък\", бл. 350, бл. 368, бл. 370, бл. 852 и магазин \"СБА\". При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Русе“ на кръстовището с ул. „Варна“. \r\nВъв връзка с ремонт на хидрофорна уредба на бл. 2 в жк. „Дружба 1“ се налага спиране на водоподаването от 13.00 до 17.00 часа на клиентите на „Софийска вода”, живеещи в: бл. 2 - висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бл. 2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.10.02", "title": "„Софийска вода” временно ще прекъсне водоснабдяването в някои части на столицата на 3 октомври"}
{"url": "http://www.focus-news.net/news/2019/10/02/2704280/faz-pregovorite-za-sastavyane-na-koalitsiya-v-izrael-sa-otmeneni.html", "text": "Политическият блок „Синьо и бяло“ на бившия началник на Генералния щаб на Израел отмени планираните преговори с партията на Бенямин Нетаняху – „Ликуд“, за съставяне на коалиционно правителство, съобщава германският национален ежедневник  Die Frankfurter Allgemeine Zeitung . \r\nОт партията на Ганц заявиха, че понастоящем не са налице условията за нови преговори за съставяне на правителство, като допуснаха възможността такива да бъдат насрочени за по-късна дата. Миналата неделя разговорите бяха прекратени и отложени за тази сряда. \r\nНа изборите в средата на септември „Ликуд“ си осигури 32 мандата в 120-местния Кнесет. „Синьо и бяло“ получи право да изпрати в парламента 33-ма депутати. Засега нито един от политическите лагери няма мнозинство в Кнесета. Държавният глава Риувен Ривлин връчи на Нетаняху мандата за съставяне на правителство, припомня изданието. \r\nНетаняху има време до 23 октомври да изпълни задачата. Шансовете му за това обаче се считат за ниски. Ганц подчерта миналата седмица, че неговата партия няма да бъде част от правителство, „чийто министър-председател е изправен пред сериозни обвинения“. \r\n \r\n Тереза Герова", "date": "2019.10.02", "title": "FAZ: Преговорите за съставяне на коалиция в Израел са отменени"}
{"url": "http://www.focus-news.net/news/2019/10/02/2704302/ivan-ivanov-bsp-predstoyat-kilometrichni-opashki-za-smyana-na-lichni-dokumenti.html", "text": "\"Съществува риск, разбира се. Нашите съграждани, които пътуват до Великобритания използват своите лични карти към този момент. От 1 януари 2020 година този режим би трябвало да се промени, ако се случи сценарият Брекзит без сделка\". Това заяви народният представител от \"БСП за България\" и зам.-председател на Комисията по вътрешна сигурност и обществен ред Иван Иванов пред БНР по повод риска от затруднения за българските граждани, които ще пътуват от и до Великобритания от догодина, съобщиха от пресцентъра на  БСП . По думите му  през 2020 година предстои да си сменят личните документи 1.6 млн. души. Той припомни, че през 2010 година е имало такава ситуация с километрични опашки пред бюрата за смяна на документи. \"На прага на същата ситуация сме. През 2021 година броят на хората със смяна на документи е почти същият\", изрази мнение народният представител.  \r\n\"Ситуацията с техническата подготовка на Министерството на вътрешните работи никак не е добра\", отбеляза Иванов. Народният представител от левицата коментира изказване на министъра на вътрешните работи Младен Маринов, който твърди, че ще се отворят бюра за изготвяне на документи извън МВР - включително в общински и съдебни структури: \"За съжаление имам силното съмнение, че тези мерки ще бъдат осъществени - към днешна дата Министерството на вътрешните работи не разполага с техническата подготовка за подобно нещо\". Иван Иванов подчерта още, че сдобиването с подобна техника минава през отпускане на средства от Министерството на финансите, провеждане на обществена поръчка и това е бавен процес.   \r\n\"Очакваме сериозни затруднения следващата година, включително за гражданите, които ще пътуват за Великобритания\", коментира Иванов. Той обясни, че дори хората да желаят да си пуснат бърза поръчка за издаване на личните документи, въпросът е как ще стигнат до гишетата, за да подадат искането си.  \"Ще има загуба на време и разходи по отношение на данъците, които сме платили в държавния бюджет, защото всичко, което ще отиде за изнесени бюра, ще се случи с обществен ресурс, който най-вероятно се харчи втори път за едно и също нещо\", заключи Иванов.", "date": "2019.10.02", "title": "Иван Иванов, БСП: Предстоят километрични опашки за смяна на лични документи"}
{"url": "http://www.focus-news.net/news/2019/10/02/2704307/stolichna-obshtina-organizira-otkrivashta-preskonferentsiya-po-proekt-za-sazdavane-na-5-novi-sotsialni-uslugi.html", "text": "Столична община организира откриваща пресконференция по проект за създаване на 5 нови социални услуги. Това съобщиха от пресцентъра на  Общината . Събитието ще се състои на 3 октомври 2019 г. от 10.00 часа на  бул. „Княгиня Мария Луиза“ 58, ет. 3, зала „Корал“. \r\nПроектът е „Осигуряване на инфраструктура за създаване на 5 нови социални услуги в общността“ и е финансиран по Оперативна програма „Региони в растеж” 2014-2020, процедура BG16RFOP001-5.001 „Подкрепа за деинституционализация на грижите за деца“. \r\nБенефициентът е Столична община. Общата стойност на безвъзмездната финансова помощ е 1 766 700.30 лв., а срокът на изпълнение е 24 месеца. \r\nOбщата цел е създаване на подходящи материални условия за предоставяне на 5 нови социални услуги в общността за деца и младежи, съгласно Картата на услугите за подкрепа в общността и в семейна среда, чрез осигуряване на модерна и ефективна социална инфраструктура.  \r\nПроектът предвижда извършване на основен ремонт/реконструкция, обновяване, осигуряване на нова материално-техническата база и внедряване на мерки за енергийна ефективност в 3 обекта от социалната инфраструктура на Столична община (разположени в район „Надежда“, в район „Подуяне“ и в район „Овча купел“) за създаването на новите пет социални услуги в общността, както следва:  \r\n- Дневен център за подкрепа на деца с увреждания и техните семейства, Дневен център за подкрепа на деца с тежки множествени увреждания и техните семейства и Център за обществена подкрепа в ж.к. „Надежда“, ул. „Сава Филаретов“ 23 (Сградата на бивш дом за деца „Асен Златаров“ ) - етажи 2 и 3; \r\n- Център за обществена подкрепа в ж.к. „Хаджи Димитър“ на ул. „Баба Вида“ 1 (Бивш СУПЦ „Княз Борис I“ ) – етаж 4, подпокривен; \r\n- Дневен център за подкрепа на деца с увреждания и техните семейства в кв. „Горна Баня“ на ул. „Христо Стефчов“ 2 (Бивш ДДЛРГ „Христо Ботев“). \r\nОчакваните резултати от реализацията на проекта са: извършен основен ремонт/реконструкция, осигурена нова материално-техническата база и внедрени мерки за енергийна ефективност в 3 обекта. Ремонтираните сгради ще осигурят условия за предоставянето на следните социални услуги в общността:  \r\n- 2 Дневни центъра за подкрепа на деца с увреждания и техните семейства (в р-н „Надежда“ и р-н „Овча купел“);  \r\n- 2 Центъра за обществена подкрепа (в р-н „Надежда“ и в р-н „Подуяне“); \r\n- 1 Дневен център за подкрепа на деца с тежки множествени увреждания и техните семейства (в р-н „Надежда“).", "date": "2019.10.02", "title": "Столична община организира откриваща пресконференция по проект за създаване на 5 нови социални услуги"}
{"url": "http://www.focus-news.net/news/2019/10/02/2704310/v-sofiya-shte-se-provede-otkrivashta-preskonferentsiya-po-proekt-za-sazdavane-na-2-novi-sotsialni-uslugi-v-obshtinata.html", "text": "Столична община организира откриваща пресконференция по проект за създаване на 2 нови социални услуги. Това съобщиха от пресцентъра на  Общината . Събитието ще се състои на 3 октомври 2019 г. от 11.15 часа на  бул. „Княгиня Мария Луиза“ 58, ет. 3, зала „Корал“. \r\nПроектът „Осигуряване на инфраструктура за създаване на 2 нови социални услуги в общността на територията на Столична община“ е финансиран по Оперативна програма „Региони в растеж” 2014-2020, процедура BG16RFOP001-5.001 „Подкрепа за деинституционализация на грижите за деца“. \r\nБенефициентът по проекта е Столична община. Общата стойност на безвъзмездната финансова помощ е 732 146.40 лв., а срокът на изпълнение е 24 месеца. \r\nOбщата цел е създаване на подходящи материални условия за предоставяне на 2 нови социални услуги в общността за деца и младежи, съгласно Картата на услугите за подкрепа в общността и в семейна среда, чрез осигуряване на модерна и ефективна социална инфраструктура.  \r\nОчакваните резултати от реализацията на проекта са: извършен основен ремонт/реконструкция, осигурена нова материално-техническата база и внедрени мерки за енергийна ефективност в 1 обект от социалната инфраструктура на Столична община, разположен в район „Витоша“ в кв. „Драгалевци“ на ул. „305-та“ 1 (Сградата на бивш ДДЛРГ). Ремонтираната сграда ще осигури условия за предоставянето на следните социални услуги в общността:  \r\n- Дневен център за подкрепа на деца с тежки множествени увреждания и техните семейства;  \r\n- Център за обществена подкрепа.", "date": "2019.10.02", "title": "В София ще се проведе откриваща пресконференция по проект за създаване на 2 нови социални услуги в общината"}
{"url": "http://www.focus-news.net/news/2019/10/02/2704309/metalni-detektori-i-kulturno-istoricheski-tsennosti-sa-otkriti-v-zhilishteto-na-55-godishen-zhitel-na-gr-tervel.html", "text": "Метални детектори и културно-исторически ценности са открити в жилището на 55-годишен жител на гр. Тервел. Това съобщиха от  ОДМВР - Добрич . На 1 октомври в хода на провеждана Специализирана полицейска операция  за противодействие на престъпления свързани с културно – исторически ценности на територията на държави - членки на ЕС - \"Операция Pandora IV\", от служители на РУ Тервел и ГПУ Силистра  е извършено претърсване в частен дом в гр. Тервел, обитаван от 55-годишен жител на града. При извършените ПСД са открити самоделен метал детектор; професионален метал детектор със слушалки, монети, метални пръстени, метални и каменни гюллета, керамична част от лула, метална апликация, керамичен съд, всичките наподобяващи културно исторически ценности. Образувано е досъдебно производство.", "date": "2019.10.02", "title": "Метални детектори и културно-исторически ценности са открити в жилището на 55-годишен жител на гр. Тервел"}
{"url": "http://www.focus-news.net/news/2019/10/02/2704315/tri-dekara-iglolistna-gora-sa-izgoreli-pri-pozhar-kray-nedelino.html", "text": "Три декара иглолистна гора са изгорели при пожар край Неделино. Това съобщиха от  ОДМВР – Смолян . Сигналът за огъня е подаден на 1 октомври 2019 г. в 12.53 часа на тел.112. Съобщено е за пожар в иглолистна гора на площ около 3000 кв. м, намираща се в местността Кефирско, землище на град Неделино. Причина за пожара е незагасена цигара. При пожара са унищожени около 3 дка иглолистна гора. Спасени са 5 дка иглолистна гора, намираща се в непосредствена близост. Произшествието е ликвидирано от един екип на УСПБЗН – Неделино и един екип на РСПБЗН – Златоград.", "date": "2019.10.02", "title": "Три декара иглолистна гора са изгорели при пожар край Неделино"}
{"url": "http://www.focus-news.net/news/2019/10/02/2704311/pozhar-v-suhi-trevi-e-unishtozhil-sistema-za-kapkovo-napoyavane-v-zemlishteto-na-selo-bogdantsi-v-oblast-silistra.html", "text": "Седем пожара са горели вчера в област Силистра. Това съобщиха от  ОДМВР - Силистра . Горели са сухи треви и стърнища, но след намесата на огнеборците в шест от случаите не са допуснати материални щети. В района на село Богданци обаче пожар в сухи треви е обхванал и унищожил система за капково напояване. Екип на Противопожарен участък – Главиница успял да потуши пламъците, преди да засегнат кайсиева градина в близост.", "date": "2019.10.02", "title": "Пожар в сухи треви е унищожил система за капково напояване в землището на село Богданци в област Силистра"}
{"url": "http://www.focus-news.net/news/2019/10/02/2704313/vecher-na-dobrodetelite-shte-se-provede-v-sofiya-na-7-oktomvri.html", "text": "Само пет дни остават до най-голямото благотворително събитие в календара на фондация „За Нашите Деца“ – Вечер на добродетелите 2019. Това съобщиха  организаторите . То ще се проведе на 7 октомври в Sofia Event Center, Paradise Center, а началото е в 19.30 часа. Негов патрон е вицепрезидентът на Република България Илияна Йотова.  \r\nГостите на събитието ще имат възможността да се докоснат до реалните съдби на деца и семейства, променени с подкрепата на фондацията. Шест от най-обичаните български артисти ще са водещи на събитието. Става въпрос за прекрасната Йоана Буковска, младите актьори Дария Симеонова и Бойко Кръстанов, изключителния Стоян Алексиев, както и звездната двойка Дони и Нети.  \r\nВечер на добродетелите включва арт програма, в която ще вземат участие популярни български артисти, които застават за каузата на фондация „За Нашите Деца“. Гостите на събитието ще могат да се насладят на изпълненията на великолепната певица Марияна Попова, балет „Арабеск“, детския хор на БНР, феноменалния пианист Людмил Ангелов, както и младите таланти Димитър и Христо.  \r\nВ програмата на Вечер на добродетелите 2019 е включен и благотворителен търг. Той ще даде възможност на гостите да наддават за ценни и атрактивни предмети и преживявания с висока емоционална стойност.", "date": "2019.10.02", "title": "Вечер на добродетелите ще се проведе в София на 7 октомври"}
{"url": "http://www.focus-news.net/news/2019/10/02/2704314/dva-leki-avtomobila-sa-zasegnati-ot-pozhar-v-kresna.html", "text": "Два леки автомобила са засегнати от пожар в Кресна. Това съобщиха от  ОДМВР - Благоевград . Сигналът е подаден около 02.29 часа тази сутрин. Съобщено е за пожар в лек автомобил „Деу Калос“, паркиран в град Кресна. Огънят е погасен от екип на РСПБЗН - Сандански. При пожара е засегнат лек автомобил „Форд Транзит“, паркиран в непосредствена близост до лекия автомобил „Деу Калос“. Причините за пожара и стойността на нанесените щети са в процес на установяване.", "date": "2019.10.02", "title": "Два леки автомобила са засегнати от пожар в Кресна"}
{"url": "http://www.focus-news.net/news/2019/10/02/2704318/dvizhenieto-se-osashtestvyava-v-edna-lenta-po-pat-milkovitsa-somovit-v-oblast-pleven-poradi-remontni-deynosti.html", "text": "Движението се осъществява в една лента по път Милковица - Сомовит от км 196 до км 206 поради ремонтни дейности. Това съобщиха за  Радио „Фокус“  от Областно пътно управление – Плевен. Участъкът е сигнализиран с пътни знаци. Срокът е до 15 октомври. Пътните настилки са сухи. Максималните температури ще бъдат между 29° и 32°. Движението по път II-52 Свищов – Никопол в участъка на Лозица – Никопол от км 84 до км 101 се осъществява в една лента на определени участъци поради частични ремонтни дейности на асфалтовата настилка. Срокът е  до 11 октомври. Движението по път III-3402 Коиловци - Славяново - Пордим е ограничено поради свлачищни процеси в участъка от км 0 до км 0+900 в регулацията на с. Коиловци. Движението на МПС ще се осъществява по вътрешно уличната мрежа на с. Коиловци. Срокът е до 31 декември.  \r\nВиолета КРЪСТЕВА", "date": "2019.10.02", "title": "Движението се осъществява в една лента по път Милковица - Сомовит в област Плевен поради ремонтни дейности"}
{"url": "http://www.focus-news.net/news/2019/10/02/2704312/vecher-makedoniya-milo-dzhukanovich-shte-se-pokloni-na-groba-na-gotse-delchev.html", "text": "Президентът на Черна гора Мило Джуканович е на официално посещение в Скопие в сряда и четвъртък, в хода на което е предвидена церемония по полагане на венец на гроба на Гоце Делчев в църквата „Свети Спас“, пише електронното издание на македонския вестник  „Вечер“ . \r\nМакедонският държавен глава Стево Пендаровски ще организира официална церемония по посрещане с най-високи държавни и военни почести пред своята резиденция „Вила Водно“, скед което е предвидена среща очи в очи на двамата президенти. \r\nДжуканович ще се срещне и с председателя на парламента Талат Джафери, както и премиера Зоран Заев. \r\n \r\nПревод и редакция:", "date": "2019.10.02", "title": "„Вечер“ (Македония): Мило Джуканович ще се поклони на гроба на Гоце Делчев"}
{"url": "http://www.focus-news.net/news/2019/10/02/2704306/orf-prezidentat-na-avstriya-priema-parvite-partiyni-lideri-za-konsultatsii.html", "text": "Държавният глава на Австрия Александър Ван дер Белен приема първите партийни лидери за преговори в резиденцията си в Хофбург. Темата са предстоящите преговори за съставяне на правителство, предава  ORF , най-голямата обществена медия в Австрия. \r\nПърви при президента ще бъде допуснат председателя на Австрийската народна паррия Себастиан Курц, който вече е поканен за среща в сутрешните часове на деня. Следобед в Хофбург влизат лидера на социалдемократите Памела Ренди-Вагнер и този на „Партията на свободата на Австрия“ Норберт Хофер. \r\nВ четвъртък председателят на „Зелени“ Вернер Коглер и лидерът на НЕОС Беате Мейнл-Райсингер ще бъдат приети в Хофбург. В края на тази или в началото на следващата седмица Ван дер Беллен ще възложи на Курц формирането на правителството като представител на партията с най-много гласове, спечели на изборите. \r\nВъв вторник президентът разпусна временното правителство и след това - както обикновено - поиска то да продължи задълженията си до избирането на нов кабинет.  \r\n \r\n Тереза Герова", "date": "2019.10.02", "title": "ORF: Президентът на Австрия приема първите партийни лидери за консултации"}
{"url": "http://www.focus-news.net/news/2019/10/02/2704321/30-godishen-mazh-e-zadarzhan-za-ubiystvo-na-kuche-v-hotelski-kompleks-v-bansko.html", "text": "30-годишен мъж е задържан за убийство на куче в хотелски комплекс в Банско. Това съобщиха от  ОДМВР - Благоевград . Със заповед за задържане до 24 часа от полицейски служители на РУ - Банско той е арестуван. Мъжът е великобританец. Около 08.15 часа на 1 октомври 2019 г. той е умъртвил куче в хотелски комплекс в град Банско. По случая е образувано досъдебно производство. Работата продължава.", "date": "2019.10.02", "title": "30-годишен мъж е задържан за убийство на куче в хотелски комплекс в Банско"}
{"url": "http://www.focus-news.net/news/2019/10/02/2704320/silviya-staykova-mbal-karlovo-davame-srok-do-utre-da-poluchim-novi-trudovi-dogovori-zaradi-koito-da-ostanem-v-bolnitsata.html", "text": "За да останем в болницата очакваме не обещания, а нови трудови договори с поисканото увеличение на 950 лева. Даваме срок до утре, когато ще чуем решението на ръководството на лечебното заведение. Това каза в сутрешния блок  „Добро утро, България“   на  Радио „Фокус“  Силвия Стайкова, една от напусналите медицински сестра от „Вътрешно отделение“ на МБАЛ-Карлово по повод колективната оставка на здравните работници в лечебното заведение. Стайкова уточни, че медицинските служители настояват възнагражденията в болницата да достигнат сумата, посочена в колективния трудов договор от януари тази година. „Заложената заплата е 950 лева. До декември 2018 година възнагражденията бяха 650 лева и от януари имаше ръст със 100 лева. В момента заплатите за различните отделения са между 700 и 750 лева. Никой от лекарите и медицинските сестри не желае да напусне болницата. Искаме и болницата да я има, но няма да вярваме само на обещания. Директорът д-р Пелев заяви, че сме се оттеглили молбите за напускане, а такова нещо няма. Докато не видим трудов договор със заплата от 950 лева няма да си оттеглим молбите, иначе бихме останали“, обясни още Стайков. Според медицинската сестра разговорите за ръст във възнагражденията се водят в продължение на осем месеца, но до момента няма резултат. „Говорим за увеличение откакто започнаха протестите. Искаме да имаме и нормален и спокоен труд. Да не се работи по две и три смени, по 24 и 36 часа. Потърсихме и отговор защо вместо на нас се увеличиха заплатите на администрацията. Лично попитахме защо не са увеличени първо на сестрите, а след това на управлението. Отговорът беше, че се чакат още средства и тогава ще имаме увеличение. На среща с председателя на Общинския съвет поискахме да се представи цялата щатна таблица на немедицински и медицински персонал. Последният отговор трябва да дойде в четвъртък“, каза още медицинската сестра. По думите на Стайкова от ръководството на лечебното заведение обяснили на персонала, че ръст в заплатите ще има, но след като се получи допълнително финансиране. „Чакат се още средства от клиничните пътеки, като трябва да изработим лимита но това не е сигурно. Ние няма как да постигнем това, което д-р Пелев ни предложи – да ни увеличи основните заплати със 100 лева и с допълнително материално стимулиране да постигнем 950 лева. Това не е сигурно“, категорична е Стайкова. Медицинската сестра уточни още, че въпреки проблемите на персонала, работата в болницата продължава нормално, като се полагат всички необходими грижи за пациентите. \r\nВиктория МЕСРОБОВИЧ-КУВЕНДЖИЕВА", "date": "2019.10.02", "title": "Силвия Стайкова, МБАЛ-Карлово: Даваме срок до утре да получим нови трудови договори, заради които да останем в болницата"}
{"url": "http://www.focus-news.net/news/2019/10/02/2704317/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Премиерът на Унгария е бил на неофициално и необявено посещение в Белград във вторник, а неговият домакин, президентът на Сърбия Александър Вучич, използва това, за да покаже на унгарския си гост красотата на белградските реки и бреговете им, пише белградският ежедневник  „Политика“ . \r\n„С големия приятел на Сърбия Виктор Орбан откриваме красотите на Белград от реката“, написа Вучич в официалния инстаграм „Бъдещето на Сърбия“ под снимка с Орбан. \r\nКакто отбелязва изданието, двамата лидери са добри приятели, а през последните години властите на Унгария и Сърбия подчертава, че отношенията помежду им са на най-високо историческо ниво. \r\n*** \r\n  Институциите на Косово и Албания направиха крачка напред в сътрудничеството по пътя към членството им в Европейския съюз, съобщав електронното издание на прищинския ежедневник  Zeri . \r\nПояснява се, че двете държави са изпълнили споразумението от 2014 г. относно съвместното привеждане на законодателствата си с това на ЕС с цел да изпълнят критериите за започване на преговори за членство в Общността. \r\nПроучвания на общественото мнение от двете страни на границата показва, че това се счита за най-доброто институционално сътрудничество. \r\nАлбания получи от Комисията „зелена светлина“ за кандидатурата си за членство в ЕС през 2013 г., но препоръката не срещна одобрението на Съвета на ЕС. За тази цел гражданското общество в двете страни също призовава за създаването на други съвместни работни групи с цел продължаване на усилията за убеждаване на страните-членки на ЕС в необходимостта от разширяване на организацията. \r\nДокато Косово очаква да получи статут на държава-кандидат за членство чрез Споразумението за стабилизиране и асоцииране, Албания се надява преговорите за членство да започнат през октомври. А опасност за пътя към ЕС е честата смяна на правителството, която води до краткосрочна стратегия на двете страни, коментира изданието. \r\n*** \r\n  На фона на подновения интерес към енергийните възможности в Източното Средиземноморие, Гърция се очертава като ключов съюзник в региона с „пряко положително въздействие“ върху енергийната сигурност и диверсификация на Европа, заяви посланикът на САЩ в Атина Джефри Пайет на Първата годишна Източносредиземноморска енергийна лидерска среща, проведена в Атина, пише електронното издание на вестник  Kathimerini . \r\n„В епоха на обновено съперничество между великите сили и големи открития на въглеводороди през изминалото десетилетие, този глобален кръстопът на Европа, Азия и Африка се върна на челно място в американската стратегическа мисъл“, каза дипломатът. \r\nПайет заяви, че САЩ, заедно с Гърция и други регионални играчи, „работят за отблъскването на зловредни актьори, като Русия, Китай и Иран. Те има различни интереси и ценности, както и рзлично виждане за бъдещето на този регион“. \r\nТой приветства участието на страната - наред с другите – в Инициативата „Три морета“, която посочи, че ще предостави на страната допълнителни възможности за инвестиции в бизнеса, логистичните връзки, енергийната инфраструктура и цифровите комуникации, отбелязвайки необходимостта от диверсификация на енергийните източници и доставки в региона. \r\n„Гърция бързо увеличава ролята си като регионален енергиен интегратор, както и като гарант на европейската енергийна сигурност и диверсификация“, обобщи посланикът. \r\nКоментирайки визитата на държавния секретар на САЩ Майк Помпео в Атина в петък, Пайет посочи, че в центъра на разговорите му с представителите на гръцките власти ще бъдат именно тези въпроси, както и ролята на Гърция в региона. \r\n*** \r\n  Започването на преговори с ЕС ще повлияе позитивно на целия регион, като интегрална част от Европа и като признание за напредъка в реформите в Северна Македония, заяви премиерът на страната Зоран Заев на конференцията на списание Economist за Западните Балкани в Скопие, пише електронното издание на вестник  „Нова Македония“ . \r\nЗаев, на конференция, на която присъстваха много гости от страната, региона и света, говори по темата „Стабилност и растеж в Югоизточна Европа – на правилния път ли сме“? \r\nВ своето встъпително слово Заев каза, че добрата новина за започване на преговори с ЕС ще има положително въздействие върху целия регион и че това ще бъде добра новина и за ЕС, защото Скопие е ентусиазирано от важната роля на Съюза като глобален участник и му припомня за неговите истински ценности на партньорството, солидарност и общ просперитет. \r\nМинистър-председателят заяви, че в неговия мандат е обявил много добри новини, но една от най-добрите е решаването на спора с Гърция. \r\n„Винаги ще помня 17 юни в Преспа, когато заедно с Алексис Ципрас си стиснахме ръцете като истински партньори и приятели, които донесоха добри новини в техните страни. Тази година през февруари Преспанският договорвлезе в сила, което реши 27-годишния спор, който имахме с Гърция“, каза Заев. \r\nПремиерът оцени, че сега Македония има изключително добри отношения с Гърция и двустранното сътрудничество се е подобрило значително. Той изрази убеждението, че Преспанският договор е полезен пример за много други открити въпроси. Освен това, отбеляза премиерът, това споразумение е катализатор за промяна, тъй като свидетелства за нов процес на трансформация на Балканите. \r\n„За моята страна този договор, заедно с Договора за добросъседство с България, отвори вратите към постигането на стратегическите цели: членството в НАТО и ЕС. Република Северна Македония получи добрата новина, че ще бъде 30-тата членка на НАТО много бързо. Ако трябва да съм честен, онякога забравяме къде бяхме само преди две-три години и къде сме днес. Политическата ми кариера е свидетелство, че трябва да поемете дълбоко въздух, дори когато е най-трудно и да не забравяте, че във вашата визия са гражданите, които могат живеят по-добре и по-щастливо, само заради няколко смели стъпки, които сте готови да предприемете“, обясни македонският премиер. \r\nЩо се касае до икономиката, Заев посочи, че индустриалното производство  страната се е увеличило с осем процента, след като това правителство е дошло на власт и продължава да расте. \r\n„Успяхме да намалим безработицата и в момента тя е на исторически 17,5 процента с индикация, че ще намалее. Ръстът на брутния вътрешен продукт през първата половина на годината е 3,6 процента и очакваме той да се увеличи тази година“, уточни премиерът и добави, че правителството обръща голямо внимание и на частния сектор.", "date": "2019.10.02", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/10/02/2704323/ekspert-rusiya-tri-chetvarti-ot-superbogatashite-zhiveyat-v-10-strani.html", "text": "Според седмото годишно проучване на свръхбогаташите World Ultra Wealth Report 2019, техният брой се е увеличил незначително през изминалата година с 0,8%. В момента на планетата има 265 490 души, чието състояние се оценява на не по-малко от 30 милиона долара, пише руското списание  „Експерт“  в материал, представен без редакторска намеса. \r\nТова незначително увеличение идва след резкия скок през 2017 година, когато броят на супербогатите се увеличи с близо 13%. \r\nОбщото богатство на свръхбогатите намалява за първи път от три години. Вярно, също леко - с 1,7%. През 2018 г. то възлиза на 32,3 трилиона долара. \r\nНо не бива да оплакваме супербогаташите. Авторите на изследването прогнозират, че към 2023 година броят им ще се увеличи до 353 550 души, а сумарното им състояние – до 43 трилиона долара. \r\nЗаслужава да се отбележи бързият растеж на броя на супер богатите жени. Сега на планетата представителите на „слабия пол“ със състояние от поне 30 милиона долара е почти 39 хиляди, или 14,6% от общия брой на свръхбогаташите. Особено много жени са сред сравнително младите свръхбогаташи, чиято възраст е не повече от 50 години. В този възрастов сегмент всеки пети супер богат е жена. \r\nБроят на супер богатите хора през 2017 г. надхвърли четвърт милион, т.е. те могат да населят среден по големина град като Новоросийск или Йошкар-Ола. Разбира се, мултимилионерите живеят навсякъде, но почти три четвърти от свръхбогатите (72%) живеят в 10-те най-богати страни в света. Броят на богатите хора, живеещи в тези страни, се е увеличил с 1365 миналата година, но общото им богатство е намаляло с 362 милиарда долара (1,5%). \r\nПочти всеки трети супербогаташ (31%) живее в САЩ. През 2018 година в Америка те са 81 340 (+2,2%) души със състояние не по-малко от 30 милиона долара. Общото им богатство е 9,84 трилиона долара. Това е повече от БВП на Япония и Германия, третата и четвъртата икономики на планетата, взети заедно. Това е повече от общото състояние на пет от първите десет свръхбогати държави, следващи Америка в челната десетка, също взети заедно. \r\nНа второ място е Китай с 24965 свръхбогаташи с общо състояние от 3,76 трилиона долара. \r\nТрета в класацията е Япония със 17 855 мултимилионери и общо богатство от 1,67 трилиона долара. Това, между другото, е малко повече от миналогодишния БВП на Русия според оценките на МВФ. \r\nВ челната десетка са също Германия (15685 супер богати с общо богатство 1,85 трилиона долара), Канада (10395; 1,05), Франция (10145; 1,05), Великобритания (9575; 1,01), Хонконг (8950; 1,18), Италия (6270; 0,708) и Швейцария (6145; 0.808). \r\n \r\nПревод и редакция:", "date": "2019.10.02", "title": "„Експерт“ (Русия): Три четвърти от супербогаташите живеят в 10 страни"}
{"url": "http://www.focus-news.net/news/2019/10/02/2704325/80-godishna-zhena-e-postradala-pri-katastrofa-mezhdu-karutsa-i-lek-avtomobil-mezhdu-selata-studeno-buche-i-doktor-yosifovo-v-oblast-montana.html", "text": "80-годишна жена е пострадала при катастрофа между каруца и лек автомобил между селата Студено буче и Доктор Йосифово в област Монтана. Това съобщиха от  ОДМВР - Монтана . \r\nНа 01 октомври 2019 г. на път III - 112, между с. Студено буче и с. Доктор Йосифово, е реализирано ПТП между лек автомобил \"Фолксваген голф\" с монтанска регистрация, управляван от 64-годишен водач от гр. Монтана и каруца, теглена от магаре, управлявана от 86-годишен жител на село Д-р Йосифово, с 80-годишна спътница от същото село, намираща се в задната част на каруцата. При ПТП-то лекият автомобил е блъснал каруцата в  задната част, при което е причинена средна телесна повреда на пътничката – по първоначална информация жената е със счупен крак и хематом на главата. Пострадалата е откарана в МБАЛ \"Д-р Стамен Илиев\" гр. Монтана. Местопроизшествието е посетено, извършен е оглед и е образувано досъдебно производство по чл. 343 ал. 1, б. \"б\" вр. с чл. 342, ал. 1 от НК в РУ Монтана.", "date": "2019.10.02", "title": "80-годишна жена е пострадала при катастрофа между каруца и лек автомобил между селата Студено буче и Доктор Йосифово в област Монтана"}
{"url": "http://www.focus-news.net/news/2019/10/02/2704327/mestni-izbori-2019-lyubomira-gancheva-kandidat-za-kmet-na-plovdiv-ot-abv-gradskiyat-transport-v-plovdiv-mozhe-da-bade-bezplaten.html", "text": "Градският транспорт в Пловдив може да бъде безплатен. Това каза за сутрешния блок „Добро утро, България“ на  Радио „Фокус“  кандидатът за кмет на Пловдив и зам.-председател на АБВ Любомира Ганчева. Около 16 млн. лв. поглъща градският транспорт в града- 10 млн. лв. от общинския и 6 млн. лв.  от националния бюджет, уточни тя. Ганчева добави, че благодарение на управляващите е унищожена тролейбусната мрежа, закрито е и общинското предприятие, като в момента линиите се дават на концесия. Заради това Пловдив не може да получи средства за екологичен транспорт по механизмите на ЕС, както почти всички по-големи градове у нас, каза още тя.  „На първо време градският транспорт в града може да бъде безплатен за ученици, студенти и пенсионери. Вярвам, че в дългосрочен мащаб и дори в рамките на един мандат може да се случи така, че общинският градски транспорт да бъде безплатен. Част от дългосрочна политика на ПП АБВ са също и безплатните ясни и детски градини. Доказали сме, че където имаме кметове този инструмент работи“, каза тя.  Любомира Ганчева обясни, че това стимулира родителите да се върнат по-рано на работа и им дава сигурността, че за тяхното дете ще има място в яслата или детската градина. Освен това е добро решение за демографската криза, коментира кандидатът кмета.  \r\nВиктория МЕСРОБОВИЧ-КУВЕНДЖИЕВА", "date": "2019.10.02", "title": "Местни избори 2019: Любомира Ганчева, кандидат за кмет на Пловдив от АБВ: Градският транспорт в Пловдив може да бъде безплатен"}
{"url": "http://www.focus-news.net/news/2019/10/02/2704308/epizootichnata-obstanovka-shte-bade-obsadena-na-zasedanie-v-kyustendil.html", "text": "Епизоотичната обстановка ще бъде обсъдена на заседание в Кюстендил. Това съобщиха за  Радио „Фокус” – Кюстендил  от Областната епизоотична комисия. Заседанието е насрочено за 14.00 часа и ще се проведе в залата на Областната администрация. В рамките на срещата ще бъде представена актуалната епизоотична обстановка в страната, както и ситуацията на територията на Кюстендилска област, която към момента не е засегната от заболяването африканска чума по свинете, но е обявена като санитарна зона. Областната епизоотична комисия ще обсъди и изпълнението на разпоредените мерки с цел недопускане на заболяването да навлезе в региона. Ще бъдат дискутирани и мерките срещу заболяването, които трябва да се прилагат по време на предстоящия ловен сезон да дива свиня в региона. \r\nВенцеслав ИЛЧЕВ", "date": "2019.10.02", "title": "Епизоотичната обстановка ще бъде обсъдена на заседание в Кюстендил"}
{"url": "http://www.focus-news.net/news/2019/10/02/2704324/georgi-svilenski-bsp-predlozhenieto-ni-za-vrashtane-na-blits-kontrola-ne-e-nakazatelna-aktsiya-sreshtu-upravlyavashtite-i-nyama-nishto-strashno-v-nego.html", "text": "Предложението ни за връщане на блиц-контрола не е наказателна акция срещу управляващите и няма нищо страшно в него. Това каза заместник-председателят на ПГ на \"БСП за България\" Георги Свиленски по време на дебатите по предложението на БСП за връщане на блиц-контрола, предаде репортер на  Агенция \"Фокус\" . \"Вие се опитвате да изкарате това наше предложение като някаква наказателна акция на опозицията към управлението\", каза Свиленски и отчете, че опозицитияа в този блиц-контрол ще има два въпроса, а управляващото мнозинство много повече. \"Това, което искаме, уважаеми колеги, и което се опитваме да правим, е да вдигнем авторитета на българския парламент. Да вдигнем авторитета на държвата. Ние предлагаме на народните представители - 240 наброй да имат възможност да попитат министър-председателя и от тези 240 - 160 може би или по-малко не  казват: \"Не, ние не искаме тази възможност\". Ако не искате, не задавате въпроси. Нямате въпроси, не питате\", коментира още зам.-председателят на ПГ на \"БСП за България\". Свиленски попита какво страшно има. Според него премиерът Борисов обича камерите и по-висока трибуна от парламентарната, няма. \"Нека да застане на тази трибуна. Той казва: \"Вие ме каните, ама не учтиво\". Ето сега по най-учтивия начин, записан в Правилника на Народното събрание. Медиите ще знаят, че той всяка първа сряда ще бъде тук, заедно с вицепремиерите. Българското общество ще знае и ще го очаква по телевизионните екрани\", допълни още Свиленски. Заместник-председателят на ПГ на \"БСП за България\" заяви, че опозицията иска да работи в работещ парламент, където министър-председателят отговаря и присъства на заседанието.  \r\nДеница КИТАНОВА", "date": "2019.10.02", "title": "Георги Свиленски, БСП: Предложението ни за връщане на блиц-контрола не е наказателна акция срещу управляващите и няма нищо страшно в него"}
{"url": "http://www.focus-news.net/news/2019/10/02/2704322/chetiri-sela-v-plovdivska-oblast-sa-s-narusheno-vodopodavane-zaradi-avarii.html", "text": "Жителите на четири села в Пловдивска област са с нарушено водоподаване заради аварии. Това съобщиха за  Радио „Фокус“ – Пловдив  от ВиК – Пловдив. Без вода са абонатите от населените места Драгомир, Гълъбово, Дъбене и Васил Левски. \r\nС нарушено водоподаване са също живущите в района на улиците „Стръмна“ и „Славянска“ в град Куклен, при ул. „Стряма“ в град Хисаря, също абонатите в района на улиците „Асен Златарев“, „Борба“, „Пехчево“ и „Никола Обретенов“ в Пловдив. Екипите на водоснабдителното дружество отстраняват авария и при блок № 310 в пловдивския квартал „Тракия“. \r\nТони МИХАЙЛОВ", "date": "2019.10.02", "title": "Четири села в Пловдивска област са с нарушено водоподаване заради аварии"}
{"url": "http://www.focus-news.net/news/2019/10/02/2704326/vazstanoveno-e-dvizhenieto-po-pat-ii-73-karnobat-shumen-v-rayona-na-varbitsa.html", "text": "Възстановено е движението по път II-73 Карнобат – Шумен в района на Върбица. Това съобщиха от пресцентъра на  Агенция „Пътна инфраструктура“ .", "date": "2019.10.02", "title": "Възстановено е движението по път II-73 Карнобат – Шумен в района на Върбица"}
{"url": "http://www.focus-news.net/news/2019/10/02/2704319/mestni-izbori-2019-kandidatat-za-kmet-na-obshtina-simitli-apostol-apostolov-be-spetsialen-gost-na-hramoviya-praznik-na-tsarkvata-pokrov-bogorodichen-v-selo-poleto.html", "text": "Кандидатът за кмет на Община Симитли Апостол Апостолов бе специален гост на храмовия празник на църквата „Покров Богородичен“ в село Полето. Това съобщиха от  предизборния му щаб . По традиция всяка година на 1 октомври, църквата в квартал „Нивото” събира на обща трапеза местни, роднини и приятели от цяла България. Празничен водосвет бе отслужен пред храма и се осветиха няколко казана курбан. На събитието присъстваха още кандидатът за общински съвет Владимир Христов, народният представител – Стефан Апостолов, както и кметовете на общинските села запалиха свещица за здраве и споделиха празника на местните в „Нивото”. Храмовият празник се е наложил като земляческа среща. На този ден местните в кв. „Нивото” посрещат роднини, приятели – да се видят, поговорят, повеселят. След службата всички заедно седнаха на трапезите да похапнат и да се повеселят. Имаше и оркестър. Традицията вече е 15 години, откакто я има църквата в квартала. Празникът „Покров Богородичен” по църковния календар събира всички, които обичат родния дом.", "date": "2019.10.02", "title": "Местни избори 2019: Кандидатът за кмет на Община Симитли Апостол Апостолов бе специален гост на храмовия празник на църквата „Покров Богородичен“ в село Полето"}
{"url": "http://www.focus-news.net/news/2019/10/02/2704331/5000-lv-sa-bili-otkradnati-ot-doma-na-84-godishen-mazh-v-gr-kaspichan.html", "text": "5000 лв. са били откраднати от дома на 84-годишен мъж в гр. Каспичан. Това съобщиха от  ОДМВР - Шумен . \r\nПолицейски служители от РУ- Нови пазар работят по установяване на извършител на кражба на парична сума от частен имот в гр. Каспичан. Вчера 84-годишен мъж  съобщил, че установил липса на сумата от 5 000 лева от дома си. По негови данни кражбата е станала за времето от 26 септември до 1 октомври. На място бил извършен оглед, образувано е досъдебно производство.", "date": "2019.10.02", "title": "5000 лв. са били откраднати от дома на 84-годишен мъж в гр. Каспичан"}
{"url": "http://www.focus-news.net/news/2019/10/02/2704333/500-dka-smesena-gora-sa-spaseni-pri-pozhar-v-starnishte-na-s-tsani-ginchevo-v-oblast-shumen.html", "text": "500 дка смесена гора са спасени при пожар в стърнище на с. Цани Гинчево в област Шумен. Това съобщиха от  ОДМВР - Шумен . В 14.34 часа на 1 октомври е получено съобщение за пожар в стърнище в село Цани Гинчево. Към мястото на произшествието бил насочен противопожарен екип от Каолиново. Огнеборците установили, че пламъците били на площ от около 400 000 кв. м. Пламъците били погасени с помощта на 5 тона вода. Благодарение на адекватните им действия била спасена от унищожаване 500 декара смесена гора.", "date": "2019.10.02", "title": "500 дка смесена гора са спасени при пожар в стърнище на с. Цани Гинчево в област Шумен"}
{"url": "http://www.focus-news.net/news/2019/10/02/2704332/sliven-e-edna-ot-spirkite-na-patuvashtata-izlozhba-duhat-na-akvarela.html", "text": "Галерия „Сирак Скитник“ в Сливен подслони II Международно трианале „Духът на акварела“ – пътуваща изложба.  Това съобщиха от пресцентъра на  Община Сливен . Събитието стартира от Варна, като ще премине през няколко града в България, сред които и Сливен. На откриването на изложбата заместник-кметът Пепа Чиликова поздрави присъстващите гости. \r\n„Благодаря за оказаната чест изложбата да намери пристан и в Сливен. Убедена съм, че нашите съграждани няма да ви разочароват, защото те имат изключителен усет към изкуството. Впечатлена съм от творбите. Пожелавам успех на изложбата. Тя е истинско удоволствие за сетивата. Поздравявам всички, които са участвали в създаването й и в реализирането й в Сливен“, каза Пепа Чиликова. \r\nНа събитието присъства и заместник-кметът Стоян Марков, който също поздрави гостите и организаторите на събитието. \r\nМеждународно триенале „Духът на акварела“ представя творбите на художници от над 60 държави и 5 континента. През следващите седмици ценителите в Сливен могат да се докоснат до творчеството на легенди в акварела като Дейвид Тейлър (Австралия), Ангъл Макюън (Шотландия), Линда Дол (САЩ), включително и нашите класици Александър Поплилов и Ненко Токмакчиев. Първото издание се провежда през 2016 година.", "date": "2019.10.02", "title": "Сливен е една от спирките на „пътуващата изложба“ „Духът на акварела“"}
{"url": "http://www.focus-news.net/news/2019/10/02/2704329/zapochvat-proverki-na-babh-v-selishtata-okolo-20-kilometrovite-zoni-okolo-industrialnite-svinekompleksi-v-oblast-pleven.html", "text": "Започват проверки на БАБХ в селищата около 20-километровите зони около индустриалните свинекомплекси. Това съобщиха от   пресцентъра на Областна администрация  .През настоящата седмица по разпореждане на ЦУ на БАБХ ще започнат проверки в селищата в обособените 20-километрови зони около индустриалните свинекомплекси, където беше извършено доброволно умъртвяване на домашни прасета, за което стопаните получиха подпомагане в размер на 300 лв. за почистване и дезинфекция  на личните стопанства. Това стана ясно от доклад на директора на ОДБХ Плевен д-р Иван Йорданов.  Проверките ще бъдат за това дали се спазват дадените декларации от собствениците, че в продължение на една година няма да населват стопанствата с нови прасета. „В случай, че бъдат установени нарушения, незабавно ще се съставят актове и ще се издават предписания за доброволно клане. В случай на неизпълнение ще се пристъпи към евтаназия и загробване на намерените прасета, ”, категоричен бе д-р Йорданов. Комисията не даде разрешение за извършване на сеч и извозване на дърва в землищата на с. Деков, общ. Белене и с. Новачене, общ. Никопол. Заместник-областният управител Татяна Божинова информира, че по информация от Министерство на земеделието, храните и горите преди края на седмицата се очакват указания, които касаят точно въпроса за добива на дървесина. В подкрепа на това д-р Йорданов също информира, че се очаква нова заповед до дни с облекчени рестрикции по повод АЧС. През последната седмица на територията на Област Плевен няма новорегистрирани случаи на заболяването както при домашни, така и при диви свине. През миналата седмица, преди откриване сезона за лов на диви свине, ОДБХ – Плевен, съвместно с РУГ Ловеч са провели обучения на ловни дружинки на територията на ДГС Плевен и ДГС Никопол.", "date": "2019.10.02", "title": "Започват проверки на БАБХ в селищата около 20-километровите зони около индустриалните свинекомплекси в област Плевен"}
{"url": "http://www.focus-news.net/news/2019/10/02/2704334/washington-examiner-rusiya-prepisva-istoriyata-na-vtorata-svetovna-voyna-za-da-opravdae-svoyata-agresiya.html", "text": "„Няколко акаунта в „Туитър“, принадлежащи на Министерството на външните работи на Русия, пускаха фалшиви истории за участието на Съветския съюз във Втората световна война в рамките на това, което мнозина експерти тълкуват като опит да се оправдаят сегашните действия на Кремъл“, пише американското издание  Washington Examiner  в материал, представен без редакторска намеса. \r\n \r\n„Руските акаунти пуснаха хаштаг „TruphAbout WWII“ на 19 август, т.е. четири дни преди 80-тата годишнина от подписването на пакта Молотов-Рибентроп – договор за ненападениe между Съветския съюз и Нацистка Германия. В този договор има допълнителен секретен протокол, който по същество разделя Европа на съветска и нацистка сфери на влияние. Това, както твърдят учените, довежда до началото на Втората световна война. Съветският съюз отричаше съществуването на този секретен протокол. \r\n \r\n„Опитът на Русия да пренапише историята на ВСВ се вписва прекрасно в прокарването на теорията на Русия, че Западът я е обкръжил от всички страни“, обяснява Кариса Нитше от Центъра за нова американска сигурност. „А след това тази теория се използва, за да оправдае агресивните действия на Москва“. Руските акаунти в „Туитър“ направиха опит да препишат историята на този пакт, настоявайки, че всъщност Съветският съюз бил принуден да подпише този договор – тоест, тогава изобщо не е ставало въпрос за самоцелно решение да се сключи взаимно изгодна сделка с Хитлер. Тези „туитове“ напълно пренебрегват факта, че този пакт фактически разделя Европа на сфери на влияние. Авторите им хвърлят цялата вина на Запада и се опитват да омаловажат значението на договора“. \r\n \r\n„Русия се позовава на Мюнхенското споразумение от 1938 година, за да обясни защо на Съветския съюз му се е наложило да обедини сили с Германия в рамките на Пакта Молотов-Рибентроп от 1939 година. Русия твърди, че Мюнхенското споразумение – договор между Обединеното кралство, Германия, Франция и Италия да се предаде чехословашката Судетска област на Германия – е доказателството, че западният свят е оплитал заговори против нея, защото Съветският съюз не е участвал в тази спогодба“, пояснява Нитше. „Русия твърди, че по този начин Съветският съюз е бил обкръжен от западните сили и е бил принуден да се обедини с Нацистка Германия, за да се защити. По същия начин Москва заяви, че именно Западът е провокирал нахлуването в Крим“. \r\n \r\nАнализатори от лабораторията за цифрова криминалистика на Атлантическия съвет откриха първоначалния „туийт“, който стартира хаштага #TruthAboutWWII. Той се появи на страницата на руската мисия на Организацията за сигурност и сътрудничество в Европа (ОССЕ). Разпространението на този хаштаг бе активно подпомогано от руското посолство в САЩ и руската мисия в ЕС. \r\n \r\nДжеймс Карафано, от Фонда Heritage, посочва, че опитите на Русия да препише историята са били „свръхпредсказуеми“. „Те действат от отвсякъде. Те в буквален смисъл спонсорират фашистки групи и едновременно с това отправят остри публични критики към европейците и всички останали за търпимото отнпшение към фашистите, за насърчаването на фашизма, за да изглежда, че само руснаците се борят с фашизма“, обяснява той. \r\n \r\nКарафано признава, че десетки милиони съветски граждани са станали жертви на Втората световна война, но добавя, че ръцете на съветското ръководство едва ли са били чисти. „Напълно ги е устройвало, че немците искат да унищожат всички в Европа, защото руснаците са смятали, че така германците ще ги оставят намира“, продължава експертът. „Много е вероятно именно те да са били главните умиротворители на агресора, според тази теория“. \r\n \r\nПо думите на Нитше, преди няколко десетилетия Русия е преименувала Втората световна война във Великата отечествена война за свое удобство. Съветските власти внушавали, че победата в тази война не е дошла в резултат на съвместните действия на съюзническата коалиция срещу нацистите, а на мъжеството и патриотизма на съветския народ. Според експерта, преписването на историята за началото на ВСВ е още един способ, с помощта на който Путин може да налага мита за обсадената крепост и по този начин да укрепва своята власт. \r\n \r\nМнозина експерти смятат, че популяризирането на такива истории се оказва полезно, когато трябва да се ангажират живеещите в чужбина етнически руснаци, или да се провокират такива противници в Европа, като Полша, която бе разкритикувана в „туийт“ на руското посолство в Южна Африка от 24 септември. \r\n \r\nНо тази стратегия на Москва изглежда много неефективна, защото под много „туийтове“ на руснаците има десетки отговори, в които ги опровергават или откровено им се подиграват. \r\n \r\nПревод и редакция:", "date": "2019.10.02", "title": "Washington Examiner: Русия преписва историята на Втората световна война, за да оправдае своята агресия"}
{"url": "http://www.focus-news.net/news/2019/10/02/2704336/politsai-sa-proverili-126-signala-za-narusheniya-na-zakona-za-zashtita-ot-shuma-na-okolnata-sreda-v-plovdiv-prez-septemvri.html", "text": "Полицаи са проверили 126 сигнала за нарушения на Закона за защита от шума на околната среда в Пловдив, съобщи за  Радио „Фокус“ – Пловдив  говорителят на ОДМВР – Пловдив. Проверките са извършили за времето от 1 до 30  септември, във часовите периоди на денонощието 14.00 ч. – 16.00 ч. и 23.00 ч. – 08.00 ч. В две от проверките са участвали и служители с контролни функции от други държавни институции. Най-много оплаквания в Пловдив са постъпили в Пето Районно управление на МВР – Пловдив - 53, а в областта преобладават тези в Районно управление на МВР – Труд – 39. \r\nНа основание Закона за МВР са издадени 29 протокола по чл. 65 и 5 разпореждания по чл. 64, съставени са и 3 акта за неизпълнение на полицейско разпореждане. \r\nМного от сигналите в Пловдив са касаели ромските квартали „Столипиново“ и „Шекер махала“. Извършени са били и проверки за лични документи, акцизни стоки и фалшифицирани марки. Има открити такива стоки, съставени са актове и фишове за глоби. Заловени са хора без документи за самоличност и шофиращи без книжка. \r\nЦветана ТОНЧЕВА", "date": "2019.10.02", "title": "Полицаи са проверили 126 сигнала за нарушения на Закона за защита от шума на околната среда в Пловдив през септември"}
{"url": "http://www.focus-news.net/news/2019/10/02/2704339/sport-noa-layls-e-noviyat-svetoven-shampion-na-200-metra.html", "text": "Фаворитът за световната титла на 200 метра Ноа Лайлс спечели златото на първенството в Доха, но заканите му да гони световния рекорд на Юсейн Болт останаха далеч от резултата му - 19.83 секунди. Американецът имаше 19.50 секунди през сезона. Бронзовият медалист на 100 метра Андре де Грас (Канада) прибави и сребро на 200 метра, а изненадата в този финал поднесе еквадорецът Алекс Киньонес, който се пребори за бронза след страхотен финален спринт.", "date": "2019.10.02", "title": "Спорт: Ноа Лайлс е новият световен шампион на 200 метра"}
{"url": "http://www.focus-news.net/news/2019/10/02/2704316/krasimir-tsipov-gerb-polovinata-ot-vaprosite-kam-premiera-borisov-sa-varnati-zashtoto-ne-sa-v-saotvetstvie-s-pravilnika-na-narodnoto-sabranie.html", "text": "Половината от въпросите към премиера Борисов са върнати, защото не са в съответствие с Правилника за организацията и дейността на Народното събрание. Това каза народният представител от ПГ на ГЕРБ Красимир Ципов по време на дебатите по предложението на БСП за връщане на блиц-контрола, предаде репортер на  Агенция \"Фокус\" .  \r\n\"Нека опитаме да върнем дебата към неговата същност и да напавим анализ на някои факти. От начолото на мандата на това Народно събрание към министър-председателя Борисов ас били задедани 11 питания и 26 въпроса. Какъв е пробелъмт обаче? Половината от тях са в несъответствие с Правилника за организацията и дейността на Народното събрание. Защо, колко от вас, които сте задавали тези въпроси са прочели какво пише в правилника. Тези въпроси трябва да са от актуален характер и да засягат политиките на правителството. Отговорете от тази трибуна колко от тези въпроси са били свързани с политиките на правителството. Защо са били върнати, прочели ли сте мотивите? Какво пречи да задавате въпроси, които да съответстват на изискванията на правилника и тогава да дойде премиера Борисов да ви отговори\", заяви още Борисов. Той посочи, че напоследък БСП задават въпроси, премиерът идва, а накрая от опозицията ги няма. Той припомни, че когато е имало блиц-контрол през 2013 при правителството на Орешарски е имало демокрация по обсада, заради протестите. Ципов посочи, че не е чул никакви аргументи защо трябва да има блиц-контрол, а че премиерът Борисов трябва да идва да отговаря на въпросите на БСП.  \r\nДеница КИТАНОВА", "date": "2019.10.02", "title": "Красимир Ципов, ГЕРБ: Половината от въпросите към премиера Борисов са върнати, защото не са в съответствие с Правилника на Народното събрание"}
{"url": "http://www.focus-news.net/news/2019/10/02/2704338/nad-200-pensioneri-shte-otbelezhat-mezhdunarodniya-den-na-vazrastnite-hora-v-kyustendil-den-sled-ofitsialnata-data.html", "text": "Над 200 пенсионери ще отбележат Международния ден на възрастните хора в Кюстендил. Това съобщи за  Радио „Фокус” – Кюстендил  Малинка Чингарска, председател на Общинския съюз на пенсионерите в Кюстендил. Хората от „третата възраст” ще се съберат в 12.00 часа в ресторант града, където заедно ще отбележат празника, ден след официалната дата. „Организирали сме тържество за всички тях. Ще дойдат 210 души. Те са представители на всички 16 клуба, разкрити на територията на община Кюстендил”, каза Малинка Чингарска.  \r\nПо думите й през месец октомври предстои още една инициатива на възрастните хора. На 17 октомври ще се проведе петото издание на Фестивала на пенсионерските клубове. Той ще се състои в залата на читалище „Братство” в Кюстендил. \r\nВенцеслав ИЛЧЕВ", "date": "2019.10.02", "title": "Над 200 пенсионери ще отбележат Международния ден на възрастните хора в Кюстендил, ден след официалната дата"}
{"url": "http://www.focus-news.net/news/2019/10/02/2704340/46-godishna-e-zhenata-koyato-zagina-pri-intsident-na-smetishteto-v-kv-nadezhda-v-gr-sliven.html", "text": "46-годишна жена е загинала при инцидент по време на товарно – разтоварни действия в района на обособено сметище до квартал „Надежда“ в град Сливен.Това съобщиха от  ОДМВР - Сливен . Около 15,55 часа на 1 октомври по време на разтоварване сметосъбиращото ремарке на товарен автомобил „Даф“ се е обърнало върху преминаващата покрай него 46-годишна жена, вследствие на което тя е починала. Автомобилът е управляван от мъж на 55 години от град Сливен. По случая е образувано досъдебно производство.", "date": "2019.10.02", "title": "46-годишна е жената, която загина при инцидент на сметището  в кв. \"Надежда\" в гр. Сливен"}
{"url": "http://www.focus-news.net/news/2019/10/02/2704335/parlamentat-othvarli-predlozhenieto-na-bsp-za-vrashtane-na-blits-kontrola.html", "text": "Парламентът отхвърли предложението на БСП за връщане на блиц-контрола всяка първа сряда от месеца, предаде репортер на  Агенция „Фокус“ . „За“ проекта гласуваха 68 народни представители, „против“- 85 и „въздържали се“ - 11, с което бе отхвърлен. Предложението на опозицията бе заложено в проект за промени в Правилника за организацията и дейността на Народното събрание. От левицата предлагаха в последните до два часа от заседанието всяка първа сряда на всеки месец министър-председателят и заместник министър председателите се явяват пред Народното събрание и отговарят на актуални устни въпроси, които се отнасят до общата политика на правителството. От БСП предлагаха още министър-председателят и вицепремиерите да отговарят веднага след задаването на въпрос към тях.  \r\nДеница КИТАНОВА", "date": "2019.10.02", "title": "Парламентът отхвърли предложението на БСП за връщане на блиц-контрола"}
{"url": "http://www.focus-news.net/news/2019/10/02/2704330/rts-sarbiya-novo-zasedanie-na-ss-na-oon-za-kosovo-na-31-oktomvri.html", "text": "Министърът на външните работи на Сърбия Ивица Дачич заяви в ефира на обществената  „Радио и телевизия Сърбия“ (РТС) , че председателстващата този месец Съвета за сигурност на ООН Южна Африка е насрочила редовно заседание на органа за Косово на 31 октомври. \r\nПървият дипломат на Белград подчерта, че е изключително важно за националните интереси на Сърбия, косовските сърби да гласуват на изборите в Косово и да пуснат бюлетина за представителите на „Сръбска листа“. \r\n \r\nПревод и редакция:", "date": "2019.10.02", "title": "„РТС“ (Сърбия): Ново заседание на СС на ООН за Косово на 31 октомври"}
{"url": "http://www.focus-news.net/news/2019/10/02/2704337/posolstvoto-na-azerbaydzhan-organizira-prezentatsiya-na-knigata-izbrani-tvorbi-na-nasimi-v-sofiya-na-14-oktomvri.html", "text": "Посолството на Азербайджан организира презентация на книгата \"Избрани творби на Насими\" в София на 14 октомври. Това съобщиха от  Посолството на Азербайджан . По повод 150-годишнината на Българската академия на науките и 650-годишнината от рождението на видния азербайджански поет Сеййид Имадеддин Насими, Азербайджанската национална академия на науките (АНАН), Посолството на Азербайджан в  \r\nБългария, Центърът за азербайджански език и култура към Софийския университет в сътрудничество със Съюза на българските писатели организират презентация на книгата „Избрани творби на Насими“, преведена на български език. Събитието ще се проведе на 14 октомври 2019 г. от 17.30  \r\nчаса в Зала „Проф. Малин Дринов” на Българската академия на науките.", "date": "2019.10.02", "title": "Посолството на Азербайджан организира презентация на книгата \"Избрани творби на Насими\" в София на 14 октомври"}
{"url": "http://www.focus-news.net/news/2019/10/02/2704341/mvr-21-dushi-sa-postradali-pri-katastrofi-v-stranata-prez-izminaloto-denonoshtie.html", "text": "21 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 16 тежки пътнотранспортни произшествия. В София са регистрирани 23 леки и три тежки катастрофи, при които са пострадали трима души.", "date": "2019.10.02", "title": "МВР: 21 души са пострадали при катастрофи в страната през изминалото денонощие"}
{"url": "http://www.focus-news.net/news/2019/10/02/2704342/georgi-gyokov-bsp-tryabva-moral-da-priemem-zakon-za-vazrastnite-hora-i-da-napravim-pensionna-reforma-opravdanieto-che-nyama-pari-e-nesastoyatelno-pred-maykite-i-bashtite-ni.html", "text": "Трябва морал да приемем Закон за възрастните хора и да направим пенсионна реформа - оправданието, че няма пари е несъстоятелно пред майките и бащите ни. Това каза народният представител от ПГ на \"БСП за България\" Георги Гьоков в декларация от името на група, предаде репортер на  Агенция \"Фокус\" . \"Първият ден на месец октомври е обявен за Международен ден на възрастните хора. На този ден всички ние отдаваме почитта си към хората от третата възраст и техния принос към общестовто. Има ли повод за радост? Подкрепата на възрастните хора и на хората през целия им жизнен цикъл е една от основните цели на социалната политика\", каза още Гьоков. По думите му принципите на солидарност, равнопоставеност и достъпност не биха имали тази значимост, ако не бяха съпътствани от реални мерки за всички. Гьоков отчете, че неминуемо социалната политика на България през последните години е повлияна от тенденциите в ЕС и заедно се изгражда европейския социален модел. \"За съжаление в България като че ли е още далеч от тези цели\", посочи народният представител. Той обърна внимание, че към края на 2018 общия брой на хората над 60-годишна възраст е 1 млн. 973 хил. 613, близо 30 % от общия брой на населението и по-голямата част живеят в бедност. \"Възрастните хора наред с материалните трудности, се сблъскват и друга несгода - самотата. Тя не само в буквалния смисъл на думата, а в това, че се превръщат в забравени от обществото хора\", допълни Гьоков. \"В България от всички европейски страни пенсиите са най-ниски. Ние от \"БСП за България\" се обръщаме към вас българските пенсионери - не се смятайте за бедни, защото вашите сърца са богати. Оставили сме ги да мизерстват\", коментира още Гьоков. Според него обществото е обрекло възрастните хора на ранна смърт. \"В своята близо 14-вековна история България не е била поставена в такова състояние\", отчете още депутатът от БСП. \"Българският пенсионер е с най-ниската пенсия, при най-нисък праг на бедност. Да си възрастен човек в България е трагично. От ПГ на \"БСП за България\" се обръщаме към вас, като хора, които въпреки всичко продължават да участват активно в общестевния живот.  От това най-високо място трибуната на Народното събрание от ПГ на БСП за България се обръщаме към всички парламентарни групи - в тежка демографска криза сме, възрастните хора имат нужда от нова перспектива. Предлагаме да се обединим да създадем един електронен данъчен регистър, обединяващ информация за всяко лице.  Да работим за увеличаване на доверието в социалната система като направим пенсионна реформа, която да повиши адекватността на пенсиите и увеличаването на приходите в Държавното обществено осигуряване, което ще постигнем чрез комплекс от мерки. На първо място преизчисляване на пенсиите. Последното е от 2008 г. Всички пенсионери очакват едно такова действие. Премахване на максималният месечен размер на социално осигурителния доход и максималния размер на пенсията, увеличаване на приноса на стажа във формулата за размера на пенсията, процентът за всяка година осигурителен стаж да е поне 1, 32, колкото е стандартът на Международната организация на труда. След това да продължи плановото му увеличиване до 1,5 %. Разширяване на съществуващи гъвкави елементи за по-дългото оставане на пазара на труда\", каза още Гьоков и отчете, че всички плащания, които не са свързани с осигурителния принос да бъдат извадени от Държавното обществено осигуряване и да се поемат от държавния бюджет. На следващо място създаване на допълнителен фонд за дългосрочна грижа за възрастните хора и за хората с увреждания. Не на последно място приемане на Закон за възрастните хора\", допълни още Гьоков.  \r\nДеница КИТАНОВА", "date": "2019.10.02", "title": "Георги Гьоков, БСП: Трябва морал да приемем Закон за възрастните хора и да направим пенсионна реформа - оправданието, че няма пари е несъстоятелно пред майките и бащите ни"}
{"url": "http://www.focus-news.net/news/2019/10/02/2704344/okrazhnata-prokuratura-v-razgrad-rakovodi-razsledvane-za-smartta-na-11-mesechno-bebe-v-lechebno-zavedenie.html", "text": "Окръжната прокуратура в Разград ръководи разследване за смъртта на 11-месечно бебе в лечебно заведение. Това съобщиха от  Апелативна прокуратура – Варна . \r\nОкръжната прокуратура в Разград образува досъдебно производство по повод смъртта на дете в лечебно заведение в града. Постъпила е жалба от родителите на момченцето, родено през октомври 2018 г., към която са приложени медицински документи.  \r\nСпоред наблюдаващия прокурор налице са процесуални основания за образуване на производството за евентуално извършено престъпление по член 123, ал. 1 от Наказателния кодекс. По този текст се разследва причиняването на смърт по поради незнание или немарливо изпълнение на правно регламентирана дейност, представляваща източник на повишена опасност.  \r\nРазследването ще се извърши от следовател при Окръжния следствен отдел към Окръжната прокуратура в Разград. Ще бъде изискана цялата медицинска документация от постъпването на детето в болничното заведение до смъртта му на 24 септември тази година, както и резултатите от аутопсията и вътрешната проверка в болницата и проверката на РЗИ – Разград по случая. Предстоят разпити за всички медицински лица, участвали в лечението на детето. \r\nСлед извършването на следствените действия и преценка на събраните материали ще бъде назначена комплексна съдебномедицинска експертиза, която трябва да установи причината за смъртта на момченцето.", "date": "2019.10.02", "title": "Окръжната прокуратура в Разград ръководи разследване за смъртта на 11-месечно бебе в лечебно заведение"}
{"url": "http://www.focus-news.net/news/2019/10/02/2704346/tatyana-dacheva-bogoslov-dnes-pochitame-sveshtenomachenik-kiprian-antiohiyski-i-sveta-machenitsa-yustina.html", "text": "Днес почитаме свещеномъченик Киприан Антиохийски и света мъченица Юстина. Това каза за  Радио „Фокус“  богословът Татяна Дачева. ,,Те били родом от Антиохия. Киприан бил жрец-магьосник в Антиохия, наставен във вярата от девицата Юстина. Тя със силата на кръстното знамение, събудила у него пламенно желание да се поклони на Христа“, каза Татяна Дачева. По думите ѝ въведен в епископски чин,  Киприан заедно с девицата Юстина бил хвърлен в затвора и подложен на мъчения. „С тях имало и друг християнин - Теоктист. Посечени били с меч в Никомидия в III век по времето на император Декий. Телата им били отнесени в Рим и предадени на Руфима, роднина на императора. Тя ги погребала с чест. При гроба на Юстина ставали изцерения“, каза още Татяна Дачева.  \r\nВиолета КРЪСТЕВА", "date": "2019.10.02", "title": "Татяна Дачева, богослов: Днес почитаме свещеномъченик Киприан Антиохийски и света мъченица Юстина"}
{"url": "http://www.focus-news.net/news/2019/10/02/2704347/46-starinni-predmeti-i-moneti-sa-izzeti-ot-doma-na-44-godishen-mazh-ot-selo-vinogradets-v-oblast-pazardzhik.html", "text": "Криминалисти от Районно управление на МВР-Септември са иззели културно-исторически ценности от жилище в село Виноградец, община Септември, област Пазарджик. Това съобщиха от  ОДМВР-Пазарджик . Екип от криминалисти при Районното управление е извършил претърсване в постройка, обитавана от живеещ в селото 44-годишен мъж. Открити са 46 старинни предмети и монети, датирани от различно време. Намерен е и незаконно притежаван металдетектор, който бил използван от притежателя му за иманярска дейност. В помещението са установени още 4 ловни патрона и 24 боеприпаса с каучукови сачми, 12-ти калибър. Те били съхранявани без необходимото разрешително за това. Всички старинни предмети, металдетектора и патрони са иззети. Мъжът е задържан в ареста за срок от 24 часа, а спрямо него се води полицейско производство.", "date": "2019.10.02", "title": "46 старинни предмети и монети са иззети от дома на 44-годишен мъж от село Виноградец в област Пазарджик"}
{"url": "http://www.focus-news.net/news/2019/10/02/2704348/stanislav-pamukchiev-hudozhnik-v-art-tsentar-pleven-se-otkriva-izlozhbata-zavrashtane.html", "text": "Изложба „Завръщане“ на Станислав Памукчиев ще бъде представена в Арт център днес от  18.00 часа, предаде кореспондент на  Радио „Фокус“  . ,,Изложбата представя цикъл картини „Завръщане“(2016 г.) и работните рисунки към него. След експериментите с изразните средства, създаването на обекти и пластични инсталации, този нов цикъл голямо-форматни картини е завръщане към фигурален метафоричен израз – митопоетика, която изразява и защитава човека в неговото драматично усилие за търсене на път и устойчив смисъл“, каза Станислав Памукчиев. ,,„Завръщане“ не е носталгия по отминалото, а е творческо въставане срещу крайността на изтичащото линейно – историческо време и обръщане на погледа към изначалното, Свещеното митологично време – безвремие. „Завръщане“ търси следите на подсъзнателно носена и интуитивно живяна предисторична и ранноисторична – библейска онтология. Това е художествен опит за раздвижване на интуицията за сакралното като обсебваща безлика сила, за индивидуалните и колективни ритуали, опазващи свещения смисъл на живота“, каза още Станислав Памукчиев. Той добави, че изложбата със своя хуманен патос иска да завърне човека към самия него, към неговата дълбока същност, към вътрешен „гравитационен“ център на психична и духовна цялост.,,Предложената теза се съпротивлява на тоталната секуларизация, груб прагматизъм и комерсиализъм, на рецидивите на масовата култура и загубата на ценностна перспектива в свят без път и посока“, подчерта Станислав Памукчиев.  \r\nВиолета КРЪСТЕВА", "date": "2019.10.02", "title": "Станислав Памукчиев, художник: В Арт център \"Плевен\" се открива изложбата \"Завръщане\""}
{"url": "http://www.focus-news.net/news/2019/10/02/2704350/v-stara-zagora-se-sabraha-nay-dobrite-bridzhori-na-balkanite.html", "text": "Дванадесетата Балканиада по спортен бридж започна днес в Стара Загора. Състезанието се провежда с подкрепата на Община Стара Загора, съобщиха от  Общината . \r\nОбщо 80 състезатели от 8 държави участват в турнира. Те са разделени на 16 отбора, от които половината са от чужбина. Тук са майстори на бриджа от Румъния, Турция, Северна Македония, Гърция, Сърбия, Австрия, Великобритания и България.  Срещите се провеждат в залите на комплекс „Верея“. \r\n„Радвам се да Ви приветствам  с добре дошли в нашия прекрасен град. Надявам се, че и Вие ще оцените това, което сме направили за една година. Ние сме горди, че Стара Загора за десети път е домакин на Балканиадата. Искаме да се чувствате като у дома си. Пожелавам Ви много спортен хъс, много емоции и приятен престой в нашия град“, каза при откриването Красимира Чахова, зам.-кмет на Община Стара Загора. Тя подари на всички участници туристическа карта на Стара Загора и региона, за да могат през свободното си време да се запознаят с богатото ни културно-историческо наследство. \r\n„Добре дошли отново в Стара Загора. Желая успех на всички и нека да победи спорта и феърплея“, пожела Тони Русев, председател на Българската бридж федерация. \r\n На 4 октомври пак в Стара Загора започва Тридесет и осмото издание на Международния бридж фестивал. \r\nСъстезанията са посветени на Празника на Стара Загора – 5 октомври.", "date": "2019.10.02", "title": "В Стара Загора се събраха  най-добрите бриджори на Балканите"}
{"url": "http://www.focus-news.net/news/2019/10/02/2704349/hrt-harvatiya-kolinda-grabar-kitarovich-shte-obyavi-kandidaturata-si-za-vtori-prezidentski-mandat.html", "text": "Настоящият държавен глава на Хърватия Колинда Грабар-Китарович ще обяви официално  кандидатурата си за втори президентски мандат, предава държавната   Hrvatska radiotelevizija (HRT) . \r\nОфициалното обявление се очаква да бъде направено от президентската резиденция в Загреб в обедните часове на деня. \r\nРъководителят на предизборния щаб Колинда Грабар-Китарович и членът на председателството на ХДС Иван Анушич заяви, че кандидатурата на Колинда Грабар-Китарович за нов мандат ще бъде обявена „точно навреме“. Той отбеляза, че първият тур на изборите вероятно ще бъде на 22 декември. \r\n \r\n Тереза Герова", "date": "2019.10.02", "title": "HRT (Хърватия): Колинда Грабар-Китарович ще обяви кандидатурата си за втори президентски мандат"}
{"url": "http://www.focus-news.net/news/2019/10/02/2704343/tass-gazprom-mozhe-da-zavarshi-severen-potok-2-do-4-5-sedmitsi.html", "text": "Руският енергиен гигант „Газпром“ се нуждае от 4-5 седмици за завършването на газопровода „Северен поток 2“. Проектът ще бъде реализиран при всички положения, заяви пред журналисти в кулоарите на форума „Руска енергийна седмица“ ръководителят на Съвета на директорите на компанията Виктор Зубков, предава  TACC . \r\n„Трябват ни 4-5 седмици, за да завършим всичко, имаме на разположение ноември и декември – два месеца, осем седмици. Все още продължаваме“ с работата, заяви Зубков, отговаряйки на въпроса колко време е необходимо на„ Газпром“, за да завърши строителството на газопровода. \r\n„Ако не получим [разрешение от Дания], ще заобиколим неутралните води“, поясни той и добави, че би било препоръчително полагането да се извърши по-близо до Дания. „Не мога да кажа дали ще възникне критичен момент [за сроковете на проекта]. Във всеки случай газопроводът ще бъде завършен. Ние ще го завършим\", категоричен бе Зубков. \r\n \r\n Тереза Герова", "date": "2019.10.02", "title": "ТАСС: „Газпром“ може да завърши „Северен поток 2“ до 4-5 седмици"}
{"url": "http://www.focus-news.net/news/2019/10/02/2704356/za-23-ti-pat-shte-bade-izbran-kmet-na-mlada-zagora-v-zalata-na-mladezhkiya-dom-v-stara-zagora-na-3-oktomvri.html", "text": "За двадесет и трети път ще бъде избран кмет на Млада Загора от 19.00 часа на 3 октомври в залата на Младежкия дом в Стара Загора. Това съобщиха от пресцентъра на  Общината . \r\nОт 20 до 30 септември бe в ход кампанията за избора сред ученическата общност на млад кмет и сформиране на Младежки общински съвет (МОС). \r\nЗа 23-а поредна година първият в страната Младежки общински съвет доказва себе си като форма на непосредствено участие на младите хора в живота на общността, в решаването на проблеми, пряко засягащи тяхното израстване и формиране като личности. \r\nНадпреварата за кмет на Млада Загора ще бъде оспорвана. Участниците  тази година са  представители на ППМГ „Гео Милев”, ПГСАГ „Лубор Байер”, СУ „Иван Вазов” и ТГ „Княз Симеон Търновски”.  \r\n „Доброволчество и партньорство, основа за младежка активност – идеи и  възможности”, „ Стара Загора – градът на младите -  пространства и инициативи – как и какво ще накара младите да останат или да се завърнат“ и „Накъде отиват младите хора -  приоритети, проблеми  и предизвикателства”, са трите теми, върху които кандидатите се подготвят. Във вечерта на избора ще бъде изтеглена една от тях. \r\nЧетиричленно  жури, съставено от млади и активни хора, работещи и участващи активно в  живота на нашия град, ще оценят кандидатите по предварително зададени критерии – оригиналност на идеите, логика и яснота в изложението, аргументираност при излагане на идеите, сценично поведение на екипа и кандидата за млад кмет, речева култура, въздействие върху публиката, емоционална овладяност, чувство за хумор, бързина на отговора, етично поведение. \r\nВ избора участват и  по трима делегирани представители  на седем училища, регистрирали се за участие, независимо дали имат кандидат,  които ще гласуват тайно. \r\nКандидатите ще преминат през два кръга – представяне на  темата и отговори на въпроси от журито и публиката. \r\nНовоизбраният кмет на Млада Загора ще участва в тържествения ритуал за издигане на националното знаме на Република България на Пети октомври – Ден на Стара Загора. По традиция  той ще получи символичния  ключ на града.", "date": "2019.10.02", "title": "За 23-ти път ще бъде избран кмет на Млада Загора в залата на Младежкия дом в Стара Загора на 3 октомври"}
{"url": "http://www.focus-news.net/news/2019/10/02/2704354/nezavisen-makedoniya-makedonskite-politsai-izlizat-na-protesti-v-tsyalata-strana.html", "text": "Служители на правоохранителните органи в югозападната ни съседка излизат на протести, организирани от Независимия полицейски съюз в множество градове в страната, съобщава електронното издание на скопския вестник  „Независен“ . \r\nЦентралният протест ще бъде пред сградата на правителството в Скопие, където полицейските служители ще предадат исканията си на управляващите в Северна Македония. Настояванията за по-добри условия на труд и по-високи заплати. \r\nПротестите започнаха още в сутрешните часове на деня. В Скопие той ще продължи до обяви, което ще доведе до проблеми с трафика.  \r\nУточнява се, че Независимият полицейски съюз ще бъде подкрепен от представители на Словения, Сърбия, Румъния и България. \r\n \r\n Тереза Герова", "date": "2019.10.02", "title": "„Независен“ (Македония): Македонските полицаи излизат на протести в цялата страна"}
{"url": "http://www.focus-news.net/news/2019/10/02/2704351/mestni-izbori-2019-810-byuletini-shte-badat-otpechatani-za-izbor-na-kmet-v-nay-malkata-obshtina-v-stranata-treklyano.html", "text": "810 бюлетини ще бъдат отпечатани за избор на кмет в най-малката община в страната – Трекляно. Това съобщиха за  Радио „Фокус” – Кюстендил  от Общинска избирателна комисия – Трекляно. Комисията вече е одобрила графичния дизайн на предпечатните образци на хартиените бюлетини за кмет и за общински съветници на община Трекляно за  изборите за общински съветници и кметове на 27 октомври, както и тиража за бюлетините. 810 ще бъдат и бюлетините за избор на общински съветници. Съставът на новия общински съвет ще бъде от 11 души. На територията на община Трекляно ще работят девет секционни избирателни комисии в състав от по седем души. Четирима са кандидатите за кмет на община, а кандидатските листи за общински съветници са пет. 19 са населените места в общината, но жителите ще избират единствено кмет на община и общински съвет. \r\nВенцеслав ИЛЧЕВ", "date": "2019.10.02", "title": "Местни избори 2019: 810 бюлетини ще бъдат отпечатани за избор на кмет в най-малката община в страната – Трекляно"}
{"url": "http://www.focus-news.net/news/2019/10/02/2704355/yuliya-andreeva-institut-za-zdravno-obrazovanie-na-3-oktomvri-v-pleven-grazhdanite-shte-mogat-da-se-sreshtnat-s-iztaknati-kardiolozi.html", "text": "На 3 октомври в Плевен  във Военния клуб гражданите ще могат да се срещнат с изтъкнати кардиолози на Национален фестивал ,,Празник на спорта, здравето и дълголетието“. Това каза за  Радио „Фокус“  Юлия Андреева от Института за здравно образование. \"Как да запазим сърцето си здраво до дълбока старост, кои са симптомите на най-опасните сърдечно-съдови заболявания, кога да посетим кардиолог – всичко това ще разкажат в Плевен едни от най-известните български кардиолози. Фестивалът започва със здравен панел, посветен на сърдечно-съдовите заболявания. Панелът ще се проведе от 10.00 до 11.30 ч. в залата на Военния клуб. В него ще вземат участие: проф. д-р Арман Постаджиян, председател на Българска лига по хипертония, началник кардиологично отделение в УМБАЛ „Св. Анна“-София, проф. д-р Снежана Тишева, началник Клиника по кардиология и ревматология в МУ Плевен и доц. д-р Надя Станчева от Клиника по кардиология към МУ Плевен. Ще бъде представена информация как да се предпазим от най-честите сърдечно-съдови заболявания, на какви оплаквания да обръщаме внимание. Ще има демонстрации за правилно измерване на кръвно налягане и физически упражнения, подходящи за всеки“, каза Юлия Андреева. Тя подчерта, че входът е свободен. \r\n,,Организатор на Националния фестивал на спорта, здравето и дълголетието е Българската асоциация „Спорт за всички“. Проявата е под патронажа на Министерството на младежта и спорта и Община Плевен. Организатори на здравния панел са Българска лига по хипертония и Институтът за здравно образование“, добави Юлия Андреева.  \r\nВиолета КРЪСТЕВА", "date": "2019.10.02", "title": "Юлия Андреева, Институт за здравно образование: На 3 октомври в Плевен гражданите ще могат да се срещнат с изтъкнати кардиолози"}
{"url": "http://www.focus-news.net/news/2019/10/02/2704353/rossiyskaya-gazeta-spored-kosturitsa-kosovo-e-myasto-na-bitka-mezhdu-rusnatsi-i-sarbi-s-atlantitsi.html", "text": "Световноизвестният режисьор Емир Кустурица написа философски текст, озаглавен „Затриване на паметта“, касаещ значението на запазването на истината в контекста на продължаващото разширяване на Запада на Изток, съпровождано с мощни информационни атаки, отбелязва изданието  „Российская газета“ . \r\n„Ние (сърбите), заедно с руснаците, останахме част от християнската култура, която не беше смляна от центрофугата на атлантизма“, цитира позицията на известния артист и музикант порталът „Искра“. „И доколкото това е възможно, ние останахме такива, каквито сме. Колко дълго ще продължи това? Зависи от това дали сръбските власти ще признаят или не Косово, както и от това дали ще успеем да спасим Република Сръбска\". \r\nКустурица подчертава факта, че „те (атлантиците) все още не са успели да ни лишат докрай (руснаци и сърби) от нашите собствени качества и най-важното - не сме изоставили идеята, че нашата Църква, вяра и култура са магнетичните сили на оцеляване и нашето бъдеще, че вярата във вечността на душата е врата към свободата\". \r\nМеждувременно, в разговор с кореспондент на „Российская газета“, режисьорът сподели своето виждане за това, което сърбите днес очакват от Русия. „Надяваме се, че руският лидер - Владимир Путин, никога няма да допусне Косово да бъде прието в ООН. Това не бива да бъде допускано, дори ако се получат сигнали от Белград до Москва, че е постигнато някакво двустранно споразумение. Ние практически нямаме контрол над по-голямата част от Косово,  фактически и то е в техните ръце, де юре не трябва да признаваме това дори след сто години, тъй като те откраднаха нашето историческо и духовно наследство\". \r\nТрябва да се има предвид, че разширяването на НАТО на Балканите продължава. На първо място, Босна и Херцеговина се намира в полезрението на Брюксел, където средствата за масова информация се обработват чрез контролирани от Запада медии и НПО, които се опитват да обяснят на местните граждани мирния характер на Северноатлантическия алианс. В същото време на Запад вече открито казват, че основният проблем за осъществяването на плановете им в БиХ е сръбският член на Президиума  Милорад Додик, който смята, че в условията на засилваща се международна конфронтация е изключително важно да се поддържа военната неутралност, за да не се превърне страната в марионетка на глобални играчи, които се опитват да водят войни с чужди ръце. Те не се смущават от факта, че премиерът на Република Сръбска Радован Вишкович се придържа към гледна точка, която се фокусира върху факта, че НАТО извърши бомбардировки над РС и Сърбия, уби сръбски деца и унищожи Република Сръбска.  \r\nОсвен това Сръбската православна църква подкрепя националните лидери по този въпрос. Така в интервю за „Российская газета“ митрополит Хризостом Дабробосанский заяви, че сърбите никога няма да могат да забравят не само болката, но и обидата и унижението, нанесени им от САЩ, Великобритания, Холандия и особено Германия и Австрия, които през XX век три пъти са проявявали агресия към сръбския народ. „В същото време трябва да се има предвид, че тук се разгръща голяма борба. Може да се заяви, че се извършва истинско насилие срещу сръбския народ, който е принуден да се преклони пред НАТО и САЩ, като същевременно изостави Русия\", заключи духовникът. \r\n \r\n Тереза Герова", "date": "2019.10.02", "title": "„Российская газета“: Според Костурица Косово е място на битка между руснаци и сърби с атлантици"}
{"url": "http://www.focus-news.net/news/2019/10/02/2704358/burgaskiyat-klub-gladiator-specheli-parvo-myasto-otborno-s-3-zlatni-5-srebarni-i-3-bronzovi-medala-na-natsionalnata-kupa-po-karate-kiokushin-tsarevets.html", "text": "Бургаският клуб „Гладиатор“ спечели първо място отборно с 3 златни, 5 сребърни и 3 бронзови медала на Националната купа по карате киокушин „Царевец“ във Велико Търново при деца 12 г. и деца до 14 г. кумите. Това съобщиха от пресцентъра на  Община Бургас . \r\nОрганизатор на турнира беше Българската карате Киокушин федерация. В състезанието взеха участие 151 състезатели от 22 клуба от цялата страна. \r\nСъс златни медали се завърнаха състезателите Никол Найденова, Михаил Тодоров и Виктор Станчев сребърни отличия спечелиха Атанас Апостолов, Катерина Стоева, Мустафа Хюсеин, Ефе Мехмед и Дилара Феим, а трети се класираха Валентин Стоев, Енцо Гюпчанов и Валентин Паскалев.", "date": "2019.10.02", "title": "Бургаският клуб „Гладиатор“ спечели първо място отборно с 3 златни, 5 сребърни и 3 бронзови медала на Националната купа по карате киокушин „Царевец“"}
{"url": "http://www.focus-news.net/news/2019/10/02/2704345/makfaks-makedoniya-zasedanieto-na-ss-na-oon-za-kosovo-e-nasrocheno-ot-yuar.html", "text": "Съветът за сигурност на ООН насрочи заседание за Косово за 31 октомври, предава македонската информационна агенция  „Макфакс“ . \r\nСъответното обяви министърът на външните работи на Сърбия Ивица Дачич, като подчерта, че заседанието е свикано от Южноафриканската република. Понастоящем страната председателства Съвета за сигурност на международната организация. \r\n„Важно е само сърбите да участват в изборите и да гласуват за представителите на „Сръбска листа“. Това не е партиен ангажимент, целта е да се защити сръбският народ от това някой друг да избира неговите представители“, подчерта първият дипломат на Белград.  \r\n \r\n Тереза Герова", "date": "2019.10.02", "title": "„Макфакс“ (Македония): Заседанието на СС на ООН за Косово е насрочено от ЮАР"}
{"url": "http://www.focus-news.net/news/2019/10/02/2704361/gerb-shte-dade-preskonferentsiya-v-tsentralata-na-partiyata.html", "text": "ГЕРБ ще даде пресконференция в централата на партията на пл. „България“ 1, НДК, Административна сграда, ет.17. Това съобщиха от пресцентъра на  ПП ГЕРБ . Събитието ще се проведе днес от 13.00 часа.", "date": "2019.10.02", "title": "ГЕРБ ще даде пресконференция в централата на партията"}
{"url": "http://www.focus-news.net/news/2019/10/02/2704352/v-darzhavno-gorsko-stopanstvo-svilengrad-se-provezhda-sreshta-diskusiya-po-problemite-na-konflikta-chovek-hishtnik.html", "text": "В залата на Държавно горско стопанство- Свиленград“ се провежда среща, организирана от Регионална инспекция по опазване на околната среда и водите - Хасково, във връзка със зачестилите щети, нанесени на животновъди от мечки и вълци. Това съобщи за   Радио “Фокус”    Мариана Чомпалова, експерт в РИОСВ - Хасково. Наблюдавано е увеличаване на популацията на вълците и нападения на домашни животни в защитена зона „Сакар“, поради което животновъди са започнали да ги тровят и се налага превенция срещу използването на отровни примамки. Участват представители на полицията, митницата, прокуратурата, ОДБХ, БДЗП, РДГ, НПО, кметовете на Общините Свиленград и Тополовград,  ловни сдружения и засегнати животновъди в района на Защитена Зона „Сакар“. „Срещата е в отговор на ескалиралото напоследък напрежение сред животновъдите поради щетите, които вълците нанасят на селскостопанските животни. Съществуват основателни съмнения, че някои от стопаните на селскостопански животни прибягват до забранени методи за намаляване на вълчата популация, като залагане на отровни примамки“, каза Мариана Чомпалова и добави, че подобен проблем, също предизвикан от употребата на отрови, е установен и сред дивите защитени птици. „Наблюдава се значителна смяна на партньорите при повечето от двойките царски орли, които гнездят в района, най-вероятно поради отравяне. Две от десетте територии на Царския орел в Сакар планина през тази година не са заети от двойки птици, което е особено притеснително“. \r\nНа срещата ще бъдат представени презентации, които засягат актуални въпроси на законодателството, международния опит, контрола и съвместните действия за предотвратяване използването на отровни примамки. Ще се дискутират и въпроси по изплащането на щетите, нанесени от Кафявата мечка. Какви са последствията за хищните птици, вълците и мечките при използването на отровни примамки и подаването на сигнали и мерки за намаляване на конфликта \"животновъди - вълци\", както и състоянието на Царския орел в Сакар планина, са акцентите на срещата-дискусия за споделяне на опит и идеи за разрешаването на конфликта „човек – хищник“. \r\nДарина ДЕЕНИЧИНА", "date": "2019.10.02", "title": "В Държавно горско стопанство Свиленград се провежда среща-дискусия по проблемите на конфликта „човек– хищник“"}
{"url": "http://www.focus-news.net/news/2019/10/02/2704362/premierata-na-debyutnata-stihosbirka-na-hristo-uzunov-soleni-stapki-shte-se-provede-na-7-oktomvri-v-burgas.html", "text": "Премиерата на дебютната стихосбирка на уважавания журналист и говорител на Национална агенция за приходите (НАП) - Бургас Христо Узунов „Солени стъпки“ ще се проведе от 18.00 часа на 7 октомври (понеделник) в зала „Петя Дубарова“ на Културен център „Морско казино“ в Бургас. Това съобщиха от пресцентъра на  Община Бургас . Книгата ще бъде представена от нейния редактор – известната поетеса и почетен гражданин на Бургас – Венда Райкова.  \r\nСтихосбирката „Солени стъпки“ по оригинален и свеж начин продължава традициите на Бургаската поетична школа. Основните теми в нея – любовта, морето и сложната философия на човешките взаимоотношения, са представени не само искрено, но и с необходимата доза поетично майсторство и творческа фантазия. Христо Узунов е журналист – дългогодишен кореспондент на БНР за региона. Той е говорител на приходната агенция в Бургас от 2003 година. „Солени стъпки“ е първата му книга. Тя се издава с финансовата подкрепа на Община Бургас.", "date": "2019.10.02", "title": "Премиерата на дебютната стихосбирка на Христо Узунов „Солени стъпки“ ще се проведе на 7 октомври в Бургас"}
{"url": "http://www.focus-news.net/news/2019/10/02/2704365/obshtina-dobrich-shte-depozira-proekt-za-razshiryavane-deynostta-na-mladezhkiya-tsentar-zahari-stoyanov.html", "text": "До 11 ноември тази година Община град Добрич ще депозира проект за разширяване дейността на Общинския младежкия център (ОМЦ) „Захари Стоянов“. Решението за това бе одобрено на последното заседание на Общинския съвет на Добрич, предаде кореспондентът на  Радио „Фокус” – Варна . Според директора на ОМЦ Мими Иванова това е продължение на предишния проект „Младежки център – Добрич – вашето утре“, по който бе модернизирана и обновена материалната база. Отново средствата се осигуряват от Финансовия механизъм на Европейското икономическо пространство. Проектът „Младежките центрове: Мощен фактор за местно развитие“ е по Програма „Местно развитие, намаляване на бедността и подобрено включване на уязвими групи“. Основната цел на процедурата е да се разшири териториалния обхват на младежките центрове в Стара Загора, Пловдив, Добрич и Враца, изградени с подкрепата на Финансовия механизъм на Европейското икономическо пространство 2009-2014 г., да се увеличи многообразието на техните дейности, както и броя на младежите и на другите представители на общността, включени в работата на центровете, с цел да се осигури съответствието им с нуждите на младите хора в региона. Минималният размер на безвъзмездната финансова помощ, отпускана от Програмата за даден проект е 500 000 Евро, а максималният размер е 1 500 000 Евро. Настоящата ограничена процедура няма изискване за съфинансиране.  \r\nЖулиета НИКОЛОВА", "date": "2019.10.02", "title": "Община Добрич ще депозира проект за разширяване дейността на Младежкия център „Захари Стоянов“"}
{"url": "http://www.focus-news.net/news/2019/10/02/2704363/parlamentat-prie-promeni-v-zakona-za-administrativnite-narusheniya-na-parvo-chetene.html", "text": "Парламентът прие промени в Закона за административните нарушения на първо четене, предаде репортер на  Агенция „Фокус“ .  Измененията са внесени от „Обединени патриоти“. „За“ законопроекта гласуваха 66 народни представители, без „против“ и с  28 „въздържали се“, с което той бе приет. Идеята на проекта е да се въведат в системата на административните два вида наказания: безвъзмезден труд в полза на обществото и задържане в териториална структура на Министерството на вътрешните работи (МВР). Проектът предлага приложното поле на безвъзмездния труд в полза на обществото и задържането в териториална структура на МВР да бъдат ограничени. В проекта се предалага  наказанието безвъзмезден труд в полза на обществото да се налага само за повторно извършено административно нарушение или за нарушение на системно нарушение. По отношение на задържането в териториална структура на МВР се предлага то да бъде наложено само за административни нарушения, свързани с нарушаването на обществения ред. Проектът съдържа подробна уредба относно наказанието безвъзмезден труд в полза на обществото. Предлага се размерът на това наказание да бъде не по-малко от 40 часа и не повече от 200 часа годишно за не повече от две последователни години. \r\nВ рамките на дебата председателят на Правна комисия и депут  от ГЕРБ Анна Александрова  заяви, че законопроектът не е разгледан на комисия. По думите й Правна комисия смята да обсъди законопроекта.  \r\nДеница КИТАНОВА", "date": "2019.10.02", "title": "Парламентът прие промени в Закона за административните нарушения на първо четене"}
{"url": "http://www.focus-news.net/news/2019/10/02/2704357/the-jerusalem-post-noviyat-parlament-na-izrael-shte-polozhi-kletva-v-chetvartak.html", "text": "Новият, 22-ри по ред състав на Кнесета ще положи клетва в четвъртък на фона на твърденията, че работата му ще бъде прекратена съвсем скоро заради организиране на третите за годината избори в Израел, съобщава вестник  The Jerusalem Post . \r\nТози път има само осем нови депутати, а други девет се завръщат на постовете си, което означава, че 103-ма членове на 22-ия Кнесет ще положат клетва за втори път през 2019 г. \r\nЦеремонията по полагане на клетва ще се проведе в сутрешните часове на деня. В следобедните часове ще бъде даде празничен прием, на който ще присъства президентът на Израел Реувен Ривлин. След това депутатите ще заемат местата си в Кнесета. Тържеството ще завърши с тост и традиционната снимка на лидерите на фракциите в парламента.  \r\n \r\n Тереза Герова", "date": "2019.10.02", "title": "The Jerusalem Post: Новият парламент на Израел ще положи клетва в четвъртък"}
{"url": "http://www.focus-news.net/news/2019/10/02/2704364/sport-vtori-uspeh-za-andi-mari-v-pekin.html", "text": "Анди Мъри постигна втора поредна победа на турнира в Пекин, за първи път след операцията на тазобедрена става. Бившият № 1 в света се класира за четвъртфиналите, след като се наложи със 7:6 (6), 6:7 (4), 6:1 над сънародника си Камерън Нори в двубой, който продължи близо 3 часа. \r\nВ мач за място на полуфиналите двукратният олимпийски първенец ще срещне победителя от срещата между водача в схемата Доминик Тийм и участващия с „уайлд кард“ китаец Джан Джинджен. \r\nАнди Мъри е шампион в турнира от 2016 година.", "date": "2019.10.02", "title": "Спорт: Втори успех за Анди Мъри в Пекин"}
{"url": "http://www.focus-news.net/news/2019/10/02/2704367/zadarzhan-e-mazh-izdirvan-s-evropeyska-zapoved-za-arest-zaradi-vlyazla-v-sila-prisada-za-trafik-na-hora.html", "text": "Задържан е мъж, издирван с Европейска заповед за арест заради влязла в сила присъда за трафик на хора. Това съобщиха от пресцентъра на  МВР . 30-годишният жител на Бургас е задържан на територията на столицата в хода на проведена операция на служители от сектор „Издирване“ на Главна дирекция „Национална полиция“. Присъдата е за трафик на хора и е постановена от съда в Румъния през 2018 г. Мъжът е обявен за издирване с европейска заповед за арест от месец ноември миналата година.  \r\nЗадържаният е в полицейски арест, предстои процедура за предаването му на румънските власти за изтърпяване на наказанието.", "date": "2019.10.02", "title": "Задържан е мъж, издирван с Европейска заповед за арест заради влязла в сила присъда за трафик на хора"}
{"url": "http://www.focus-news.net/news/2019/10/02/2704368/liderat-na-bsp-korneliya-ninova-se-sreshtna-s-poslanika-na-ruskata-federatsiya-v-balgariya.html", "text": "Председателят на НС на БСП Корнелия Нинова се срещна с посланика на Руската федерация в България Н. Пр. Анатолий Макаров в централата на партията на „Позитано 20”. Това съобщиха от пресцентъра на  БСП . На срещата беше обсъдена политическата обстановка в страната и редица въпроси на двустранните отношения. \r\nКорнелия Нинова запозна посланика с основните приоритети в работата на БСП през новия политически сезон. Дискутирани бяха редица актуални въпроси от взаимен интерес.", "date": "2019.10.02", "title": "Лидерът на БСП Корнелия Нинова се срещна с посланика на Руската федерация в България"}
{"url": "http://www.focus-news.net/news/2019/10/02/2704359/zeri-kosovo-izborite-v-kosovo-117-000-sarbi-imat-pravo-na-glas.html", "text": "Право на глас на предсрочните парламентарни избори в Косово на 6 октомври имат около 117 000 сръбски избиратели. Това обяви Душан Радакович от неправителствената организация „Демокрация в действие“, натоварена с наблюдението на изборите, съобщава електронното издание на прищинския ежедневник  Zeri . \r\nРадакович поясни, че около 58 000 от тези сърби са от северната част на Косово, където ще бъдат открити общо 86 избирателни секции.  \r\n \r\n Тереза Герова", "date": "2019.10.02", "title": "Zeri (Косово): Изборите в Косово – 117 000 сърби имат право на глас"}
{"url": "http://www.focus-news.net/news/2019/10/02/2704369/ministerstvo-na-vanshnite-raboti-i-regionalnite-zdravni-inspektsii-v-kardzhali-silistra-razgrad-i-burgas-obyavyavat-stipendiantski-pozitsii.html", "text": "Правителството прие Списък на специалностите, за които съществува недостиг на експерти в администрациите и за които могат да се предоставят стипендии през 2020 г., съобщиха от  правителствената информационна служба . \r\nТрета поредна година продължава стипендиантската програма в държавната администрация, регламентирана в Закона за държавния служител. Основната цел е администрациите да привличат нужните им кадри още преди да са завършили образователно-квалификационната си степен, а веднага след това да им предоставят възможност за работа по служебно правоотношение. \r\nПроцедурата по подбор се провежда от комисия от съответната администрация на три етапа - подбор по документи, писмен изпит и интервю. Размерът на месечната стипендия се определя от съответната администрация и не може да надхвърля 330 лв., а срокът, за който стипендиантът се задължава да работи в съответната администрация след завършване на висшето си образование, е най-малко 3 години. \r\nПрез 2020 г. стипендиантски места ще обявят Министерство на външните работи и регионалните здравни инспекции в Кърджали, Силистра, Разград и Бургас в областите информатика и компютърни науки, комуникационна и компютърна техника, медицина, фармация, обществено здраве и здравни грижи.", "date": "2019.10.02", "title": "Министерство на външните работи и регионалните здравни инспекции в Кърджали, Силистра, Разград и Бургас обявяват стипендиантски позиции"}
{"url": "http://www.focus-news.net/news/2019/10/02/2704371/nimh-rekite-v-zapadnobelomorskiya-baseyn-shte-ostanat-bez-sashtestveni-izmeneniya.html", "text": "Речните нива в Западнобеломорския басейн ще останат без съществени изменения. Това показва справка на сайта на  Националния институт по метеорология и хидрология  (НИМХ).  \r\nВ резултат на валежи на 3 и 4 октомври ще има повишения на водните нива в басейна. По-значителни ще бъдат повишенията на 3 октомври в долното течение на река Струма. На 4 октомври в целите водосбори на реките Места и Струма. Водните количества ще бъдат под праговете за внимание. В резултат на интензивни валежи има ниска вероятност от възникване на поройни наводнения във вечерните часове на 03 октомври в горното течение на река Струма, в района на язовир Студена – района на град Перник и язовир Извор и във водосборите на притоците ѝ: реките Джерман (в района на град Дупница) и Цапаревска.", "date": "2019.10.02", "title": "НИМХ: Реките в Западнобеломорския басейн ще останат без съществени изменения"}
{"url": "http://www.focus-news.net/news/2019/10/02/2704370/tass-severna-koreya-izstrelya-novi-dve-balistichni-raketi.html", "text": "Северна Корея проведе изпитания на две балистични ракети, изстреляни в посока към Японското море, една от които е попаднала в Изключителната икономическа зона (ИЗЗ) на страната. Това заяви на пресконференция в Токио генералният секретар на кабинета на министрите Йошихиде Суга, предава  TACC . \r\n„Северна Корея изстреля две балистични ракети тази сутрин. Една от тях падна в Японско море в нашата ИИЗ в префектура Шиман. В момента няма съобщения за щети. Продължаваме да събираме информация\", цитира агенцията думите на Суга. \r\nЯпония свиква заседание на Съвета за национална сигурност с участието на министър-председателя Шиндзо Абе, както и ръководителите на външнополитическото ведомство Министерството на отбраната във връзка с действията на Пхенян.  \r\n„Свикваме заседание на Съвета за сигурност, за да обсъдим ситуацията около изстрелването на ракети и разработването на по-нататъшни мерки. Премиерът Абе разпореди да се събере цялата налична информация и да се гарантира безопасността на корабите и самолетите\", допълни Суге. \r\nСпоред данни на Министерството на отбраната на Япония, Северна Корея е изстреляла ракета, достигнала височина от 900 км. Според Комитета на началниците на щабовете на Република Корея, изпитанията са направени от пристанищна зона в източното крайбрежие на страната.  \r\nОт юли тази година КНДР редовно изстрелва балистични ракети с малък обсег на действие. Само през август Пхенян проведе пет такива теста. \r\n \r\n Тереза Герова", "date": "2019.10.02", "title": "ТАСС: Северна Корея изстреля нови две балистични ракети"}
{"url": "http://www.focus-news.net/news/2019/10/02/2704372/pravitelstvoto-reshi-s-500-leva-shte-bade-uvelichena-zaplatata-na-uchitelite-koito-se-vklyuchat-v-natsionalna-programa-motivirani-uchiteli.html", "text": "С 500 лева ще бъде увеличена заплатата на учителите, които се включат в Национална програма „Мотивирани учители“ и пожелаят да работят в училища с проблемни области, включително с ученици, които имат ниски образователни резултати или нисък социален статус, съобщиха от  правителствената информационна служба . Учителите ще получават и допълнителни средства за наем в размер на 200 лева за срок от 12 месеца. Предвиждат се и средства за възстановяване на транспортни разходи за пътуващите учители за същия период. Това реши днес Министерският съвет. Преди изменението средствата за допълнително финансово стимулиране бяха в размер на 300 лева. \r\nПрограмата разширява възможностите за включване на специалисти в едногодишните обучения за придобиване на професионална квалификация „учител“ за всеки един от учебните предмети - математика, информатика и информационни технологии, чужди езици, биология и здравно образование, химия и опазване на околната среда. Вече ще се допускат и кандидати с образователно-квалификационна степен „бакалавър“ освен специалисти със степен „магистър“.  \r\nДо 10 дни от публикуване на изменението на програмата на официалния сайт на МОН ще се приемат документи на кандидатите за допускане до процедурата по подбор. Национална програма „Мотивирани учители“ е създадена, за да бъдат подкрепени училищата чрез комплекс от мерки за осигуряване на квалифицирани и мотивирани педагогически специалисти за справяне в реалната училищна среда. \r\nУдължава се и срокът за кандидатстване по програма „Подпомагане на общините за реализиране на дейности за образователна десегрегация“. Това ще става до 15 октомври 2019 г. включително като продължителността на подадените в този срок и евентуално одобрени проекти за финансиране ще бъде до края на учебната 2019/2020 година.", "date": "2019.10.02", "title": "Правителството реши с 500 лева ще бъде увеличена заплатата на учителите, които се включат в Национална програма „Мотивирани учители“"}
{"url": "http://www.focus-news.net/news/2019/10/02/2704375/reuters-sasht-prizovaha-za-sdarzhanost-sled-novite-raketni-izpitaniya-na-severna-koreya.html", "text": "След информацията за изстрелване на две балистични ракети от страна на Северна Корея, САЩ призова Пхенян да се „въздържа от провокации“ и да остане ангажирани с ядрените преговори, предава  Reuters . \r\n„Призоваваме (Северна Корея) да се въздържа от провокации, да спазва задълженията си по резолюциите на Съвета за сигурност на ООН и да продължи да участват в съществени и продължителни преговори за осигуряване на мир и стабилност на Корейския полуостров и постигане на денуклеаризация“, съобщи говорител на Държавния департамент на САЩ от Рим, където първият дипломат на Вашингтон Майк Помпео пристигна на посещение. \r\nЮжна Корея заяви, че изпитанията на Пхенян може да са проведени от подводница. Тестовете бяха направени само ден, след като Северна Корея обяви възобновяване на преговорите със САЩ, насочени към прекратяване на ядрената й програма. \r\n \r\n Тереза Герова", "date": "2019.10.02", "title": "Reuters: САЩ призоваха за сдържаност след новите ракетни изпитания на Северна Корея"}
{"url": "http://www.focus-news.net/news/2019/10/02/2704328/d-r-daniela-daritkova-gerb-bsp-iskat-da-se-vazpolzvat-ot-visokiya-reyting-na-premiera-da-cherpyat-ot-nego-i-da-povishat-tozi-na-parlamenta.html", "text": "БСП искат да се възползват от високия рейтинг на премиера, да черпят от него и да повишат този на парламента. Това каза председателят на ПГ на ГЕРБ д-р Даниела Дариткова по време на дебатите по предложението на БСП за връщане на блиц-контрола, предаде репортер на  Агенция \"Фокус\" . Приех за искрена загрижеността на колегите от БСП за авторитета на парламента. Тя беше изразена още сутринта на Председателски съвет. Всички ние поехме ангажимент, че ще въздържаме емоционалните си изблици и ще гарантираме парламентаризма, така че институцията да стане в очите на гражданите, които са ни избрали, достатъчно стабилна и представителна\", коментира още д-р Дариткова.  \"Аз имам прагматичен спомен от парламента 2013-2014 г., когато тук на фона на едни нестихващи граждански протести, ние демонстрирахме с безкрайни отчети, че всичко е прекрасно в държавата, а всъщност демокрация означава народовластие. Народовластието тогава изискваше да се чуе г ласът на народа. Има ли друг премиер, освен Бойко Борисов, който да е по-близо до народа, да бъде по-достъпен и да чува това, което очакват хората от това управление. В рамките на сегашния правилник на НС има достатъчно възможности, ако вие коректно го спазвате, да се явява министър-председателят винаги по актуални теми, а не планово - един път месечно\", допълни още д-р Дариткова. Тя посочи, че най-после е разбрала какво е отнела демокрацията на БСП  и отбеляза, че това е блиц-контролът.  \r\nДеница КИТАНОВА", "date": "2019.10.02", "title": "Д-р Даниела Дариткова, ГЕРБ: БСП искат да се възползват от високия рейтинг на премиера, да черпят от него и да повишат този на парламента"}
{"url": "http://www.focus-news.net/news/2019/10/02/2704374/poslanikat-ni-vav-velikobritaniya-shte-predstavlyava-balgariya-v-mezhdunarodnata-morska-organizatsiya.html", "text": "Правителството определи за постоянен представител на България към Международната морска организация (ММО) със седалище в Лондон посланика  ни в Обединеното кралство Великобритания и Северна Ирландия Марин Райков, съобщиха от  правителствената информационна служба . \r\nОпределянето на постоянен представител към ММО ще допринесе за по-видимата и проактивна позиция на страната ни в областта на морската сигурност и транспорт, превенцията на замърсяванията и сигурността на търговското корабоплаване. \r\nБългария е сред страните-основателки на ММО от 1960 г. и е страна по почти всички конвенции и други правни инструменти, приемани под егидата на ММО. Основните приоритети за страната ни целят повишаване на състоянието на морската безопасност, сигурност и опазването на морската среда от замърсяване.", "date": "2019.10.02", "title": "Посланикът ни във Великобритания ще представлява България в Международната морска организация"}
{"url": "http://www.focus-news.net/news/2019/10/02/2704376/uvelichava-se-broyat-na-vavedenite-v-eksploatatsiya-zhilishtni-sgradi-v-oblast-dobrich-prez-vtoroto-trimesechie-na-godinata.html", "text": "Броят на въведените в експлоатация жилищни сгради в област Добрич през второто тримесечие на годината е 37, новопостроените жилища в тях са 67. Това съобщи Илга Иванова, главен експерт в отдел „Статистически изследвания – Добрич“ към Териториално статистическо бюро – Североизток, предаде кореспондент на  Радио „Фокус” – Варна . Спрямо второто тримесечие на миналата година сградите са с 19 повече, или със 105.6%, а жилищата в тях намаляват със 128, или с 65.6%. От въведените в експлоатация новопостроени жилищни сгради през второто тримесечие на 2019 г. с тухлена конструкция са 8.1%, а със стоманобетонна - 83.8%.  \r\nОбласт Добрич е на шесто място в страната по въведени в експлоатация жилищни сгради. Най-много жилищни сгради са въведени в експлоатация в областите Варна, Пловдив и Бургас. В област Добрич най-висок е делът на новопостроените жилища с три стаи (55.2%), следват тези с четири стаи (16.4%), а най-нисък е делът на жилищата с шест и повече стаи (3.0%). Общата полезна площ на всички новопостроени жилища през отчетния период в област Добрич е 6.0 хил. кв. м, или с 48.1% по-малко в сравнение със същото тримесечие на 2018 г., а жилищната площ намалява с 46.4% и достига 4.3 хил. кв. метра. Средната полезна площ на едно новопостроено жилище в област Добрич нараства от 59.1 кв. м през второто тримесечие на 2018 г. на 89.2 кв. м през същото тримесечие на 2019 година. В страната средната полезна площ намалява от 90.6 кв. м на 89.6 кв. м за разглеждания период. Добрич е осемнадесета сред областите в страната с най-голяма средна полезна площ на едно новопостроено жилище. \r\nЖулиета НИКОЛОВА", "date": "2019.10.02", "title": "Увеличава се броят на въведените в експлоатация жилищни сгради в област Добрич през второто тримесечие на годината"}
{"url": "http://www.focus-news.net/news/2019/10/02/2704373/evrodeputatat-ivo-hristov-kam-mariya-gabriel-oprostete-protsedurite-otdelete-poveche-sredstva-za-uchenite-i-universitetite-v-iztochna-evropa.html", "text": "Какви мерки смята да предприеме г-жа Мария Габриел, за да стимулира професионалното развитие на европейските изследователи и да бъде овладяно \"изтичането на мозъци\" - принудителната вътрешна миграция в рамките на Съюза поради безпаричие, както и тази извън ЕС - в посока САЩ и други държави. Това е едно от питанията, които българският евродепутат Иво Христов отправи към Мария Габриел по време на снощното ѝ изслушване в Европейския парламент, съобщиха от  Делегацията на българските социалисти в Европейския парламент .  \r\n\"Имате ли стратегия за укрепването на източноевропейските университети – в момента има повече български студенти зад граница, отколкото у нас? Това рискува да създаде образователни гета за хората в определени региони на континента\", коментира още Христов.  \r\n\"Надявам се г-жа Габриел, която познава проблемите на българската наука и образование, да стори необходимото като комисар, за да спре паническото евакуиране на младите от България. Тя трябва да намери механизмите и да убеди собственото си правителство и премиер, както и съпартийците си, че бъдещето не минава през асфалтовите магистрали, а през магистралите на знанието\", каза българският евродепутат, който е член на Комисията по промишленост, изследвания и енергетика в ЕП.  \r\nПо думите на Христов изпълнението на сегашната програма \"Хоризонт 2020\" показва, че съществува огромна пропаст между старите и новите държави членки по успеваемост на проекти и усвоени средства.  \r\n\"Един от основните проблеми на европейските програми за научни изследвания и иновации са сложните процедури по кандидатстването. Това създава допълнително неравенство между държавите, като фаворизира тези, които добре са усвоили процеса, за сметка на тези с по-малко опит. Как ще опростите процедурите и как ще гарантирате, че програма \"Хоризонт Европа\" ще стане по-приобщаваща, като достигне до по-широк кръг бенефициенти?\", попита още Иво Христов.  \r\nЕвродепутатът обърна внимание и на конкретните мерки за подпомагане на научната общност в държавите от Източна Европа.  \r\nЕдна от възможностите за намаляване на разликата в заплащането на учените в Европейския съюз, според Христов, е да бъдат инициирани законодателни мерки, в тясно сътрудничество със съответните министерства в държавите членки.", "date": "2019.10.02", "title": "Евродепутатът Иво Христов към Мария Габриел: Опростете процедурите, отделете повече средства за учените и университетите в Източна Европа"}
{"url": "http://www.focus-news.net/news/2019/10/02/2704366/bedzhet-patsoli-vseki-sledvasht-premier-na-kosovo-shte-premahne-mitata-za-srabskiya-vnos-osven-uporitiya-i-inatliviya-haradinay.html", "text": "Напускащият министър на външните работи на Косово Бегджет Пацоли изрази увереност, че следващият премиер на най-младата държава на Балканите ще отмени 100-процентовите мита за внос на сръбски стоки, предава белградската телевизия  N1 , като се позовава на статия в прищинския ежедневник  Koha Ditore . \r\n„Победителят в изборите, бъдещ премиер, който твърди, че тарифите ще останат в сила, е лъжец. Изключението е (напускащият министър-председател Рамуш) Харадинай, когото познавам като упорит и инатлив човек, когато си науми нещо“, цитира N1 думите на Пацоли. \r\nСъгласно думите му, таксите ще бъдат отменени тъкмо от хората, които по-рано твърдяха, че никога няма да ги премахнат.  \r\nПредсрочните парламентарни избори в Косово ще се проведат в неделя, 6 октомври в Косово. \r\n \r\n Тереза Герова", "date": "2019.10.02", "title": "Беджет Пацоли: Всеки следващ премиер на Косово ще премахне митата за сръбския внос, освен упорития и инатливия Харадинай"}
{"url": "http://www.focus-news.net/news/2019/10/02/2704377/otcheteno-e-izpalnenieto-prez-2018-g-na-strategiyata-za-protivodeystvie-na-radikalizatsiyata-i-terorizma.html", "text": "Правителството одобри Отчет за изпълнението на дейностите от Плана за изпълнение на Стратегията за противодействие на радикализацията и тероризма (2015-2020 г.) през 2018 г. и на План за изпълнение на Стратегията за противодействие на радикализацията и тероризма (2015-2020 г.) през 2019 г., съобщиха от  правителствената информационна служба . \r\nПредотвратяване на радикализирането на нови лица, участие на вече радикализирали се такива в програми за дерадикализация, преустановяването на разпространяването на терористична пропаганда и речи, подбуждащи към омраза, заплахи като „саморадикализация чрез интернет“, и „(завръщащи се) чуждестранни бойци“, рискът от прояви на десен екстремизъм са очертаните предизвикателства. Всичко това налага обединяване на националните и международни усилия за тяхното противодействие. \r\nСтратегията за противодействие на този вид престъпления, приета с Решение на Министерския съвет, е отговор именно на това разбиране. В документа е заложен мултидисциплинарен подход, надхвърлящ традиционните методи за правоприлагане и ангажиращ широк кръг държавни институции и гражданското общество. На базата на него са разработени и се изпълняват съответните годишни планове. В тях се конкретизират дейностите на съответните министерства, съобразно предмета и обхвата на компетентностите им, в зависимост от набелязаните цели и разполагаеми ресурси.", "date": "2019.10.02", "title": "Отчетено е изпълнението през 2018 г. на Стратегията за противодействие на радикализацията и тероризма"}
{"url": "http://www.focus-news.net/news/2019/10/02/2704380/42-godishen-mazh-e-zadarzhan-v-svoge-za-otglezhdane-na-11-rasteniya-marihuana.html", "text": "42-годишен мъж е задържан в Своге за отглеждане на 11 растения марихуана. Това съобщиха от  ОДМВР - София . Той е арестуван в следобедните часове на 1 октомври от служители на РУ - Своге. В имота на мъжа са открити 11 засадени растения с характерен вид и мирис на марихуана, както и плик с 300 грама суха зелена тревиста маса, реагираща на същия наркотик.", "date": "2019.10.02", "title": "42-годишен мъж е задържан в Своге за отглеждане на 11 растения марихуана"}
{"url": "http://www.focus-news.net/news/2019/10/02/2704378/prodalzhavat-tekushtite-remonti-na-ulichnata-mrezha-v-yambol.html", "text": "С рехабилитиране на участъци от основни улици и в кварталите в Ямбол продължават мерките по поддържането и обновяването на пътната инфраструктура на града. Това съобщиха от пресцентъра на  Община Ямбол . В момента ремонтни дейности се извършван по ул. „Търговска“, северно от к-с „Зорница“. Най-засегнатите участъци се фрезоват и подготвят за възстановяване на асфалтовата настилка. Предстои и рехабилитиране на участъци от уличната мрежа в кв. „Аврен“. \r\nОт края на август досега са направени асфалтови кърпежи на обща площ от 4825 кв. м. Ремонтираните участъци са от улици в различни части на града, сред които „Каргон“, „Възраждане“, „В. Левски“, „Диана“, „Граф Игнатиев“, „Хале“, „Г. Бенковски“, също така и по ул. „Стара планина“. Възстановяването на компрометирани участъци обхвана и улици в централната част на града – като „Михаил Лъкатник“, „Михаил Шишман“, „Васил Карагьозов“, „Цар Иван Шишман“, „Мусала“, „Крали Марко“ и „Хан Крум“. \r\nЗавършени са предвидените към момента рехабилитационни дейности и по пътната настилка в к-с „Златен рог“. Предстоят подобни мерки по още улици в ЦГЧ, сред които ул. „Търговска“ и „Николай Петрини“.", "date": "2019.10.02", "title": "Продължават текущите ремонти на уличната мрежа в Ямбол"}
{"url": "http://www.focus-news.net/news/2019/10/02/2704383/kathimerini-turtsiya-patriarhat-i-seminariyata-v-halki.html", "text": "По време на неотдавнашната среща между гръцкия премиер Кириакос Мицотакис и държавния глава на Турция Реджеп Тайип Ердоган в Ню Йорк (първата между двамата лидери) лидерът на кабинета в Атина повдигна въпроса за повторното откриване на православното богословско училище на остров Халки край Истанбул. Въпросът е свързан с религиозната свобода и има ясни и значими международни измерения, коментира Том Елис в авторска статия за електронното издание на гръцкия ежедневник  Kathimerini . \r\nТрудно е да се разбере защо през последните 50 години турските лидери един след друг отказват да отворят отново. Трудно е да се разбере защо учениците и бъдещите религиозни водачи на православното християнство биха представлявали заплаха за Анкара. Всъщност обратното изглежда по-правдоподобно. Както подчерта Вселенският патриарх Вартоломей преди няколко месеца, в присъствието на говорителя на Ердоган Ибрахим Калън: „Не е обяснимо защо училище, което е основано и открито през 1844 г., през османския период,  е закрито в годините на Републиката и е държано затворено в продължение на половин век\". \r\nПрез последните десетилетия Халки привлече международен интерес и се превърна в още един източник на напрежение между Анкара и Вашингтон, както и с Брюксел. От двете столици настояват Анкара да отвори отново семинарията, като същевременно критикува позицията на Турция по този неполитически въпрос. Подобни опасения се изразяват и от позицията на турската държава към тогавашния патриарх. Въз основа на какви ли разсъждения създава пречки за работата на духовния водач на православните християни по целия свят? \r\nТрудно е да се разбере защо Турция от години избягва да укрепва международния статут на институция, за която е имала историческото щастие да бъде домакин. Анкара сама е виновна, че губи възможността да олицетвори образа на държава, която уважава други религии, включително православното християнство. \r\nТурция трябва да защити безпрепятствената работа на Патриаршията, като същевременно подчертава нейното универсално измерение, а не да го подкопава. Това ще осигури значителни и символични ползи за Турция и в същото време ще засили преговорната сила на страната спрямо Гърция. И не само – така ще бъдат спечелени САЩ, чиято гръцко-православна общност е най-голямата под шапката на Вселенската патриаршия, освен Русия, която има своите амбиции в православния свят. \r\nВместо това тя е прекарала половин век в опити да подкопае статута и да ограничи дейността и силата на Патриаршията. Подобни нагласи може единствено да навредят на Турция. \r\n \r\n Тереза Герова", "date": "2019.10.02", "title": "Kathimerini: Турция, патриархът и семинарията в Халки"}
{"url": "http://www.focus-news.net/news/2019/10/02/2704381/evrodeputatat-ivo-hristov-slaboto-predstavyane-na-voychehovski-e-trevozhno-za-balgariya.html", "text": "Слабото представяне на Войчеховски е тревожно за България. Това съобщиха от  пресофиса  на евродепутата Иво Христов. \"Изслушването на кандидата за комисар Войчеховски беше неудовлетворително и поставя под въпрос дали досието „Земеделие“ ще остане в страна с нашите стратегически интереси. Полша е един от най-силните адвокати на изравняването на субсидиите за европейските фермери. България има интерес поляк да оглави ресора. Общата селскостопанска политика е една от най-старите и силно финансирани общоевропейски политики. 77% от територията на ЕС се определя като „селска“. Освен директните плащания, много важен инструмент за инвестициите са програмите за развитие на селските райони. От този бюджет се предвижда да се задели ресурс за мерки за справяне с Африканската чума по свинете у нас, например. \r\nЗа съжаление, в първото си изслушване г-н Войчеховски, въпреки 12-годишния си опит в Европейския парламент, не показа вещ поглед. Имаше добри тези и аргументи – за запазване на малките и средните предприятия в сектора, намаляване на интензивното производство, заяви ангажимент за борбата с измененията в климата. Уви, липсваше конкретика, а по някои теми личеше незапознатост. \r\nСамият кандидат призна, че може би не е бил ясен в някои от отговорите си и създаде усещане, че ще направи „Земеделието“ подвластно на ресор „Търговия“ с честите препратки към кандидата за този ресор – Фил Хоган. Ние в агрокомисията на ЕП искаме порочната практика селското стопанство да бъде жертвеният агнец на международните споразумения и търговия да спре. Земеделският комисар трябва да настоява за изключването на земеделието от споразуменията за свободна търговия. Меркосур е ярък пример за това. Други подобни споразумения предстоят. \r\nДано второто изслушване на 14 октомври да бъде по-силно. В български интерес е да имаме ресорен комисар от нашия регион, отговарящ за най-голямото бюджетно перо на Европейския съюз\", се казва още в прессъобщението.", "date": "2019.10.02", "title": "Евродепутатът Иво Христов: Слабото представяне на Войчеховски е тревожно за България"}
{"url": "http://www.focus-news.net/news/2019/10/02/2704382/mestni-izbori-2019-po-64-600-shte-badat-byuletinite-za-obshtinski-savetnitsi-i-za-kmet-na-obshtina-vidin.html", "text": "Общинска избирателна комисия – Видин утвърди тиража и образците на бюлетините за общински съветници и кметове за изборите на 27 октомври, съобщиха за  Радио „Фокус“ – Видин  от комисията. Утвърдени са бюлетините за общински съветници, за кмет на Община Видин и за кметове в 12 населени места в общината. По 64 600 ще бъдат бюлетините за общински съветници и за кмет на Община Видин.  \r\nЗа кметове на кметства утвърденият брой на бюлетините е следният: \r\n- Антимово – 500; \r\n- Бела Рада – 400; \r\n- Буковец – 600; \r\n- Готомарци – 600; \r\n- Градец – 1200; \r\n- Дунавци – 2200; \r\n- Иново – 600; \r\n- Капитановци – 900; \r\n- Кутово – 700; \r\n- Новоселци – 700; \r\n- Покрайна – 1200; \r\n- Сланотрън – 500. \r\nАнна ЛОЗАНОВА", "date": "2019.10.02", "title": "Местни избори 2019: По 64 600 ще бъдат бюлетините за общински съветници и за кмет на Община Видин"}
{"url": "http://www.focus-news.net/news/2019/10/02/2704379/pravitelstvoto-odobri-otcheta-za-izpalnenieto-na-darzhavniya-byudzhet-na-republika-balgariya-za-2018-godina.html", "text": "Правителството одобри годишния отчет за изпълнението на държавния бюджет на Република България за 2018 г. и доклада към него, също така предложи на Народното събрание да го разгледа и приеме, съобщиха от  правителствената информационна служба . \r\nВ него е отбелязано, че 2018 г. приключи с превишение на приходите над разходите по консолидираната фискална програма (КФП) на касова основа в размер на 135,1 млн. лева. Отнесено към БВП това представлява 0,1 % от БВП. За сравнение, в разчетите към ЗДБРБ за 2018 г. е заложен дефицит за годината в размер на 1,1 млрд. лв., което означава, че се отчита номинално подобрение на бюджетното салдо с над 1,2 млрд. лв., това допринесе за запазването на натрупаните значителни фискални буфери на разположение във фискалния резерв. Салдото по КФП е положително за трета поредна година, след като за 2017 г. бе отчетен излишък в размер на 0,8 % от БВП. Бюджетното салдо на сектор „Държавно управление” за 2018 г. по методологията на Европейската система от национални и регионални сметки (ESA 2010), съгласно априлските Нотификационни таблици за дефицита и дълга, е положително в размер на 2 % от БВП, което съответства на разпоредбите на чл. 25, ал. 2 на Закона за публичните финанси. \r\nФискалният резерв към 31.12.2018 г. е 9,4 млрд. лв., в т.ч. 9 млрд. лв. депозити на фискалния резерв в БНБ и банки и 0,4 млрд. лв. вземания от фондовете на Европейския съюз за сертифицирани разходи, аванси и други. \r\nПостъпилите приходи, помощи и дарения по консолидираната фискална програма за 2018 г. са в размер на 39 650,9 млн. лв., което представлява 103,8 % спрямо годишните разчети. Представени като относителен дял в БВП, приходите представляват 36,7 % от БВП, при 35 % от БВП за 2017 г. Съпоставени с 2017 г. постъпленията по консолидираната фискална програма бележат номинален ръст от 12,3 % (4 334,2 млн. лева). \r\nРазходите, включително вноската в бюджета на ЕС, по КФП за 2018 г., възлизат на 39 515,7 млн. лв., което представлява 100,5 % спрямо разчета за 2018 г. Разходите по КФП, като процент от БВП, представляват 36,6 % от БВП за 2018 г., при 34,1 % от БВП за 2017 г. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите по националния бюджет се дължи основно на по- високия размер на капиталовите разходи, нарастване на здравноосигурителните и социалните плащания, по-високите разходи за персонал - основно поради увеличението на възнагражденията на педагогическия персонал в системата на средното образование и др., нарастване на разходите за субсидии и други, докато по сметките за средства от ЕС нарастват основно капиталовите разходи. \r\nЛихвените плащания възлизат на 688,2 млн. лв. (95,3 % от планираните за 2018 г.), текущите нелихвени разходи - на 32 363,9 млн. лв. (103,2 % спрямо разчета за годината), капиталовите разходи (вкл. нетният прираст на държавния резерв) - 5 325,7 млн. лв. (87,7 % от разчетите към ЗДБРБ за 2018 г.) и предоставените текущи и капиталови трансфери за чужбина - 54,5 млн. лв., при планирани с разчетите към ЗДБРБ за 2018 г. 14,4 млн. лева. \r\nВноската на България в общия бюджет на ЕС възлиза на 1 083,4 млн. лв. (1 % от БВП), което е в съответствие с действащото през годината законодателство в областта на собствените ресурси на ЕС. \r\nСъс същото решение правителството одобри Годишен доклад и отчет за дейността на Държавния фонд за гарантиране устойчивост на държавната пенсионна система за 2018 г. и Годишен отчет за състоянието на държавния дълг за 2018 г., които предстои да бъдат внесени в Народното събрание. Общият паричен ресурс към 31.12.2018 г. по сметката на Държавния фонд за гарантиране устойчивост на държавната пенсионна система в Българската народна банка е в размер на 2 922,29 млн. лв., от който 2 922,00 млн. лв. са оформени в годишни депозити с решения на управителния съвет на Фонда. Размерът на държавния дълг към 31.12.2018 г. е 22,1 млрд. лв., което е значително под прага на предвиденото в ЗДБРБ дългово ограничение от 23,5 млрд. лева.", "date": "2019.10.02", "title": "Правителството одобри отчета за изпълнението на държавния бюджет на Република България за 2018 година"}
{"url": "http://www.focus-news.net/news/2019/10/02/2704384/petya-pamporova-sotsialno-podpomagane-smolyan-tazi-godina-sme-prieli-znachitelno-poveche-zayavleniya-za-pomoshti-za-otoplenie-dosega.html", "text": "Тази година сме приели значително повече заявления за помощи за отопление от жителите на област Смолян досега. Това каза за  Радио „Фокус“ – Смолян  Петя Пампорова – директор на Регионална дирекция „Социално подпомагане“ – Смолян. „Подаването на заявленията започна на 1 юли и ще приключи на 31 октомври за отоплителен сезон 2019/2020. До момента са подадени 8059 заявления, отпуснати са 6502 помощи, има 923 отказа и 634 заявления, които се обработват все още. Отказите най-често са превишаване на дохода, който е минимално изискуем за отделните групи, а следващата причина е за притежание на втори имот, който може да бъде източник на допълнителни доходи. Отпусканата сума за отопление от 1 ноември до 31 март е 465.90 лв., която се изплаща еднократно след издаване на заповед“, поясни Пампорова.  \r\nТя сравни, че за целия отоплителен сезон през миналата година са приели общо 5880 заявления, а са отпуснали 3673 помощи. „През тази година само досега има 8049 заявления и помощта, отпусната до момента е почти двойна на тази за целия отоплителен сезон м. г. През предходната година сме отпуснали общо 1 366 950 лв., а през тази година за август сме изплатили 1 293 338 лв., за юли 1 366 950 лв. Тоест, сумите вече изплатени са доста повече от миналогодишните, а все още има месец до крайния срок за подаване на заявлението и още 634 заявления в обработка“, обясни Пампорово. Тя уточни, че причините за значително увеличения брой кандидатстващи за помощта е, че параметрите на помощта през тази година са разширени – групите са повече, коефициентът вече е различен и самата сума е по-висока, в сравнение с миналата година, когато беше 375 лв. Пампорова допълни, че както през м. г., така и тази, масово помощите са за твърдо гориво, а малко са за електроенергия. \r\nТя припомни, че право на целева помощ за отопление, имат лицата и семействата, чийто средномесечен доход за предходните 6 месеца преди месеца на подаване на заявлението-декларация за получаване на помощта е по-нисък или равен от диференциран минимален доход за отопление. Като основа при определянето на диференцирания доход за отопление служи въведеният нов \"Базов доход за отопление\", в размер на 150 лв., който е равен на двойния размер на определения месечен гарантиран минимален доход. „Лицата и семействата също така трябва и да отговарят на условията, регламентирани в Правилника за прилагане на Закона за социално подпомагане, а именно: да не са регистрирани като еднолични търговци и да не са собственици на капитала на търговско дружество; да не притежават движима и недвижима собственост и/или идеални части от нея, която може да бъде източник на допълнителни доходи; да нямат сключен договор за предоставяне на собственост срещу задължение за издръжка и/или гледане, да не са прехвърляли жилищен, вилен, селскостопански или горски имот и/или идеални части от тях срещу заплащане или чрез договор за дарение през последните 5 години (общата стойност на сделките не трябва да надвишава 60-кратния размер на гарантирания минимален доход за съответния период – 4 500 лв.); безработните лица в трудоспособна възраст трябва да са регистрирани в дирекциите \"Бюро по труда\" най-малко 6 месеца преди подаване на заявлението и др.“, каза още Петя Пампорова.  \r\nНели ГЕРГЬОВСКА", "date": "2019.10.02", "title": "Петя Пампорова, „Социално подпомагане“ – Смолян: Тази година сме приели значително повече заявления за помощи за отопление досега"}
{"url": "http://www.focus-news.net/news/2019/10/02/2704360/d-r-sava-bozukov-odbh-smolyan-zapochvat-proverki-za-influentsa-po-ptitsite-v-oblastta.html", "text": "Започват проверки за инфлуенца по птиците в област Смолян. Това каза за  Радио „Фокус“ – Смолян  д-р Сава Бозуков – директор на Областна дирекция по безопасност на храните (ОДБХ) – Смолян. Той уточни, че в Смолян се намира единствената голяма птицеферма в региона, в която са въведени мерки за биосигурност.  \r\n„При проверките ще се следи за спазването на тези мерки за биосигурност, за съхраняването на фуража, както и за площадките за отглеждане“, поясни д-р Бозуков. Той изрази надежда, че през зимния сезон няма да има проблеми с птицефермата в Смолян. Не са предвидени проверки за инфлуенца по птиците в стопанства тип „заден двор“. Д-р Бозуков припомни, че последният случая на болестта е регистриран през миналата година в Асеновград и въпреки, че е близо до Смолян, засега няма случаи на инфлуенца в региона. \r\nНели ГЕРГЬОВСКА", "date": "2019.10.02", "title": "Д-р Сава Бозуков, ОДБХ – Смолян: Започват проверки за инфлуенца по птиците в областта"}
{"url": "http://www.focus-news.net/news/2019/10/02/2704387/a1-on-makedoniya-v-saraevo-zapochva-parviyat-po-roda-si-oktomvriyski-birfest.html", "text": "В Сараево, столицата на Босна и Херцеговина, започва първият по рода си за страната октомврийски бирфест, отбелязва македонската електронна медия  A1 On . \r\nФестивалът ще продължи 25 дни, а осен разнообразни предложения за бира, посетителите ще имат възможност да опитат вкусни ястия и да се отпуснат със забавна програма, подготвена от организаторите. \r\nНа феста са поканени да участват някои от водещите музикални групи в страната, подчертава медията. \r\n \r\n Тереза Герова", "date": "2019.10.02", "title": "A1 On (Македония): В Сараево започва първият по рода си октомврийски бирфест"}
{"url": "http://www.focus-news.net/news/2019/10/02/2704386/", "text": "Предстоящото емблематично събитие „Ретро парад Стара Загора“ събира за 16-ти път на едно място класиките в моторните превозни средства, съобщиха от  Община Стара Загора . По повод празника на града – 5-ти октомври, в парк „Артилерийски“, ще бъдат показани над 140 символа на различни автомобилни епохи. Като един от най-впечатляващите е произведен през 1910 година. Очакват се и чуждестранни гости. Подробности около събитието дадоха днес ресорният зам.-кмет на Стара Загора Красимира Чахова, председателят на Инициативния организационен комитет за отбелязване на годишнината Ганчо Баев и председателят на Старозагорския клуб „Ретро“ Тончо Желязков.  \r\n„Тази година, организаторът - Старозагорски автомобилен клуб „Ретро“, чества и 25 години от своето създаване. По този повод изданието на парада ще е не само с нова локация, но и нова концепция за провеждане, международно жури, музикално-развлекателна програма и много изненади за участниците и гостите. Имаме и ново лого за клуба, както и тематични и изпълнени със символика и детайли плакати“, обяви Баев. „Ще има международно жури, както и тристепенно награждаване за участници и победители“, допълни още той.  \r\nПо време на срещата с медиите стана ясно, че разполагането на моторните превозни средства ще се случва от 10.00 до 12.30 часа. За участие се допускат всички МПС, които отговарят на предварителните критерии. „Те трябва да са не на по-малко от 30 години, да бъдат в оригинално техническо състояние, както и да не се използват за ежедневна употреба от собствениците им – ограничение за марки и брой няма“, уточни още Баев.  \r\nНовата концепция и формат на събитието идва и с международно жури, както и с второ събитие на 6 октомври. „В Стара Загора ще бъде решен календара на всички клубове в България за 2020 година“, каза още Ганчо Баев.  \r\nНаградите са изцяло в духа на 25-тата годишнина на старозагорския клуб. Всеки участник ще получи специална книга, събрала историята му, както и юбилеен плакет. За първи път и публиката ще има възможност да излъчи свой фаворит с гласуване на място от 10.00 до 14.00 часа.  \r\nНа пресконференцията днес бе показана Купата на кмета, която представлява дървена купа, изработена майсторски с композиция от орех, круша, череша и чемшир. Общо специалните призове са 7, като всеки един от тях е произведение на изкуството. Връчването на наградите ще бъде в 15.30 часа.  \r\nСъбитието е с подкрепата на Община Стара Загора и е част от проявите по повод Празника на града.", "date": "2019.10.02", "title": "16-тото издание на Ретро парада в Стара Загора събира над 140 исторически превозни средства тази година"}
{"url": "http://www.focus-news.net/news/2019/10/02/2704391/12-pitbula-izpolzvani-za-nelegalni-kucheshki-boeve-sa-pochinali-v-obshtinskiya-priyut-v-plovdiv.html", "text": "12 питбула, използвани за нелегални кучешки боеве, са починали в общинския приют в Пловдив. Това съобщи за  Радио Фокус – Пловдив  Георги Божев, директорът на Общинско предприятие „Зооветеринарен комплекс“. Животните бяха настанени в приюта докато траеше делото срещу бившите им собственици, тъй като бяха веществени доказателства по него. Там те престояват повече от три години. След като делото приключи с осъдителна присъда за собствениците, организирали незаконните боеве, животните бяха предадени на държавата, а законният техен стопанин стана Българската агенция по безопасност на храните. „Въпреки, че в приюта в Пловдив се грижим добре за тях, 12 от 50-те настанени при нас животни починаха“, каза Божев. Той уточни, че когато животните са били оставени в приюта, най-малките са били на по 10 дни, а най-възрастните никой не може да каже на каква възраст са.  \r\n„Докато са били обучавани за кървави схватки със себеподобните им, кучетата са били третирани с доста забранени медикаменти“, посочи Божев. Възможно е именно това да е причината за тяхната смърт. Със сигурност между починалите има две-три, които са имали рак, някои от тях са умрели от инфаркт или инсулт. „Сърцето на едното от кучетата беше доста уголемено, преди да почине. Тези аномалии най-вероятно са предизвикани от прекомерно натоварване с анаболни медикаменти“, добави Божев.  Възможно е също така някои от кучетата  да са починали и от естествена смърт. По думите на директора на приюта, в момента останалите 32 питбула са в перфектно състояние, охранени, няма грешка в тяхното отглеждане, което да доведе до смъртта им, доказва съдебно-медицинската експертиза. \r\nВъв вторник ще има среща в Областната дирекция по храните в Пловдив, на която са поканени и неправителствени организации и специалисти, които да си кажат мнението какво да се прави с тези животни. „При разговора ни от прокуратурата изразиха опасението, че животните може да попаднат в ръцете на недоброжелателни граждани, които отново да ги пуснат на арената на боевете. Те са селектирани и обучавани за такива боеве. Така, че твърде опасно е и да се отглеждат с други кучета. Всички тези опасения трябва да се обсъдят добре и да се вземат правилните решения“, каза още Георги Божев и добави, че няма друг подобен случай у нас, за да се вземе примера от него. \r\nДо момента за питбулите се харчат само общински средства, похарчени са над 200000 лева“, посочи още Георги Божев. Те престояват в Приюта в Пловдив, тъй като Агенцията по храните няма къде да ги държи, няма и средства за прехраната им. \r\nЦветана ТОНЧЕВА", "date": "2019.10.02", "title": "12 питбула, използвани за нелегални кучешки боеве, са починали в общинския приют в Пловдив"}
{"url": "http://www.focus-news.net/news/2019/10/02/2704389/direktsiya-natsionalen-fond-v-ministerstvoto-na-finansite-shte-proveryava-za-verifikatsiyata-na-razhodi-na-upravlyavashtiya-organ-po-oprr-2014-2020-g.html", "text": "Дирекция „Национален фонд” в Министерството на финансите ще извършва проверки за верификацията на разходи на Управляващия орган на Оперативна програма „Региони в растеж“ 2014-2020 г. в качеството му на бенефициент по бюджетните линии на Приоритетна ос 8 - „Техническа помощ”. Това реши на днешното си заседание Министерския съвет, съобщиха от  правителствената информационна служба . \r\nДирекцията ще извършва този вид проверки, с изключение на бюджетна линия BG16RFOP001-8.002-0001-C02 „Осигуряване на средства за поддържане на професионален и административен капацитет на УО на ОПРР от Структурните фондове на ЕС“. \r\nСъгласно изискванията досега проверките се извършваха от дирекция „Вътрешен одит” на Министерството на регионалното развитие и благоустройството и от външен изпълнител, избран след проведена обществена поръчка. Избраното за целта дружество обаче е информирало за настъпване на невъзможност за изпълнение на задълженията по договора. Това налага избора на нов орган, който да поеме функциите. \r\nПредложените изменения в процеса по верификация на разходите не засягат целите на програмата, финансовата рамка и размера на отпуснатото европейско и национално финансиране, а са свързани единствено с обезпечаване процеса по верификация на исканията за плащане по бюджетните линии с бенефициент УО на ОПРР.", "date": "2019.10.02", "title": "Дирекция „Национален фонд” в Министерството на финансите ще проверява за верификацията на разходи на Управляващия орган по ОПРР 2014-2020 г."}
{"url": "http://www.focus-news.net/news/2019/10/02/2704388/prezidentat-rumen-radev-shte-bade-na-ofitsialno-poseshtenie-v-avstriya.html", "text": "На 3 и 4 октомври държавният глава Румен Радев ще бъде на официално посещение в Република Австрия. Това съобщиха от  прессекретариата на държавния глава . Визитата е по покана на австрийския федерален президент Александър Ван дер Белен. \r\nПосещението на Румен Радев ще започне на 3 октомври със среща с наши сънародници, които живеят и работят в Австрия. Държавният глава ще отличи с почетния знак на президента на България Карл Блеха – председател на Австрийско-българското дружество, и Хервиг Хадвигер – заместник-председател на организацията. Двамата имат значим принос за популяризирането на културата, изкуството и успехите на България зад граница.  \r\nНа 4 октомври държавният глава Румен Радев и неговата съпруга Десислава Радева ще бъдат посрещнати с официална церемония от президента Александър Ван дер Белен и съпругата му Дорис Шмидбауер. Двамата президенти ще ръководят пленарните разговори между двете делегации, след което ще дадат съвместна пресконференция.  \r\nТеми от дневния ред на ЕС и дебатът за бъдещето на Европа, регионалното сътрудничество в Дунавския регион, потенциалът за увеличаване на двустранния икономически и инвестиционен обмен, както и миграцията и сътрудничеството в областта на сигурността, се очаква да бъдат сред акцентите на срещата на президентите Румен Радев и Александър Ван дер Белен. \r\nПо-късно през деня държавният глава Румен Радев ще разговаря с федералния канцлер Бригите Бирлайн, с председателя на Националния съвет на Австрия Волфганг Соботка и с председателя на Конституционния съд проф. д-р Кристоф Грабенвартер.", "date": "2019.10.02", "title": "Президентът Румен Радев ще бъде на официално посещение в Австрия"}
{"url": "http://www.focus-news.net/news/2019/10/02/2704395/inzh-pavlin-tsonev-izpalnitelna-agentsiya-prouchvane-i-poddarzhane-na-reka-dunav-ruse-v-tseliya-uchastak-na-reka-dunav-se-nablyudava-ogranichavane-v-gazeneto-na-sadovete.html", "text": "В целия участък на река Дунав се наблюдава ограничаване в газенето на съдовете, каза за  Радио „Фокус“ - Шумен  инж. Павлин Цонев, изп. директор на Изпълнителна агенция „Проучване и поддържане на река Дунав” - Русе, във връзка с ниското ниво на реката. „Особено след месец май, липсата на валежи оказва своето влияние и в момента наблюдаваме ограничаване на корабоплаването, както за нашия, така и за немския, австрийския и унгарския участък на Дунав“, отбеляза инж. Цонев.  \r\nТой посочи, че на този етап затруднения в корабоплаването има в района на Белене, като там корабите „Вит“ и „Осъм“ работят денонощно по обозначаване на корабоплавателния път. „В момента „Осъм“ работи в района на Белене, а „Вит“ - в района на Силистра. Извършваме проверка и актуализация на маркировката с шамандури“, каза инж. Цонев. Той обясни, че благодарение на извършената драгажна дейност в критичните участъци през 2018 и 2019 година, въпреки ниските водни стоежи, се наблюдават малко по-големи дълбочини на фарватера, което е в помощ на корабоплаването.  \r\n„При настоящите стойности на нивото, теоретично трябва да наблюдаваме дълбочини, по-малки от 2 метра, а в момента те са от опрядъка на 2.20 2.30 метра. Естествено, има ограничаване в газеното на корабите и натовареността на съдовете, но не е такова, каквото е било преди години“, заяви инж. Цонев. Той уточни, че дейностите по драгиране са съгласно договор между транспортното министерство и Изпълнителна агенция „Проучване и поддържане на река Дунав”, като фирмата изпълнител е избрана след обществена поръчка. \r\nИвелина ИВАНОВА", "date": "2019.10.02", "title": "Инж. Павлин Цонев, Изпълнителна агенция „Проучване и поддържане на река Дунав” - Русе: В целия участък на река Дунав се наблюдава ограничаване в газенето на съдовете"}
{"url": "http://www.focus-news.net/news/2019/10/02/2704392/obshtinite-shte-poluchavat-razlikata-ot-taksite-za-elektronen-i-hartien-dokument-pri-predostavyaneto-na-kadastralni-uslugi-na-grazhdanite.html", "text": "В бюджета на общините ще постъпва разликата в стойността на таксата между електронен и хартиен документ, когато местната администрация подпомага службите по геодезия, картография и кадастър при обслужването на гражданите. Това предвиждат одобрените днес от правителството промени в Тарифа №14 за таксите, които се събират в системата на Министерството на регионалното развитите и благоустройството и от областните управители, съобщиха от  правителствената информационна служба . \r\nЗа изпълнение на заявената от потребителя услуга общините получават от Агенцията по геодезия, картография и кадастър електронен документ, таксата за него постъпва в бюджета на МРРБ, а общините разпечатват и предоставят на потребителя съответния документ на хартиен носител. Очаква се в резултат на изменението да се увеличи броят на общините, които желаят да подпомагат службите по геодезия, картография и кадастър, като по този начин ще бъде подобрено обслужването на потребителите, тъй като те ще могат да заявяват и получават услуги от кадастралната карта на удобно за тях място - в общинските центрове. \r\nЦелта на промените в Тарифата е документът да се приведе в съответствие с приетите изменения в Закона за кадастъра и имотния регистър. \r\nС измененията в Тарифата се регламентира държавната такса за официалните документи - скици, схеми и удостоверения да постъпва в държавния бюджет, чрез правоспособните лица по кадастър, които подпомагат службите по геодезия, картография и кадастър при административното обслужване. \r\nВ новия документ се предвижда промяна и в определянето на таксата за проект за изменение на кадастралната карта и кадастралните регистри. Досегашната отстъпка от 50 %, която се отнасяше за всички обекти в проекта - от първия до последния, остава само за проектите с над 50 броя обекти, като ще се прилага само за горницата над 50- тия имот. Това означава, че от 51-вия имот нагоре, след отстъпката в цената от 50 на сто, тя ще бъде 25 лв. за обект.  \r\nТака се цели постигане на по-справедлив начин на заплащане, тъй като при досегашното определяне на отстъпката за проекти, които съдържат до 50 имота, крайната цена на таксата беше по-висока, отколкото крайната цена на таксата за проект, съдържащ повече от 50 имота.", "date": "2019.10.02", "title": "Общините ще получават разликата от таксите за електронен и хартиен документ при предоставянето на кадастрални услуги на гражданите"}
{"url": "http://www.focus-news.net/news/2019/10/02/2704385/afp-protestite-v-bagdad-politsiyata-strelya-vav-vazduha-za-da-razprasne-demonstrantite.html", "text": "Иракската полиция отново използва стрелба – този път във въздуха - в опит да разпръсне новите протести в столицата Багдад, въпреки призивите на президента Бархам Салех за сдържаност след кръвопролитната демонстрация във вторник, която взе жертви, предава  AFP .  \r\nПолицията откри огън в квартал Ал-Шааб в северната част на Багдад и в един от южните квартали на града. Демонстрантите излязоха на улиците за втори пореден ден, за да протестират срещу корупцията в държавата, провала в предоставянето на публични услуги и безработицата. \r\nВъв вторник двама демонстранти бяха убити, след което президентът Бархам Салех да напомни на силите за сигурност, че „мирният протест е конституционно право\". \r\n \r\n Тереза Герова", "date": "2019.10.02", "title": "AFP: Протестите в Багдад - полицията стреля във въздуха, за да разпръсне демонстрантите"}
{"url": "http://www.focus-news.net/news/2019/10/02/2704393/sport-ogranichiha-alkohola-uvelichiha-politseyskoto-prisastvie-v-lil.html", "text": "Продажбата на алкохол е ограничена, полицията - утроена в Лил преди мача с Челси. Всеки с бутилка в ръка на улицата ще бъде задържан. В Лил не искат да се повторят сблъсъците между агитките на Лил и Евертън през 2014 година, когато двата тима играха в Лига Европа - пак през октомври. Тогава задържаха над 300 ултраси, бяха използвани палки и сълзотворен газ. Според градската управа около 4 000 английски фенове ще напълнят улиците, като поне две хиляди от тях идват без билети за мача. От полицията са решени да не допускат привърженици без билети в близост до стадиона, като дори и паркингите в околността ще са забранени за тях.", "date": "2019.10.02", "title": "Спорт: Ограничиха алкохола, увеличиха полицейското присъствие в Лил"}
{"url": "http://www.focus-news.net/news/2019/10/02/2704390/pregled-na-mezhdunarodnite-novini-do-1300-chasa-agentsiya-fokus.html", "text": "Северна Корея проведе изпитания на две балистични ракети, изстреляни в посока към Японското море, една от които е попаднала в Изключителната икономическа зона (ИЗЗ) на страната. Това заяви на пресконференция в Токио генералният секретар на кабинета на министрите Йошихиде Суга, предава  TACC . \r\n„Северна Корея изстреля две балистични ракети тази сутрин. Една от тях падна в Японско море в нашата ИИЗ в префектура Шиман. В момента няма съобщения за щети. Продължаваме да събираме информация\", цитира агенцията думите на Суга. \r\nЯпония свиква заседание на Съвета за национална сигурност с участието на министър-председателя Шиндзо Абе, както и ръководителите на външнополитическото ведомство Министерството на отбраната във връзка с действията на Пхенян.  \r\n„Свикваме заседание на Съвета за сигурност, за да обсъдим ситуацията около изстрелването на ракети и разработването на по-нататъшни мерки. Премиерът Абе разпореди да се събере цялата налична информация и да се гарантира безопасността на корабите и самолетите\", допълни Суге. \r\nСпоред данни на Министерството на отбраната на Япония, Северна Корея е изстреляла ракета, достигнала височина от 900 км. Според Комитета на началниците на щабовете на Република Корея, изпитанията са направени от пристанищна зона в източното крайбрежие на страната.  \r\nОт юли тази година КНДР редовно изстрелва балистични ракети с малък обсег на действие. Само през август Пхенян проведе пет такива теста. \r\n*** \r\n \r\n  Новият, 22-ри по ред състав на Кнесета ще положи клетва в четвъртък на фона на твърденията, че работата му ще бъде прекратена съвсем скоро заради организиране на третите за годината избори в Израел, съобщава вестник  The Jerusalem Post . \r\nТози път има само осем нови депутати, а други девет се завръщат на постовете си, което означава, че 103-ма членове на 22-ия Кнесет ще положат клетва за втори път през 2019 г. \r\nЦеремонията по полагане на клетва ще се проведе в сутрешните часове на деня. В следобедните часове ще бъде даде празничен прием, на който ще присъства президентът на Израел Реувен Ривлин. След това депутатите ще заемат местата си в Кнесета. Тържеството ще завърши с тост и традиционната снимка на лидерите на фракциите в парламента. \r\n*** \r\n \r\n  Настоящият държавен глава на Хърватия Колинда Грабар-Китарович ще обяви официално  кандидатурата си за втори президентски мандат, предава държавната   Hrvatska radiotelevizija (HRT) . \r\nОфициалното обявление се очаква да бъде направено от президентската резиденция в Загреб в обедните часове на деня. \r\nРъководителят на предизборния щаб Колинда Грабар-Китарович и членът на председателството на ХДС Иван Анушич заяви, че кандидатурата на Колинда Грабар-Китарович за нов мандат ще бъде обявена „точно навреме“. Той отбеляза, че първият тур на изборите вероятно ще бъде на 22 декември. \r\n*** \r\n \r\n  Руският енергиен гигант „Газпром“ се нуждае от 4-5 седмици за завършването на газопровода „Северен поток 2“. Проектът ще бъде реализиран при всички положения, заяви пред журналисти в кулоарите на форума „Руска енергийна седмица“ ръководителят на Съвета на директорите на компанията Виктор Зубков, предава  TACC . \r\n„Трябват ни 4-5 седмици, за да завършим всичко, имаме на разположение ноември и декември – два месеца, осем седмици. Все още продължаваме“ с работата, заяви Зубков, отговаряйки на въпроса колко време е необходимо на„ Газпром“, за да завърши строителството на газопровода. \r\n„Ако не получим [разрешение от Дания], ще заобиколим неутралните води“, поясни той и добави, че би било препоръчително полагането да се извърши по-близо до Дания. „Не мога да кажа дали ще възникне критичен момент [за сроковете на проекта]. Във всеки случай газопроводът ще бъде завършен. Ние ще го завършим\", категоричен бе Зубков. \r\n*** \r\n \r\n  Президентът на Черна гора Мило Джуканович е на официално посещение в Скопие в сряда и четвъртък, в хода на което е предвидена церемония по полагане на венец на гроба на Гоце Делчев в църквата „Свети Спас“, пише електронното издание на македонския вестник  „Вечер“ . \r\nМакедонският държавен глава Стево Пендаровски ще организира официална церемония по посрещане с най-високи държавни и военни почести пред своята резиденция „Вила Водно“, след което е предвидена среща очи в очи на двамата президенти. \r\nДжуканович ще се срещне и с председателя на парламента Талат Джафери, както и премиера Зоран Заев. \r\n*** \r\n \r\n  Каталунското регионално правителство във вторник отбеляза втората годишнина от референдума за независимост на 1 октомври 2017 година с публично обръщение, в което гражданите на автономната област се призовават да съживят духа от опита за отделяне, за да напреднат към създаването на Каталунска република, пише испанското издание  El Pais . \r\nСтоейки в двора на Палау де ла Женералитет, сградата, в която се помещава областната изпълнителна власт, регионалният премиер Ким Тора и неговият заместник Пере Арагонес, прочетоха реч, с която казаха на каталунското общество да запали този дух, за да отговори на „предизвикателствата на бъдещето“. \r\nЗаобиколени от други високопоставени правителствени служители, Тора и Арагонес обещаха „да се движат напред към Каталунска република без никакви извинения. Ще го направим по единствения начин, по който знаем как: демократично и мирно“. \r\nСъщо във вторник, други сецесионистки лидери – представители на партиите „Заедно за Каталуния“, „Каталунската републиканска левица“ (КРЛ) и крайно-лявата CUP, както и гражданските движения ANC и Omnium Cultural – прочетоха манифест, призоваващ за „масов отговор, основан на ненасилствена борба и гражданско неподчинение“ на предстоящото решение на Върховния съд за съдбата на 12-те лидери, които оглавиха незаконния опит за отделяне от Испания през 2017 година. Движението за независимост широко очаква тези лидери да бъдат признати за виновни за бунт - престъпление, което включва дълги срокове в затвора. \r\nМиналата седмица Тора защити публично девет лица, които бяха арестувани по подозрение, че подготвят насилствени действия на или около годишнината на референдума. Заподозрените са обвинени в терористични престъпления, след като полицията иззе материал за изработване на бомби и инструкции как да се правят взривни вещества, според разследването. Тора каза миналата седмица, че има опит „да се създаде фалшив разказ за насилие в Каталония“. \r\n„Ние обещаваме да продължим, докато не постигнем свобода за политическите затворници и връщането на изгнаниците“, каза каталунският лидер, визирайки следствените сецесионистки лидери и своя предшественик Карлес Пучдемон, който избяга от Испания, за да избегне ареста и сега живее в Белгия. \r\n„Регионалното правителство смята, че духът на този ден (1 октомври 2017) и дните, които последваха, особено 3 октомври (когато имаше улични демонстрации в протест срещу полицейскитеарести и последвлото обръщение на крал Фелипе VI към нацията), е духът, с който трябва да посрещнем бъдещите предизвикателства, особевно по пътя към Каталунската република, която ще бъде неизбежна и която искаме да изградим за всички“, заяви Арагонес. \r\nТора изрази съчувствие към гражданите, които пострадаха по време на полицейските акции, проведени в този ден в опит да спрат гласуването, което беше обявено за неконституционно от Върховния съд на Испания. Той каза, че „2,3 милиона граждани излязоха да гласуват и защитиха урните. Каталунското общество като хранилище на граждански и политически права ги защитава въпреки последствията, въпреки че е пребито и нападнато от сили, изпратени от испанската държава“. \r\nАнкета, публикувана през май от Центъра за проучвания на общественото мнение (CEO), установи, че 48,6% от респондентите отхвърлят сецесията от Испания в сравнение с 44,1% през март. \r\n*** \r\n \r\n  На фона на подновения интерес към енергийните възможности в Източното Средиземноморие, Гърция се очертава като ключов съюзник в региона с „пряко положително въздействие“ върху енергийната сигурност и диверсификация на Европа, заяви посланикът на САЩ в Атина Джефри Пайет на Първата годишна Източносредиземноморска енергийна лидерска среща, проведена в Атина, пише електронното издание на вестник  Kathimerini . \r\n„В епоха на обновено съперничество между великите сили и големи открития на въглеводороди през изминалото десетилетие, този глобален кръстопът на Европа, Азия и Африка се върна на челно място в американската стратегическа мисъл“, каза дипломатът. \r\nПайет заяви, че САЩ, заедно с Гърция и други регионални играчи, „работят за отблъскването на зловредни актьори, като Русия, Китай и Иран. Те има различни интереси и ценности, както и рзлично виждане за бъдещето на този регион“. \r\nТой приветства участието на страната - наред с другите – в Инициативата „Три морета“, която посочи, че ще предостави на страната допълнителни възможности за инвестиции в бизнеса, логистичните връзки, енергийната инфраструктура и цифровите комуникации, отбелязвайки необходимостта от диверсификация на енергийните източници и доставки в региона. \r\n„Гърция бързо увеличава ролята си като регионален енергиен интегратор, както и като гарант на европейската енергийна сигурност и диверсификация“, обобщи посланикът. \r\nКоментирайки визитата на държавния секретар на САЩ Майк Помпео в Атина в петък, Пайет посочи, че в центъра на разговорите му с представителите на гръцките власти ще бъдат именно тези въпроси, както и ролята на Гърция в региона. \r\n***", "date": "2019.10.02", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/10/02/2704400/pravitelstvoto-odobri-sa-dopalnitelni-430-893-lv-po-byudzheta-na-ministerstvoto-na-finansite-za-2019-godina.html", "text": "Правителството одобри допълнителни разходи по бюджета на Министерството на финансите за 2019 година, съобщиха от  правителствената информационна служба . С предоставените 430 893 лв. ще бъде обезпечено изпълнението на ангажиментите на страната ни по Споразумението между правителството на Република България и Международната банка за възстановяване и развитие („Световна банка“) за дългосрочното позициониране и функциониране на Офиса на Световната банка за споделени услуги и други функции в София. \r\nСпоразумението беше сключено на 12 април 2019 г. Ратифицирано е от Народното събрание със закон, обнародван в „Държавен вестник“, бр. 38 от 2019 г., и влезе в сила на 10 май 2019 г. То предвижда правителството да окаже финансова подкрепа на Международната банка за възстановяване и развитие за дългосрочното позициониране и функциониране на Офиса на Световната банка за споделени услуги и други функции в София за периода на неговото действие на територията на страната и при параметри и условия, съобразени с международните стандарти за обезпечаване функционирането на международни финансови институции от ранга на Световната банка. Същата практика е прилагана и в другите страни, в които Банката има подобни структури и предоставя изнесени дейности. \r\nТези средства се осигуряват за сметка на преструктуриране на разходите и/или трансферите по централния бюджет за 2019 г.", "date": "2019.10.02", "title": "Правителството одобри са допълнителни 430 893 лв. по бюджета на Министерството на финансите за 2019 година"}
{"url": "http://www.focus-news.net/news/2019/10/02/2704398/utvardeni-sa-razhodite-za-komandirovki-v-stranata-za-vtoroto-trimesechie-na-2019-g.html", "text": "Правителството утвърди разходите за командировки в страната за второто тримесечие на 2019 г. на министрите и заместник-министрите, на областните управители, на председателите на държавни комисии, агенции и институции, съобщиха от  правителствената информационна служба . \r\nЗа командировки на министрите и заместник-министрите в страната са изразходвани общо 11 784,58 лв., за командировки на председателите на държавни агенции и техните заместници –1 551,96 лв., за командировки на председатели и членове на държавни комисии – 340 лв. и за командировки на областни управители – 9 633,32 лв. За командировки на ръководители на държавни институции по чл. 19, ал. 4 от Закона за администрацията не са извършени разходи.", "date": "2019.10.02", "title": "Утвърдени са разходите за командировки в страната за второто тримесечие на 2019 г."}
{"url": "http://www.focus-news.net/news/2019/10/02/2704397/asotsiatsiya-na-evropeyski-rokeri-evro-baykars-podpomaga-bolnitsi-sotsialni-institutsii-i-uslugi-vav-veliko-tarnovo.html", "text": "Днес представители на Асоциация на европейски рокери „Евро байкърс“, базирана в Германия и представлявана от Д-р Херман Мюнцел, проведе работна среща с изпълняващата длъжността „кмет на Община Велико Търново“ Снежана Данева – Иванова. Това съобщиха от пресцентъра на  Общината . \r\nСрещата се осъществи по инициатива и с активното партньорството на господин Петър Стефанов и „Бългрско чопър общество“. \r\nЛюбители на мотоциклетите от Германия и Европа, обединени в Асоциация през 2003 година посетиха града с благородната кауза да подпомогнат с дарения болници, социални институции и услуги. \r\nВодени от хуманни съображения те са решили да обединят страстта си към мотоциклетите и пътешествията с мисията да помагат на хора и институции, които изпитват необходимост от подкрепа. \r\nЧленовете на Асоциацията поддържат контакти с над 1200 европейски болници и разполагат с възможност да предоставят болнична техника и оборудване, обзавеждане. \r\nПо време на срещата госпожа Снежана Данева – Иванова запозна гостите с конкретните необходимости от медицинска техника и оборудване в здравните заведение в Старата столица. \r\nПредставителите на Асоциацията поеха ангажимент през месец май 2020-та година във Велико Търново да пристигнат 5 ТИР-а с медицинска техника и оборудване. Дарителите заявиха волята и намерението си да заплатят и транспортните разходи до България на осигурените от тях дарения. Идеята на дарителите е тези техни жестове да станат постоянни и да подпомогнат във времето на колкото може повече институции и хора. \r\nСлед срещата гостите посетиха Център за психично здраве Велико Търново. Разговаряха с Управителя и посетиха отделенията и Дневният център. \r\nГостите имаха възможност да посетят и някой от емблематичните забележителности на Духовната и Историческа столица на България – град Велико Търново и изразиха задоволството и очарованието си от излъчването и атмосферата на града.", "date": "2019.10.02", "title": "Асоциация на европейски рокери „Евро байкърс“ подпомага болници, социални институции и услуги във Велико Търново"}
{"url": "http://www.focus-news.net/news/2019/10/02/2704401/chez-ustanovi-rekordna-krazhba-na-tok-v-pleven-polzvanata-nezakonno-elektroenergiya-e-dostatachna-za-1000-domakinstva-mesechno.html", "text": "При извършване на проверки за кражби на електроенергия в Плевен, ЧЕЗ Разпределение установи незаконно ползване на електроенергия в промишлени количества. Това съобщиха от пресцентъра на  ЧЕЗ . Проверката беше проведена на 25 септември. Екип на дружеството откри незаконно прекъсната електропроводна линия средно напрежение и присъединен трансформаторен пост, скрит в едно от халетата на проверявания обект. Проверката е направена съвместно с представители на МВР, които са извършили процесуално-следствени действия на място.  \r\nПо информация от присъстващи, обектът се използва за производство и пакетиране на готова продукция. За разкриване на нарушението дружеството включи  екипи, специализирани в разкриване на кражби, експлоатационни  групи и мобилна лаборатория.   \r\nПо предварителни изчисления на ЧЕЗ Разпределение загубите са в размер на 200 000 киловатчаса месечно.  Количеството електроенергия е достатъчно за захранването на 1000 средностатистически домакинства. Това е една от най-мащабните кражби от един обект, установявани от дружеството.  \r\nЧЕЗ Разпределение използва комплекс от високоефективни методи за установяване на кражби на електроенергия, в резултат на което, при проверка, се постига пълна разкриваемост на незаконното потребление на ток. Въведените наскоро специални стикери върху електромерите, работата с рефлектометри, които дават информация за директни присъединявани под земята, отчитането по райони чрез балансови електромери, лабораторните коли и др. са предпоставка за успеваемост на акциите за разкриване на кражбите. \r\nС настъпване на есенно-зимния сезон  и увеличаването на консумацията на електроенергия проверките ще зачестят.", "date": "2019.10.02", "title": "ЧЕЗ установи рекордна кражба на ток в Плевен, ползваната незаконно електроенергия е достатъчна за 1000 домакинства месечно"}
{"url": "http://www.focus-news.net/news/2019/10/02/2704399/570-shofyori-sa-sanktsionirani-za-upotreba-na-mobilni-telefoni-po-vreme-na-dvizhenie-v-ramkite-na-operatsiyata-po-liniya-na-tispol.html", "text": "570 шофьори са санкционирани за употреба на мобилни телефони по време на движение в рамките на операцията по линия на TISPOL. Това съобщиха от пресцентъра на  МВР . 570 водачи са санкционирани за неправомерна употреба на мобилни телефони при последната операция за недопускане на незаконосъобразно ползване на мобилни устройства по време на движение. Тя бе организирана по линия на Европейската мрежа на службите на Пътна полиция – TISPOL и се проведе в седмицата от 16 до 22 септември.  \r\nПо смисъла на чл. 104а от ЗДвП, използването от водачите на мобилни телефони по време на движение без устройства, позволяващи употребата им без участието на ръцете, е недопустима.  \r\nПо време на операцията у нас са проверени 25 953 моторни превозни средства и 29 440 души. Най-много нарушения са установени от екипите на ОДМВР - Велико Търново – 57, СДВР – 55 и ОДМВР - Бургас – 51.  \r\nЗа сравнение, при аналогична операция, проведена от 17 до 23 септември миналата година, на територията на страната бяха проверени общо 24 807 МПС и 29 340 души, бяха установени общо 662 подобни нарушения.", "date": "2019.10.02", "title": "570 шофьори са санкционирани за употреба на мобилни телефони по време на движение в рамките на операцията по линия на TISPOL"}
{"url": "http://www.focus-news.net/news/2019/10/02/2704404/pravitelstvoto-odobri-2-295-530-leva-za-deynosti-po-pet-natsionalni-programi-za-obrazovanieto.html", "text": "Министерският съвет одобри 2 295 530 лева за финансово осигуряване на дейности по националните програми „Ученически олимпиади и състезания“, „Осигуряване на съвременна образователна среда“, „Успяваме заедно“, „Заедно за всяко дете“ и „Без свободен час“ за 2019 г., съобщиха от  правителствената информационна служба . \r\nЗа НП „Ученически олимпиади и състезания“ се отпускат 1 271 399 лв. за финансиране на одобрените проекти на 221 училища. С тях ще се финансира провеждането на допълнителна работа с ученици за подготовка за олимпиади и осигуряване на условия за участие на ученици в национални олимпиади и състезания. В допълнителното обучение, провеждано от 961 учители, са включени 8 647 ученици. \r\nЗа НП „Осигуряване на съвременна образователна среда“ 408 257 лв. се разпределят на 201 общински училища по модул „Културните институции като образователна среда“. Средствата са за провеждане на задължителни, избираеми и факултативни учебни часове по общообразователни предмети и теми, свързани с изкуства, в музеи, в галерии и в театри с цел по-добро и привлекателно поднасяне на учебно съдържание. \r\nЗа НП „Успяваме заедно“ се отпускат 288 161 лв. Те са за 150 общински детски градини за осигуряване на книги и играчки за децата, материали за обогатяване на средата, консумативи за изпълнение на проектните дейности, за „стаи на семейството“ за провеждане на срещи с родителите. Целта е изграждане на подкрепяща, приемна, безопасна и интерактивна среда и изработване и прилагане на ефективни мерки за осигуряване на плавен преход на детето от семейната среда към детската градина. \r\nПри НП „Заедно за всяко дете“ отпуснатите 17 431 лв. са за 74 общински училища и 6 детски градини. С тях ще се осигурява подкрепа за реализиране на дейностите на екипите за обхват, включително разходи за командировка за осъществяване на мярка „Посещение на адрес“. \r\nПо НП „Без свободен час“ с 310 282 лв. ще се възстановяват средства за учител, когато замества в училище или детска градина. Целта е постигане на непрекъснатост на учебния процес и изпълнение на учебните планове и програми. По модул „Без свободен час в училище“ бенефициенти са 453 общински училища и един ЦСОП, а по модул „Без свободен час в детската градина“ - 45 общински детски градини. \r\nСредствата се осигуряват от бюджета на Министерството на образованието и науката за 2019 г.", "date": "2019.10.02", "title": "Правителството одобри 2 295 530 лева за дейности по пет национални програми за образованието"}
{"url": "http://www.focus-news.net/news/2019/10/02/2704396/bez-zabavyane-se-osashtestvyava-preminavaneto-prez-gkpp-malko-tarnovo.html", "text": "Без забавяне се осъществява преминаването през ГКПП „Малко Търново“. Това съобщи за  Радио „Фокус“ – Бургас  дежурният на пункта. Към момента няма образувани колони от автомобили по пунктовете на българо-турската граница. Преминаването се осъществява безпроблемно. \r\nМария ПОПЧЕВА", "date": "2019.10.02", "title": "Без забавяне се осъществява преминаването през ГКПП „Малко Търново“"}
{"url": "http://www.focus-news.net/news/2019/10/02/2704402/pravitelstvoto-odobri-dopalnitelno-2-451-leva-za-rehabilitatsiya-na-voennoinvalidi.html", "text": "Правителството одобри допълнителен трансфер в размер на 2 451 лв. по бюджета на държавното обществено осигуряване за 2019 година, съобщиха от  правителствената информационна служба . Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.", "date": "2019.10.02", "title": "Правителството одобри допълнително 2 451 лева за рехабилитация на военноинвалиди"}
{"url": "http://www.focus-news.net/news/2019/10/02/2704403/9-zlatni-medala-specheliha-ot-taekuondo-klub-fors-2004-burgas-ot-mezhdunaroden-turnir-v-belgiya.html", "text": "9 медала спечелиха от таекуондо клуб „Форс-2004“ – Бургас от престижен международен турнир в Белгия. Това съобщиха от пресцентъра на  Община Бургас . През изминалия уикенд клубът участва на силния турнир с над 600 състезатели „24rd Open Ilyo 2019″ в град Аршхот, Белгия. Клубът бе представен от Никол Христова, Константин Янев, Христо Тодоров и Радостин Щилянов в дисциплина Пумсе индивидуално и тройка на 28 септември, както и в спаринга на 29 септември, с треньор Бисер Христов VII Дан, който участва с Никол Христова и в атрактивната дисциплина Пумсе Family. Участниците от Бургас се представиха повече от добре, като завоюваха един златен медал, три сребърни и един бронзов. И във втория ден на състезанието отново бе добро представянето на клуба - пълен комплект медали, два златни, един сребърен и един бронзов.", "date": "2019.10.02", "title": "9 златни медала спечелиха от таекуондо клуб \"Форс 2004\" - Бургас от международен турнир в Белгия"}
{"url": "http://www.focus-news.net/news/2019/10/02/2704407/myuzikalat-evita-shte-bade-predstaven-v-stara-zagora-na-11-oktomvri.html", "text": "Мюзикълът \"Евита\" ще бъде представен в Стара Загора на 11 октомври. Това съобщиха от  Община Стара Загора . След триумфа на турнето \"По-полека симфони\", актьорът и певец Стефан Вълдобрев се завръща на сцената на операта в Стара Загора с новата перла в репертоара на Опера Пловдив - мюзикълът \"ЕВИТА\". \r\nБродуейската легенда на Андрю Лойд Уебър с безсмъртния хит \"Don't Cry For Me Argentina\" и наградената с Оскар песен \"You Must Love Me\" от филма с Мадона ще гостува на 11 октомври  от 19:00 часа на сцената на Старозагорската опера. \r\nМюзикълът \"Евита\" се играе над 40 години на Уест Енд Лондон и Бродуей САЩ и е преведен на над 14 езика. С това той се нарежда сред най-известните мюзикъли на Андрю Лойд Уебър в световен мащаб, заедно с \"Исус Христос Суперзвезда\", \"Фантомът на операта\" и \"Котки\". Получил е три награди \"Тони\" - най-престижното отличие за мюзикъл в САЩ. \r\nДиригент на \"Евита\" е американският възпитаник Константин Добройков, който познава спецификата на жанра от Бродуей и с голям успех подготви заглавията \"Човекът от Ла Манча\", \"Исус Христос Суперзвезда\", \"Коса\" и \"Мария от Буенос Айрес“.  \r\nСтефан Вълдобрев прие предизвикателството да изпълни една от главните роли в мюзикъла - тази на Че, пресъздадена на големия екран от Антонио Бандерас. В мюзикъла героят му Че се явява основен критик, но и вътрешен глас на Ева Перон и въпреки че мнозина правят асоциации с образа на Че Гевара, то в исторически план Първата дама на Аржентина и революцонерът не са се познавали.  За ролята на Евита е поканена гласовитата пловдивчанка Юлия Йорданова, която е трупала опит като изпълнител в САЩ. Вокалните партии на президента Перон изпълнява Атанас Сребрев, а Марк Фаулър, Момчил Караиванов и Станислава Момекова изпълняват останалите централни роли. \r\nРежисьорът Нина Найденова дълго изучава историческите факти за Ева Перон - превърнала се в мит за Аржентина, еднакво силно обичана и силно мразена. Подходът й изследва \"Славата\" като амбиция, мисия, оръжие, протест и фанатизъм. За постановката на Опера Пловдив Аржентинското правителство съдейства да се използват автентични фотоси и кадри от живота на Ева Перон - нейните срещи с работници,  пламенните й речи от терасата на Президентството (или Розовата къща), пилеенето на пари, пътуванията до Европа, процесиите за нейното погребение… Документалните материали умело са вплетени в сценографията чрез мултимедията на визуалния артист Никола Налбантов. \r\nХудожникът на костюмите Николина Костова - Богданова внимателно изучава гардероба на Ева Перон.  Нейната цел е чрез облеклото да пресъздаде на сцената метафора за кратката, противоречива и динамична история на Ева Дуарте от Лас Тодос, която пристига в големия град на 15 годишна възраст с една овехтяла рокличка, на 26 години се издига до Първа дама, която се облича с Диор и малко по-късно, преди да умре на 33 години, изнася последните си речи пред многохилядна тълпа от бедняци, облечена с кожено палто от визон. \r\nМюзикълът на Андрю Лойд Уебър е съставен само от музикални номера без говор между тях, което поставя предизвикателства на Хора и Балета на Опера Пловдив. Изпълнителите имат сценична задача бързо да се преобразяват от скърбящо население, пеещо Реквием за Евита в бунтовнически маси срещу политическата класа, от аржентинска надменна буржоазия във военна хунта. Естествено, всичко това е гарнирано със завладяващо танго, поставено от хореографа Боряна Сечанова. \r\n*Спектакълът е на български език. \r\n*Билети се продават на касата на Опера Стара Загора.", "date": "2019.10.02", "title": "Мюзикълът \"Евита\" ще бъде представен в Стара Загора на 11 октомври"}
{"url": "http://www.focus-news.net/news/2019/10/02/2704410/granichna-politsiya-izklyuchitelno-intenziven-e-trafikat-na-tovarni-avtomobili-na-kapitan-andreevo-i-lesovo-natovareno-e-dvizhenieto-na-kamioni-i-na-dunav-most-2-i-kulata.html", "text": "Изключително интензивен е трафикът на ГКПП \"Капитан Андреево\" и ГКПП \"Лесово\" на границата с Република Турция на изход за товарни автомобили, по данни към 13.00 часа. Това съобщиха от  ГД \"Гранична полиция\" . Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. На ГКПП \"Кулата\" на българо-гръцката граница трафикът е интензивен на вход и изход за товарни автомобили. На ГКПП \"Дунав мост-Видин\" на границата с Румъния трафикът е интензивен на изход за товарни автомобили.   \r\nПоради ниското ниво на река Дунав, от съображение за безопасност платформата, обслужваща фериботната връзка Оряхово – Бекет,  работи само през светлата част от 08.00 ч. до 22.00 ч. \r\nНа ГКПП \"Златарево\" на границата с Република Северна Македония движението е затруднено поради извършване на ремонтно-строителни дейности. Трафикът на останалите пунктове е нормален.  \r\nПреминаването през всички контролно-пропускателни пунктове на българо-сръбската граница се осъществява нормално.", "date": "2019.10.02", "title": "\"Гранична полиция\": Изключително интензивен е трафикът на товарни автомобили на \"Капитан Андреево\" и \"Лесово\", натоварено е движението на камиони и на \"Дунав мост 2\" и \"Кулата\""}
{"url": "http://www.focus-news.net/news/2019/10/02/2704394/regionalnata-biblioteka-v-dobrich-razpolaga-s-programiruemi-igrachki-za-detsa-ot-4-do-8-godini.html", "text": "Програмируеми интерактивни играчки - пчела робот, радват потребителите на Регионална библиотека „Дора Габе“ на възраст от 4 до 8 години през новата учебна година, предаде кореспондентът на  Радио „Фокус” – Варна . Учебните пособия от съвременен тип, заедно с цветни подложки от винил за работа с тях, са дарени на библиотеката съвсем наскоро по проект „Генерация Код“ на Фондация „Глобални библиотеки-България“, по грант от Посолството на САЩ за осъществяване на дейности по програмиране. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“. Забавното обучение освен формиране и затвърдяване на знания, ще даде възможност за надграждане на пространствената ориентация на децата и ще провокира тяхното логическо мислене. Действията на пчеличката се задават с помощта на няколко бутона, разположени върху горната повърхност на играчката, които са достатъчно ясно означени, за да предложат изключително опростен интерфейс за общуване с детето и дават възможност за програмиране на 40 стъпки. Управляемата играчка подпомага дейността на детския учител в посока интегриране на нови технологии и методи на работа. В рамките на Европейската седмица на програмирането, която през 2019 г. ще бъде от 7 до 20 октомври, в библиотеката ще се проведат образователни занимания с деца на възраст от 4 до 8 години. За децата от 8-14 години библиотеката предлага занимания по забавно програмиране с роботите Финч, дарени също от Посолството на САЩ чрез Фондация „Глобални библиотеки-България“. Библиотеката е отворена за сътрудничество с детски градини и училища след предварителна заявка. \r\nЖулиета НИКОЛОВА", "date": "2019.10.02", "title": "Регионалната библиотека в Добрич разполага с програмируеми играчки за деца от 4 до 8 години"}
{"url": "http://www.focus-news.net/news/2019/10/02/2704405/deputatite-denonsiraha-evropeyskata-konventsiya-za-nasilieto-i-loshoto-povedenie-pri-futbolnite-sreshti.html", "text": "Депутатите денонсираха Европейската конвенция за насилието и лошото поведение при футболните срещи, предаде репортер на  Агенция \"Фокус\" . Законопроектът е внесен от Министерски съвет и съдържа две основни предложения. Първото е за денонсиране на Европейската конвенция за насилието и лошото поведение на зрители при спортни прояви и в частност футболни срещи – Конвенция CETS № 120, която е била ратифицирана от 37-то Народно събрание на 13 септември 1996 г. Второто предложение в законопроекта е за ратифициране на новата Конвенция по тези въпроси, която замества досегашната европейска нормативна уредба - Конвенцията на Съвета на Европа за интегриран подход към безопасност, сигурност и обслужване по време на футболни мачове и други спортни мероприятия – Конвенция CETS № 218. \r\nДеница КИТАНОВА", "date": "2019.10.02", "title": "Депутатите денонсираха Европейската конвенция за насилието и лошото поведение при футболните срещи"}
{"url": "http://www.focus-news.net/news/2019/10/02/2704406/motorniyat-feribot-geroite-na-odesa-shte-bade-predlozhen-za-privatizatsiya.html", "text": "Правителството ще предложи на Народното събрание да вземе решение за приватизация на моторен ферибот „Героите на Одеса“, част от имуществото на „Български морски квалификационен център“ ЕАД (БМКЦ), съобщиха от  правителствената информационна служба . \r\nДружеството не е „корабоплавателно” или „назначено” предприятие от българска страна по Спогодбата между правителствата България и Украйна за съвместна експлоатация на фериботната връзка между пристанищата Варна и Иличовск от 20.11.1995 г. както и по Спогодбата между правителството на България, изпълнителната власт на Грузия и кабинета на министрите на Украйна за съвместна експлоатация на железопътната фериботна връзка между пристанищата Варна, Поти/Батуми и Иличовск от 17.04.1999 г. и няма друга възможна алтернатива за експлоатацията на ферибота. Той не се използва в основната дейност на дружеството и от него не могат да се извличат приходи, което в дългосрочен план води до утежняване финансовото положение на БМКЦ ЕАД. \r\nВ случай, че Народното събрание вземе решение за приватизация, процедурата за това ще бъде реализирана от Агенцията за приватизация и следприватизационен контрол по реда на Закона за приватизация и следприватизационен контрол.", "date": "2019.10.02", "title": "Моторният ферибот „Героите на Одеса“ ще бъде предложен за приватизация"}
{"url": "http://www.focus-news.net/news/2019/10/02/2704408/pravitelstvoto-prie-reshenie-za-izplashtane-na-obezshteteniya-po-dve-resheniya-na-espch.html", "text": "Министерският съвет прие решение за изплащане на общо 120 336 лв. обезщетения в изпълнение на две решения на Европейския съд по правата на човека (ЕСПЧ), съобщиха от  правителствената информационна служба . Решенията по делата срещу България са постановени на 02.05.2019 г. и 11.07.2019 г. \r\nПо делото „Вецев срещу България“ ЕСПЧ е постановил нарушение на чл.8 от Конвенцията за защита правата на човека и основните свободи (право на зачитане на личния и семейния живот) по отношение на жалбоподателя. Той е изтърпявал мярка за неотклонение „задържане под стража“ през 2015 г., когато научава, че брат му е починал. Направил е искане до съда да му бъде разрешено да присъства на погребението. Първоначално съдът разрешава конвоирането на жалбоподателя, но впоследствие отменя разпореждането, като намира че служителите на „Охрана на съдебната власт“ не са оправомощени да го конвоират. Съдът е отхвърлил молбата на жалбоподателя, защото тя не е била изпълнима съгласно приложимите законови разпоредби. Според ЕСПЧ липсата на подобна преценка, без значение от крайния резултат от нея, води до липса на пропорционачност в намесата в правата на жалбоподателя на личен и семеен живот и е присъдил обезщетение в размер на 1500 евро за претърпените неимуществени вреди. \r\nПо делото „Йорданова и други срещу България“ през 2018 г. ЕСПЧ намира нарушение на чл. 1 от Протокол № 1 към Конвенцията поради неизпълнение на влезли в сила административни актове за обезщетяване на трите жалбоподателки чрез акции. А през юли т.г. се произнася по процедурата за определяне на справедливото им обезщетение. Присъжда на две от тях по 20 015 евро, а на третата - 18 160 евро за претърпените имуществени вреди. Присъдени са още 1837 евро за разходи и разноски по делото. Съдът отхвърля претенциите на жалбоподателките за дивиденти и лихви, както и претенциите за неимуществени вреди, като счита, че намирането на нарушение представлява достатъчна обезвреда.", "date": "2019.10.02", "title": "Правителството прие решение за изплащане на обезщетения по две решения на ЕСПЧ"}
{"url": "http://www.focus-news.net/news/2019/10/02/2704413/pravitelstvoto-odobri-proekt-na-mezhdunaroden-dogovor-vav-vrazka-s-poddrazhkata-na-sistemata-za-konstruktivni-simulatsii-jcats.html", "text": "Правителството прие доклада на заместник министър-председателя по обществения ред и сигурността и министър на отбраната относно получено на 29.07.2019 г. в Министерството на отбраната „Писмо за предлагане и приемане на офертата (Letter of Offer and Acceptance (LOA))” BU-B-UCA “Лицензи и техническа поддръжка на системата за конструктивни симулации JCATS (Joint Conflict & Tactical Simulation), включващи лицензи за операционна система „Linux“, версия Red Hat Enterprise Linux (RHEL) и обучение за усвояване на новото оборудване”, съобщиха от  правителствената информационна служба . \r\nВ резултат на проведени консултации с американската страна, на България е предложена оферта, отнасяща се за “Лицензи и техническа поддръжка на системата за конструктивни симулации JCATS, включващи лицензи за операционна система „Линукс“, версия Red Hat Enterprise Linux (RHEL) и обучение за усвояване на новото оборудване“, която е проект на международен договор със страни правителствата на двете държави. \r\nСъгласно Закона за международните договори на България, този проект трябва да бъде одобрен от Правителството, което следва да упълномощи определени длъжностни лица за подписването им от България. Предвижда се договора да се ратифицира от Народното събрание, което е условие за влизането му в сила.", "date": "2019.10.02", "title": "Правителството одобри проект на международен договор във връзка с  поддръжката на системата за конструктивни симулации JCATS"}
{"url": "http://www.focus-news.net/news/2019/10/02/2704409/ministerskiyat-savet-prie-reshenie-za-vazmezdno-uchredyavane-na-bezsrochen-servitut-varhu-pozemlen-imot-v-gorska-teritoriya.html", "text": "Министерският съвет прие решение за възмездно учредяване на безсрочен сервитут върху поземлен имот в горска територия - публична държавна собственост, съобщиха от  правителствената информационна служба . Той се намира в землището на с. Драгиново, община Велинград и е с площ 0,998 дка. Имотът се намира в района на Териториално поделение „Държавно горско стопанство Алабак” към Държавно предприятие „Южноцентрално държавно предприятие” - Смолян. Вещното право върху имота се учредява за изграждане на подземен електрически кабел с ниско напрежение за обект: „Трасе на нова подземна кабелна линия от съществуващ ТП до Базова станция „РАZ0023.А.Милеви“ в полза на мобилен оператор. \r\nСъгласно друго правителствено решение ще бъде извършена продажба на три недвижими имота - частна държавна собственост, които са предоставени за управление на Министерството на отбраната и са с отпаднала необходимостта от ползване. Поземлените имоти се намират в местността „Забурда“ в община Гоце Делчев и в град Лом. С оглед на досегашното им предназначение – стрелбище и казармени райони, могат да се използват за стопански цели.  \r\n„Холдинг БДЖ“ ЕАД ще продаде чрез пряко договаряне три апартамента, които се намират в София и чиято продажба ще се осъществи с наемателите им. С продажбата на недвижимите имоти, дружеството ще се разпореди възмездно с активи, които не са необходими за дейността му и от управлението на които няма съществена икономическа полза. \r\n„Български пощи“ ЕАД ще продаде недвижим имот чрез пряко договаряне на Община Видин. Продажбата ще се извърши по цена, не по-ниска от определената от независим оценител. Имотът се намира на територията на общината, не е необходим за дейността на дружеството, а поддръжката му е свързана с неоправдани разходи. \r\nЧрез пряко договаряне „Български пощи“ ЕАД ще продадат и свой недвижим имот на Община Асеновград. Имотът се намира в с. Бачково, община Асеновград. Продажбата ще се извърши по цена, не по-ниска от определената от независим оценител. Имотът не се използва от дружеството, а поддръжката му е свързана с неоправдани разходи. \r\n„Български пощи“ ЕАД ще продадат също така своя дял от недвижими имоти в с. Дорково, община Ракитово. Обектите не се използват повече от 20 години, в лошо конструктивно състояние са и не са необходими за дейността на дружеството. Продажбата ще се извърши по цена, не по-ниска от определената от независим оценител, на съсобственика на имотите. \r\nПравителството предостави за управление имоти - публична държавна собственост на Министерството на регионалното развитие и благоустройството. Имотите представляват 8-и и 9-и етажи в административна сграда №1 на бул. „Цар Борис III“ №215 в гр. София. Имотите са необходими на МРРБ за обезпечаване на нормалния работен процес на Главна дирекция „Стратегическо планиране и програми за регионално развитие” като част от специализираната администрация на министерството. \r\nМинистерският съвет предоставя правото на управление върху имот - публична държавна собственост на Държавен фонд „Земеделие“. Имотът, заедно с построените в него сгради, се намира на бул. „Цар Борис III“ № 136 в гр. София и е с площ 20 455 кв. м. И към момента той се използва от фонда. Средствата, свързани с неговото управление, в т. ч. поддръжката му и заплащането на съответните местни данъци и такси, се заплащат чрез бюджета на Държавен фонд „Земеделие“.", "date": "2019.10.02", "title": "Министерският съвет прие решение за възмездно учредяване на безсрочен сервитут върху поземлен имот в горска територия"}
{"url": "http://www.focus-news.net/news/2019/10/02/2704416/v-aheloy-e-zadarzhan-40-godishen-mazh-izdirvan-zaradi-vlyazla-v-sila-prisada.html", "text": "В Ахелой е задържан 40-годишен мъж, издирван заради влязла в сила присъда. Това съобщиха от  ОДМВР - Бургас . \r\n40 годишен хасковлия, обявен за общодържавно издирване на 10.12.2014 год. във връзка с влязла в сила присъда по наказателно дело от общ характер на Районен съд – Хасково е задържан в резултат на полицейските действия на служители от отдел „Криминална полиция” при ОДМВР – Бургас и Районно управление - Поморие със съдействието на служители от Специализираните полицейски сили. \r\nЗадържането е осъществено в частен дом, разположен на ул. „Струма” в Ахелой, обитаван от 40 годишния хасковлия. Същият е предаден на Регионална дирекция „Охрана” - Бургас за привеждане и изтърпяване на присъдата „лишаване от свобода” в Старозагорския затвор.", "date": "2019.10.02", "title": "В Ахелой е задържан 40-годишен мъж, издирван заради влязла в сила присъда"}
{"url": "http://www.focus-news.net/news/2019/10/02/2704414/bulgartransgaz-ead-shte-sklyuchi-dogovor-za-izgrazhdane-na-kompresornite-stantsii-nova-provadiya-i-rasovo.html", "text": "В присъствието на министъра на енергетиката Теменужка Петкова и на изпълнителния директор на „Булгартрансгаз“ ЕАД Владимир Малинов ще бъде подписан договор за изграждане на компресорните станции „Нова Провадия“ и „Расово“, които са част от разширението на газопреносната инфраструктура в страната по проекта „Балкански поток“. Това съобщиха от пресцентъра на  Министерство на енергетиката . Подписването с избрания изпълнител – ДЗЗД „Ферощал Балкангаз“, ще се състои на 3 октомври 2019 г. от 13.00 часа в сградата на „Булгартрансгаз“ ЕАД в жк. „Люлин 2“ на бул. „Панчо Владигеров“ 66.  \r\nДЗЗД „Ферощал Балкангаз“ е обединение между Ферощал индустрианлаген ГмбХ – Германия, „Главболгарстрой“ АД и „Главболгарстрой интернешънъл“ АД. Изпълнителят бе избран през м. август 2019 г. след проведена процедура по реда на Закона за обществените поръчки. Стойността на договора е 350.8 млн. евро без ДДС. \r\nПроектът за разширение на газопреносната инфраструктура от турско-българска до българо-сръбска граница ще осигури условията за реализация на концепцията за газов хъб „Балкан“.", "date": "2019.10.02", "title": "„Булгартрансгаз“ ЕАД ще сключи договор за изграждане на компресорните станции „Нова Провадия“ и „Расово“"}
{"url": "http://www.focus-news.net/news/2019/10/02/2704411/tass-ministerstvoto-na-otbranata-na-rusiya-otreche-informatsiya-za-izpitaniya-na-s-500-v-siriya.html", "text": "Руското министерство на отбраната отрече информацията за провеждане на изпитания на противоракетната система С-500 в Сирия, за които по-рано съобщи вестник „Известия\", предава  TACC . \r\n„[Системата] С-500 е предназначена за борба с балистични и аеродинамични цели на дълги разстояния. Няма никаква нужда от тестове и особено от използването на С -500 в Сирийската арабска република\", коментираха от военното ведомство публикацията. \r\nСпоред Министерството на отбраната за тестване на тези системи в трудни климатични условия може да се използва тренировъчната площадка в Астраханска област, където условията за експлоатация на всяка система за ПВО не са по-леки, отколкото са тези в Сирия. \r\nВоенното ведомство напомни, че системата за противовъздушна отбрана в Сирия защитава руските военни бази в Тартус и Хмеймим от всички класове балистични и аеродинамични цели.  \r\nКакто бе отбелязано от Министерството на отбраната, опитът при използването на различни руски системи за противовъздушна отбрана в Сирия със сигурност се взема предвид при разработването на перспективни оръжейни системи, както и на отделни части и подсистеми. Ако е необходимо, отделни елементи от създадените системи могат да бъдат тествани в реални бойни условия. \r\nПо-рано руският министър на отбраната Сергей Шойгу съобщи, че доставката на системата С-500 за войските ще започне през 2020 г. Комплексът се строи с възможност за експлоатация в следващите 25 години.  \r\n \r\n . \r\n \r\n Тереза Герова", "date": "2019.10.02", "title": "ТАСС: Министерството на отбраната на Русия отрече информация за изпитания на С-500 в Сирия"}
{"url": "http://www.focus-news.net/news/2019/10/02/2704412/", "text": "Нормално се осъществява преминаването през ГКПП „Златоград“ на границата с Гърция по данни към 13.00 часа. Това съобщиха за  Радио „Фокус“ – Смолян  от ГД „Гранична полиция“. Няма проблеми при преминаването на вход и изход и на граничните пунктове „Маказа“ и „Капитан Петко войвода“.  \r\nНели ГЕРГЬОВСКА", "date": "2019.10.02", "title": "Нормално се осъществява преминаването през ГКПП „Златоград“"}
{"url": "http://www.focus-news.net/news/2019/10/02/2704415/pravitelstvoto-odobri-spogodba-za-vazdushen-transport-mezhdu-balgariya-i-kazahstan.html", "text": "Правителството одобри проект на Спогодба за въздушен транспорт между България и Казахстан като основа за водене на преговори, съобщиха от  правителствената информационна служба . Между България и Казахстан няма действаща спогодба за въздушен транспорт, което не позволява извършването на превози на пътници и товари по редовни въздушни линии. \r\nПодписването на спогодбата и последващото й ратифициране и влизане в сила ще поставят правна основа на отношенията между двете страни, в областта на въздушния транспорт. Това ще създаде условия за развитие на двустранното търговско-икономическо сътрудничество, ще стимулира туризма, ще отговори на потребностите на гражданите за удобен директен въздушен превоз, както и ще подобри свързаността на страната ни с региона на Централна Азия.", "date": "2019.10.02", "title": "Правителството одобри спогодба за въздушен транспорт между България и Казахстан"}
{"url": "http://www.focus-news.net/news/2019/10/02/2704417/ministerskiyat-savet-odobri-namerenieto-za-chlenstvo-na-balgariya-v-mezhdunarodnata-asotsiatsiya-za-razvitie.html", "text": "Правителството одобри намерението за членство на Република България в Международната асоциация за развитие (MAP) и упълномощи министъра на финансите в качеството му на управител за Република България в Международната банка за възстановяване и развитие (МБВР) да подпише от името на българското правителство и представи пред MAP заявление за членство на страната ни и да проведе преговори за договаряне на условията за присъединяване съгласно учредителния договор на Асоциацията, съобщиха от  правителствената информационна служба . \r\nMAP е създадена през 1960 г. и е единствената от 5-те организации от Групата на Световната банка, в която към момента Република България не членува. Асоциацията допълва мисията на МБВР, като подпомага най-бедните страни чрез предоставяне на заеми при субсидиарни условия, безвъзмездни помощи и техническа помощ, ангажира се и с облекчаване на дълг по линия на различни инициативи. Дейността й е в съответствие с основния мандат на Групата на Световната банка за намаляване на бедността и увеличаване на споделения просперитет и като цяло с ролята на многостранните банки за развитие за дългосрочно мобилизиране на средства за решаване на глобални въпроси и неравенства. \r\nАсоциацията се финансира традиционно от вноски на своите страни-членки, в т.ч. първоначални и допълнителни вноски по линия на одобрявани на всеки три години захранвания, както и от трансфери от организации от Групата на Световната банка. Вноските в MAP се отчитат като официална помощ за развитие. При последното захранване на институцията е възприето въвеждане на т. нар. „хибриден модел“, включващ и финансиране от капиталовите пазари. В MAP членуват 173 страни, като повечето държави-членки на ЕС участват като контрибутори в отделните захранвания. \r\nКато изразява намерението си за членство в MAP, България се присъединява, чрез политиките и инструментите на още една международна институция, към темите, съставляващи глобалния дневен ред и приоритети. Членство на страната ни в MAP е следващата логична стъпка в контекста на очертаната през последните години тенденция за преориентиране на взаимоотношенията на България с МБВР от ползване на финансиране към ползване на глобален опит и експертиза. Партньорството в рамките на MAP ще даде възможност на страната ни да демонстрира своята глобална солидарност и по-голяма отговорност за справяне с проблемите в многостранната общност. Получаването на България на статут на контрибутор в MAP е свързано с перспектива за дългосрочен финансов ангажимент и дава право на изразяване на самостоятелни позиции от всяка от страните-членки, защита на интереси, разпознаваемост и глас по въпроси от глобален характер.", "date": "2019.10.02", "title": "Министерският съвет одобри намерението за членство на България в Международната асоциация за развитие"}
{"url": "http://www.focus-news.net/news/2019/10/02/2704420/rakovodstvoto-na-obshtina-sliven-se-protivopostavya-na-opitite-za-politizirane-na-intsident-v-kvartal-nadezhda.html", "text": "Ръководството на Община Сливен се противопоставя на опитите за политизиране на инцидент в квартал „Надежда“. Това съобщиха от пресцентъра на  Община Сливен . Временно изпълняващият длъжността кмет Румен Иванов заяви, че извличането на политически дивиденти на гърба на човешката трагедия е недопустимо и неморално. \r\n„Ние почистваме ежедневно това място, на което от години се изхвърлят отпадъци. На следващия ден отново се струпват купища боклуци. Опитите да се извлекат политически дивиденти са проява на лош вкус и липса на морал. Самите жители на квартал „Надежда“ заявиха, че ситуацията е такава повече от 15 години и атаките срещу общината от хора, които искат да бъдат част от нея, са неприемливи“, каза Румен Иванов. \r\nТой информира, че в сравнение с предходния мандат, през последните четири години в квартал „Надежда“ се чисти по-често.", "date": "2019.10.02", "title": "Ръководството на Община Сливен се противопоставя на опитите за политизиране на инцидент в квартал „Надежда“"}
{"url": "http://www.focus-news.net/news/2019/10/02/2704421/odobrena-e-balgarskata-pozitsiya-za-predstoyashti-zasedaniya-na-saveta-na-es.html", "text": "Правителството одобри позицията на България за заседанието на Съвета на ЕС по околна среда, което ще се проведе на 4 октомври в Люксембург, съобщиха от  правителствената информационна служба . Министрите ще проведат пореден дебат по Стратегическата дългосрочна визия на ЕС за неутрална по отношение на климата икономика. Ще бъдат обсъдени основните условия, стимули и благоприятна рамка, които трябва да бъдат изготвени на ниво Европейски съюз, с оглед постигане на климатична неутралност до 2050 г. Съветът на ЕС по околна среда се очаква да приеме три заключения за подготовката на срещите по Рамковата конвенция на ООН за изменението на климата (UNFCCC), която ще се проведе в Сантяго де Чили, Чили, 2-13 декември, както и по Осмата програма за действие за околната среда и бъдещите действия в областта на кръговата икономика. \r\nОдобрена е също българската позиция за заседанието на Съвета на Европейския съюз „Правосъдие и вътрешни работи“, което ще се проведе в периода 7-8 октомври в Люксембург.  \r\nВ част „Правосъдие“ ще бъде дебатирана темата „Действия на Европейския съюз срещу корупцията“, както и тема, посветена на Евроюст в контекста на засилването на борбата с трансграничната престъпност. Министрите на правосъдието ще бъдат запознати с хода на преговорите по споразумението между ЕС и САЩ за трансграничен достъп до електронни доказателства и по Втория допълнителен протокол към Конвенцията за престъпления в кибернетичното пространство. Европейската комисия ще предостави информация относно институционализирането на Европейската прокуратура и ще направи оценка на прилагането на Кодекса на поведение относно речта на омразата онлайн.  \r\nВ част „Вътрешни работи“ ще бъдат обсъдени темите: борба с тероризма - крайнодесен екстремизъм и тероризъм; бъдещето на вътрешната сигурност и модерните технологии в ЕС; хибридни заплахи и вътрешната сигурност; миграция - актуално състояние; оперативна съвместимост на информационните системи - ефективно прилагане.", "date": "2019.10.02", "title": "Одобрена е българската позиция за предстоящи заседания на Съвета на ЕС"}
{"url": "http://www.focus-news.net/news/2019/10/02/2704422/sport-borusiya-dortmund-tarsi-nov-trenyor.html", "text": "Борусия Дортмунд търси заместник на треньора Люсиен Фавър, който е задължен да спечели днешното гостуване на Славия Прага в мач от групите на Шампионската лига. Специалистът е заложен на дръвника заради колебливия старт на сезона. „Черно-жълтите\" са на 8 място в Бундеслигата след 6 кръга и шефовете на клуба вече се оглеждат за нов треньор. Според медиите в Германия фаворит е бившият играч на тима Себастиан Кел, който в момента заема пост в клуба. Самият Кел побърза да свали напрежението в отбора и заяви, че няма намерение да взима поста на Фавър. „Наясно сме, че не играем най-добрия си футбол в момента. Трябва да преминем през това и най-лесният начин е с победа в следващия мач\", измъкна се Кел. Друго спрягано име е това на треньора на Вердер - Флориан Кохфелд. Шефовете на Борусия Дортмунд вече са се свързали с младия специалист, за да проучат дали е заинтересован и какви са вижданията му за тима.", "date": "2019.10.02", "title": "Спорт: Борусия Дортмунд търси нов треньор"}
{"url": "http://www.focus-news.net/news/2019/10/02/2704423/spetsializiranata-prokuratura-obvini-tri-litsa-za-uchastie-v-prestapna-grupa-za-iznudvane-i-prinuda-v-pernik.html", "text": "Специализираната прокуратура привлече към наказателна отговорност три лица за участие в организирана престъпна група за изнудване и принуда на длъжници на фирма за кредити в Перник, използваща лиценза на кредитна институция със сходно наименование. Това съобщиха от пресцентъра на  Апелативна специализирана прокуратура . \r\nУчастниците бяха задържани на 1 октомври 2019 г. по време на действия по разследването на Специализираната прокуратура и ТСБОП - Перник. При извършените претърсвания на 7 адреса, 3 автомобила и лични обиски, бяха намерени и иззети записи на заповеди и пълномощни, лични документи, кредитни и дебитни карти на длъжници, бележки с имената на кредитополучатели, дължими от тях суми и наложени им наказателни лихви, свидетелство за регистрация на автомобил, 5000 лева в брой, както и други доказателства за престъпна дейност. \r\nДоказателствата сочат, че групата е действала на територията на област Перник от март 2017 г. Участниците се представяли като служители на фирмата за кредити, без да имат трудови правоотношения с нея, нито с друг работодател. Въпросната фирма предоставяла неголеми кредити, предимно на малоимотни хора, повечето от които от ромски произход. \r\nТримата „служители“ – всичките с криминални досиета, изнудвали длъжници, които не можели да погасяват вноските си, като ги заплашвали по телефона и при посещения в домовете им. Прилагали физическо насилие, налагали и наказателни лихви извън договорните условия за заем. \r\nС постановления на прокурор от Специализираната прокуратура на тримата е наложено задържане до 72 часа. В Специализирания наказателен съд ще бъде внесено искане за определяне на мярка за неотклонение „Задържане под стража“ за всеки от тях.", "date": "2019.10.02", "title": "Специализираната прокуратура обвини три лица за участие в престъпна група за изнудване и принуда в Перник"}
{"url": "http://www.focus-news.net/news/2019/10/02/2704424/minimum-470-000-dolara-shte-badat-vlozheni-v-tarsene-i-prouchvane-na-metalni-polezni-izkopaemi-v-plosht-sveti-nikola.html", "text": "„Дънди Прешъс Металс Челопеч“ ЕАД ще търси и проучва метални полезни изкопаеми в площ „Свети Никола“, разположена на територията на областите Стара Загора и Пловдив - в общините: Стара Загора, Казанлък, Павел Баня, Братя Даскалови и Брезово, съобщиха от  правителствената информационна служба . Това е регламентирано в решение на Министерския съвет, взето на днешното му заседание. Разрешението за търсене и проучване се предоставя за срок от 3 години. За този период компанията инвеститор ще вложи минимум 470 000 щатски долара в търсещи-проучвателни дейности.", "date": "2019.10.02", "title": "Минимум 470 000 долара ще бъдат вложени в търсене и проучване на метални полезни изкопаеми в площ „Свети Никола“"}
{"url": "http://www.focus-news.net/news/2019/10/02/2704427/11-239-byuletini-shte-badat-otpechatani-za-izborite-za-kmet-na-obshtina-pazardzhik.html", "text": "Общинската избирателна комисия (ОИК) в Пазарджик определи тиража на бюлетините за предстоящите местни избори на 27 октомври, съобщиха от  ОИК-Пазарджик . За вота за кмет на Общината и за общински съветници ще бъдат отпечатани и доставени 111 239 бюлетини \r\nЗа изборите за кметове на кметства най-много бюлетини ще бъдат отпечатани за вота в село Мало Конаре – 3 619, а най-малко - за село Ляхово – 356. Кметове на населено място няма да се избират в селата Сбор, Крали Марко, Тополи дол и Цар Асен, тъй като жителите им са под 350 души.", "date": "2019.10.02", "title": "11 239 бюлетини ще бъдат отпечатани за изборите за кмет на Община Пазарджик"}
{"url": "http://www.focus-news.net/news/2019/10/02/2704418/reuters-boris-dzhonsan-predstavya-okonchatelno-predlozhenie-za-brekzit-pred-es.html", "text": "Премиерът на Обединеното кралство Борис Джонсън ще представи окончателното си предложение за Брекзит пред Европейския съюз и ще предупреди, че ако Брюксел не се ангажира с него, Лондон ще преустанови преговорите и ще излезе от Общността на 31 октомври, предава  Reuters . \r\nВ заключителната си реч на годишната конференция на консерваторите Джонсън ще се придържа към твърдата си линия относно Брекзит, предлагайки на партията подробности за това, което той ще определи като „справедлив и разумен компромис“. \r\nПо-малко от месец преди изтичането на определения срок за Брекзит, бъдещето на „развода“, най-значимият геополитически ход на Лондон след Втората световна война, остава несигурно.  \r\n„Приятели, страхувам се, че след три години и половина хората започват да усещат, че ги взимат за глупаци. Те започват да подозират, че в тази страна има сили, които просто не искат Брекзит да бъде реализиран\", са думите, които Джонсън ще изрече в рамките на деня. „Нека приключим с Брекзит на 31 октомври, за да може през 2020 г. страната ни да продължи напред“. \r\nВ стратегия, която ще определи бъдещето за Брекзит, ЕС и неговото премиерство, Джонсън се обзалага, че може да получи достатъчно отстъпки от Брюксел, за да убеди привържениците на излизането на страната в британския парламент да ратифицират предложението му. \r\nДжонсън е категоричен, че крайният срок от 31 октомври ще бъде спазен, но парламентът възпрепятства пътя му - като прие закон, който изисква той да поиска отсрочка от ЕС, ако не успее да осигури приемлива сделка на срещата на върха на ЕС по-късно този месец.  \r\n \r\n Тереза Герова", "date": "2019.10.02", "title": "Reuters: Борис Джонсън представя „окончателно предложение за Брекзит“ пред ЕС"}
{"url": "http://www.focus-news.net/news/2019/10/02/2704428/predlaga-se-otmyana-na-vazmozhnostta-za-poluchavane-na-balgarsko-grazhdanstvo-sreshtu-kratkotrayni-investitsii.html", "text": "Министерският съвет одобри проект за промени в Закона за българското гражданство, целящи отпадане на възможността чужденците, получили статус на постоянно пребиваващи у нас, срещу краткотрайни инвестиции да получават впоследствие гражданство при значително облекчени условия, съобщиха от  правителствената информационна служба . Същото ще важи и за членовете на техните семейства. Условията ще са валидни и за бизнесмените, увеличили инвестицията си при същите условия на закона до стойност най-малко два милиона лева. \r\nПрактиката показва, че кандидатстващите за придобиване на гражданство на тези основания са получили разрешение за постоянно пребиваване поради направени вложения предимно в закупуване на държавни ценни книжа на стойност над един милион лева или са вложили сума над един милион лева в лицензирана кредитна институция по договор за доверително управление, съответно са увеличили инвестицията при същите условия до два милиона лева. Към момента на подаване на молбата за придобиване на българско гражданство или на някой от следващите етапи на производството често се оказва, че инвестицията не е налична поради извършена продажба на закупените ценни книжа. \r\nУстановени са случаи, в които при направено вложение чрез договор за доверително управление лицето не притежава банкови сметки и не е регистрирано като инвеститор в съответната банка, посочена от него за вложение на своя капитал под формата на парични средства или други финансови активи. Същевременно лицата, кандидатстващи за придобиване на българско гражданство на това основание, го получават значително по-бързо и без да са длъжни да владеят български език и да се откажат от досегашното си гражданство, което ги облекчава значително. \r\nС проекта се предвижда задължение за молителя в производството по българското гражданство да уведомява Министерството на правосъдието при настъпили промени във фактите и обстоятелствата, свързани с българското гражданство, и да представи относимите актуални документи, свързани с промяната. Предлага се неуведомяването за настъпилата промяна да бъде основание за отмяна на натурализацията на лицето. \r\nС промените се създава и задължение за заинтересованите институции в производството по българското гражданство - Министерството на вътрешните работи (МВР) и Държавна агенция „Национална сигурност“ (ДАНС) да актуализират писмените си становища по конкретните преписки при настъпили промени след изразяването им и да ги представят в Министерството на правосъдието (МП) към момента на разглеждане па молбите и предложенията от Съвета по гражданството. \r\nРегламентират се и нови съкратени срокове за произнасянето на МП, ДАНС и МВР в отделните етапи на производството. За да се избегне нерегламентираното забавяне при възлагане на допълнителни проверки на кандидатите, срокът на процедурата по получаване на гражданство спира да тече по време на проверките.", "date": "2019.10.02", "title": "Предлага се отмяна на възможността за получаване на българско гражданство срещу краткотрайни инвестиции"}
{"url": "http://www.focus-news.net/news/2019/10/02/2704431/prieta-e-naredba-za-natsionalniya-turisticheski-registar.html", "text": "Правителството прие Наредба за Националния туристически регистър. Съгласно изискванията на Закона за туризма, министърът на туризма разработва и поддържа Национален туристически регистър като единна информационна система, която включва и Единната система за туристическа информация (ЕСТИ), съобщиха от  правителствената информационна служба . \r\nСъбирането на данни в ЕСТИ има за цел да предостави информация за реализираните нощувки във всички места за настаняване на територията на Република България на едно място. Единната система за туристическа информация автоматизира процесите по интегриране и обработка на данни и е насочена към повишаване ефективността на контрола на приходите, като едновременно с това се осигурява статистическа и детайлизирана информация за заинтересованите институции - НСИ, НАП, МВР и общините. ЕСТИ има разработена като функционалност динамична система за справки и анализи, която да служи за база при разработването на стратегии в областта на промотирането и налагането на туристическите продукти на международния пазар. \r\nОчакваният резултат от отчитането на действителния брой на реализираните нощувки в ЕСТИ е увеличаване на размера на отчетените приходи, допълнително гарантиране на по-висока събираемост на постъпленията от данъци и такси, свързани с туристическата дейност, както и ограничаване на сивия сектор в икономиката. \r\nОт 20 февруари ЕСТИ е инсталирана в реална среда с надеждна защита в Държавния хибриден частен облак. \r\nДо 01 октомври е гратисният период, в който хотелиерите трябва да си създадат профил в системата, за да подават данни за настанените туристи в управляваните от тях места за настаняване. Освен ефекта „икономика на светло“, системата като съвременен технологичен инструмент оптимизира икономическата среда чрез намаляването на разходите за бизнеса и повишава ефикасността и общественото доверие.", "date": "2019.10.02", "title": "Приета е Наредба за Националния туристически регистър"}
{"url": "http://www.focus-news.net/news/2019/10/02/2704429/raznoobrazni-kulturni-proyavi-shte-se-provedat-v-parvata-sedmitsa-ot-mesets-oktomvri-v-kyustendil.html", "text": "Разнообразни културни прояви ще се проведат в първата седмица от месец октомври в Кюстендил. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. В читалище „Братство” вече е открита изложба на Светла Лазарова, а тази вечер от 19.30 чака в залата на драматичния театър предстои концерт на Владимир Ампов – Графа. От днес до 5 октомври градът е домакин на Фестивал на съвременното изкуство „Нашето наследство – миналото среща бъдещето”.  \r\nНа 3 октомври Художествена галерия „Владимир Димитров – Майстора” представя изложба на Здравка Лисийска, началото е в 18.00 часа. През същия ден ще бъде открита и Международната научна конференция с „Музейните и архивни фондове – места на памет. Представяне на богатството на музейните фондове и архиви”.  \r\nЗа 5 октомври е предвиден тържествен концерт по повод 100 години организиран футбол в Кюстендил, който ще се състои в читалище „Братство”. На същата дата, но в село Багренци ще се проведе конкурс за най-едър плод и зеленчук „Моето плодородно село”. \r\nВенцеслав ИЛЧЕВ", "date": "2019.10.02", "title": "Разнообразни културни прояви ще се проведат в първата седмица от месец октомври в Кюстендил"}
{"url": "http://www.focus-news.net/news/2019/10/02/2704433/balgariya-gartsiya-i-kipar-izlizat-s-obshta-pozitsiya-za-migratsionnata-situatsiya-v-iztochnoto-sredizemnomorie.html", "text": "Във връзка с предстоящия Съвет „Правосъдие и вътрешни работи“ на 7 и 8 октомври в Люксембург България, Гърция и Кипър ще направят съвместно изявление относно значимостта на миграционната ситуация в Източното Средиземноморие. Това съобщиха от пресцентъра на  МВР . \r\nЦелта на трите страни е: \r\n- да обърнат отново внимание, че държавите на предна линия, разположени по Източносредиземноморския маршрут, също са подложени на миграционните предизвикателства, пред които Европа е изправена; \r\n- да стимулира европейските партньори, Европейската комисия и другите европейски институции да предприемат мерки и обърнат внимание и на трайно продължаващите непропорционални миграционни предизвикателства, пред които са изправени тези държави; \r\n- да подчертае необходимостта от специфични мерки на ниво ЕС в контекста на европейската солидарност и отговорност, със справедливо разпределение на тежестта, чрез релокация от държавите на първа линия, надеждна политика за връщане към трети страни и по-широка подкрепа за пряко засегнатите държави от Европейския съюз (ЕС). \r\nВ допълнение, трите държави подкрепят ефективното изпълнение на Съвместното изявление ЕС-Турция от 2016 г. чрез: \r\n- гарантиране на ефективни връщания; \r\n- изкореняване на престъпните мрежи за трафик на мигранти към ЕС; \r\n- предотвратяване пренасочването на потоците и появата на нови маршрути за незаконна миграция към Европа по морски, сухопътни и въздушни граници. \r\nВ тази връзка трите държави призовават ЕС и другите държави членки да разгледат положително възможността за предоставяне на допълнителни финансови средства на държавите в широкия регион по Източносредиземноморския маршрут. \r\nСъщо така, София, Атина и Никозия отправят искане за предоставяне на допълнителни финансови средства за справяне с миграционния/бежанския въпрос в контекста на следващата Многогодишна финансова рамка 2021-2026.", "date": "2019.10.02", "title": "България, Гърция и Кипър излизат с обща позиция за миграционната ситуация в Източното Средиземноморие"}
{"url": "http://www.focus-news.net/news/2019/10/02/2704425/nova-makedoniya-makedoniya-tryabva-li-treti-mart-da-e-natsionalen-praznik-na-balgariyai-balgariya-vodi-voyna-sreshtu-makedoniya-koyato-ne-mozhe-da-e-po-studena.html", "text": "„България води война против Македония, която не може да е „по-студена“. Заедно с цялата „интелигенция“, висшето ръководство на страната е мобилизирано с единствената цел – да докажат, че сме непросветени „българи“. Наясно са, че или сега ще успеят да го постигнат, или всичките им скрити исторически замисли за македонците ще се изпарят“, пише за днешния брой на  „Нова Македония“  македонският и югославски дипломат от кариерата Ристо Никовски. Материалът е представен без редакторска намеса. \r\n \r\nКапитулантският договор, който подписахме им дава право да доказват недоказуемото и трябва да се признае, че е задължение на политиците да използват такива възможности. Точно така се отнася София. Те настояват с всички сили да си присвоят ключов дял от нашата история с единствената цел да ни убедят в нашия български произход. Символът на всичко това е, разбира се, личността на Гоце Делчев. Според тяхната идеология, той е голям „българин“, който се е борил за Македония, ама като за втора българска държава. Делчев няма други исторически заслуги за България, Ако, все пак, има, тогава и ние трябва да покажем разбиране. \r\nЕдва ли има по-голямо унижение от това да приемеш да преговаряш за историята си със съседните държави. Точно това прави нашата Македония и сега не трябва да се чудим какво се случва. С подписването на асиметричните договори с България и Гърция, Македония се постави в зависима позиция, като последиците от това могат да се окажат съдбоносни за оцеляването на македонския народ. Нашите некадърни политици ни уверяваха, че с тези договори са решени проблемите с тези държави и те стават наши приятели, което беше невиждана лъжа и жестока манипулация. Истината е, че тези вековни проблеми бяха само отворени и оставени на масата за бъдещата ни екзекуция. С договорите не беше решено абсолютно нищо в наша полза. \r\nСега се убеждаваме, че агресията срещу Македония и от страна на Атина, но особено от София, никога не е била по-ясно изразена и по-опасна. И двете са с откровени намерения да нанесат фатален удар на македонската национална идентичност. Смятат, че е дошъл моментът за окончателното затваряне на „македонския въпрос“. Впрочем, София открито ни заяви, че Македония може да влезе в Съюза, но не и македонизма и по-точно – македонците. И докато се случва всичко това, нашите мъдро мълчат. А ако се обадят, хвърлят реплики в смисъл, че Делчев наистина се е декларирал като българин, но се борил за Македония! Демек, водата ври на 100 градуса, но затова пък правият ъгъл е 90. Така някак си беше шегата за този, който твърдял, че водата ври на 90 градуса. \r\nИсторическите комисии и с България, и с Гърция са факт и опасността от катастрофални последици от тяхната работа е съвсем реална за нас. Ако бяхме нормална държава с отговорни политици, сега поне щяха да се активират всички налични възможности, за да се помогне на нашите комисии да спасят каквото може. За съжаление, това е ерес за политиците, които, като носители на капитулацията, сега нямат очи да се борят за нашите интереси, които вече предадоха за нищо. Всъщност, въпросът е дали Академията, Институтът за национална история и подобните институции са получили нареждане от политиците да не ни защитават? Колко ли само „учени“ взимат заплата в института, а не сме чули нищо за техните „важни“ открития за нашата история. Сега, вместо всекидневно да излизат с факти и аргументи и за Гоце, и за всички други наши дейци (които неизбежно ще дойдат на ред в в София), или да дават препоръки и предложения какво трябва да се оспорва – всички мълчат. Ако все пак правят нещо, обществеността трябва да знае, защото е крайно чувствителна. Или, както и навсякъде, и там голяма част са нечии деца, роднини, съседи...? Академията пък вече се доказа като безполезна за държавните и националните въпроси.  \r\nТук ще се опитаме да прецизираме една слаба точка на българската страна, която може да се използва като повод за наша инициатива. \r\nОт 1990 година България празнува 3 март като национален празник. Това е денят, когато през 1878 година е подписан предварителният Санстефански мирен договор между Русия и Османската империя, която е загубила войната от 1877/1878 година. Този договор се нарича предварителен, защото никога не влиза в сила и е ревизиран след само три месеца, на 13 юни през същата 1878 година на Берлинския конгрес. Според руските замисли, в Сан Стефано е създадена Велика България, която обхваща почти цялата Македония, части от Сърбия (Пирот, Враня...), от Гърция (Северна Тракия и части от Източна Тракия) и Албания (Корча...). Според договора от Сан Стефано, България има над 170 хиляди квадратни километра територия, докато днес тя е около 110 хиляди. Русия създава Велика България като васална държава, което беше против интересите на западните сили, които не приеха договора. Русия беше принудена да направи ревизия на споразумението и след това приложи договореното в Берлин. И албанците бяха недоволни от Санстефанския договор и като следствие от него формираха Призренската лига, чиято цел е Велика Албания. Много години преди 1990 година София празнуваше 3 март като ден на освобождението, което също така е спорно в много отношения. \r\nИзборът на София да празнува 3 март като национален празник на страната е дълбоко провокативен за всички съседни държави, особено за Македония. Това открито символизира техните иредентистки аспирации към части от някои държави. Няма никакво основание, или оправдание, нещо, което е било предварително и въобще не е влязло в сила, да бъде използвано за национален празник от София. \r\nБлагодарение на „гръмогласността“ на София, която безспорно е приятелска, поне знаем, че са се запънали около Делчев. За комисиите с Гърция, обаче, освен няколко новини от Атина, както обикновено неблагоприятни за Македония, нашата общественост няма никаква идея какво работят и какви са безпринципните отстъпки, направени от наша страна. \r\nИнтересното е, че и Атина (индиректно, свързвайки ни с Албания), и София ни се заканват и с блокада на датата за преговори за членство в ЕС, докато и двете с нетърпение чакат да я получим, защото чрез тях ще могат да изстискат и малкото, което ни остана от македонската национална идентичност. \r\nЕдин от основните уроци в дипломацията е, че отношенията със съседите са и най-важните, и най-трудните. Почти навсякъде е така, не само на Балканите. През вековете сме споделяли историческата съдба със съседите, в добро и лошо, във войни и сътрудничество. Най-често събитията на Балканите са били дирижирани от други сили, които са имали собствени интереси и за тази цел са изправяли една срещу друга страните от региона. Окупаторите и границите са се променяли, дори са се разменяли населения, народите са се смесвали по различни начини и всичко това е оставило дълбоки следи и последици, които е нормално да рефлектират още дълги години. Тези наследства винаги са голям товар, а решения се намират много трудно. Така е и на Балканите, и в Далечния Изток, така е в цяла Азия, Африка и Латинска Америка. В момента, например, има шест, седем гранични спора между САЩ и Канада, за които не се говори много... \r\n  \r\nПревод и редакция:", "date": "2019.10.02", "title": "„Нова Македония“ (Македония): Трябва ли трети март да е национален празник на България? (България води война срещу Македония, която не може да е „по-студена“)"}
{"url": "http://www.focus-news.net/news/2019/10/02/2704419/afp-yunker-shte-razgovarya-s-dzhonsan-otnosno-predlozhenieto-mu-za-brekzit.html", "text": "Председателят на Европейската комисия Жан-Клод Юнкер ще проведе разговор с премиера на Обединеното кралство Борис Джонсън, за да обсъди новото му предложение за споразумение за Брекзит, предава  AFP . \r\nНо говорителят на Юнкер поясни, че Брюксел все още не се е запознал с текста на плана и предупреди, че всяка сделка трябва да отговаря на „всички цели на предпазния механизъм\" за ирландската граница, предназначен да избегне твърда граница между Ирландия и Северна Ирландия, която е част от състава на Обединеното кралство. \r\n \r\n Тереза Герова", "date": "2019.10.02", "title": "AFP: Юнкер ще разговаря с Джонсън относно предложението му за Брекзит"}
{"url": "http://www.focus-news.net/news/2019/10/02/2704436/do-kraya-na-mesetsa-prodalzhava-priemat-na-zayavlenie-za-tseleva-pomosht-za-otoplenie-vav-veliko-tarnovo.html", "text": "До края на месеца продължава набирането на заявление за целева помощ за отопление в областта. Документите се подават в Дирекция „Социално подпомагане“, съобщиха за  Радио „Фокус“ – Велико Търново  Ивайло Деев, юрисконсулт в институцията. Заявленията трябва да са оформени и внесени по настоящ адрес. Право на подпомагане имат всички лица и семейства, чиито средномесечен доход за предходните шест месеца, преди този на подаване, е бил по-нисък или равен на диференцирания доход за отопление. Той се определя на базата на средствата за отопление – 150 лв., които са равни на двойния размер на определения месечен гарантиран минимален доход (75лв.). „Месечният размер на целевата помощ за отопление се определя на база левовата равностойност на 500 квтч електроенергия, към 31 октомври на текущата календарна година, като за отоплителен сезон 2019/2020 год. е 93,18 лв., а за целия отоплителен период пълният размер е 465,90 лв., като ще се изплаща целия размер на един транш“, коментира още юрисконсултът. През отоплителен сезон 2018-2019 година помощта е отпусната на 7 360 лица и семейства. \r\n \r\nЛуиза ТРАНЧЕВА", "date": "2019.10.02", "title": "До края на месеца продължава приемът на заявление за целева помощ за отопление във Велико Търново"}
{"url": "http://www.focus-news.net/news/2019/10/02/2704437/izmenya-se-ustroystveniyat-pravilnik-na-darzhavnata-komisiya-po-hazarta.html", "text": "Министерският съвет прие Постановление за изменение и допълнение на Устройствения правилник на Държавната комисия по хазарта (ДКХ) и на нейната администрация, съобщиха от  правителствената информационна служба . \r\nСъгласно промените се актуализира числеността на служителите, с което ще се повиши качеството на предоставяните административни услуги и ще се постигне по-висока ефективност при осъществяване от Комисията на вменените й със Закона за хазарта надзорни, регулаторни и контролно-санкционни функции. Очакван ефект от повишаване числеността на юрисконсултите е процесуалното представителство на Комисията да се осъществява от достатъчен брой служители, което ще подобри качеството при извършване на съдопроизводствените действия. \r\nСъздава се дирекция „Нормативна уредба и процесуално представителство“, чиито основни дейности ще бъдат свързани с подпомагане на председателя и специализираната администрация по правни въпроси, изработване на проекти на нормативни актове, свързани с надзора върху хазарта, както и изготвяне на правни анализи на действащото законодателство.", "date": "2019.10.02", "title": "Изменя се Устройственият правилник на Държавната комисия по хазарта"}
{"url": "http://www.focus-news.net/news/2019/10/02/2704439/prieti-sa-promeni-v-ustroystveniya-pravilnik-na-ministerstvoto-na-kulturata.html", "text": "Министерският съвет одобри промени в Устройствения правилник на Министерството на културата, съобщиха от  правителствената информационна служба . Те са свързани с новата нормативна уредба и възложените нови функции и отговорности на ведомството с приемането на Закона за задължителното депозиране на печатни и други произведения и за обявяване на разпространителите и доставчиците на медийни услуги. \r\nСлед разширяването на обхвата на закона, кръга на лицата и събираната информация за действителния собственик, полученото финансиране и сключените договори от доставчиците на медийни услуги, се установява необходимост от определянето на звено с по-широк обхват на дейности, което не само да събира и обобщава информацията, но и да осъществява контрол за спазване изискванията на закона. \r\nДейностите по прилагането на Закона ще се осъществяват от дирекция „Авторско право и сродните му права“, която притежава необходимия професионален и административен опит.", "date": "2019.10.02", "title": "Приети са промени в Устройствения правилник на Министерството на културата"}
{"url": "http://www.focus-news.net/news/2019/10/02/2704430/boris-dzhonsan-neka-priklyuchim-s-brekzit-na-31-oktomvri.html", "text": "Телевизионният канал  Sky News  привежда речта на премиера на Обедиеното кралство Борис Джонсън на годишната конференция на консерваторите, в която призовава „да приключим с Брекзит“. \r\n„Страхувам се, че след три години и половина хората започват да усещат, че ги възприемат за глупаци. Те започват да подозират, че в тази страна има сили, които просто не искат Брекзит да бъде реализиран изобщо - и ако се окажат прави в това подозрение, тогава вярвам, че ще има сериозни последици за доверието в демокрацията. Нека да приключим с Брекзит на 31 октомври. Нека го направим заради възможностите, които той ще донесе. Не само, за да поемем обратно контрола върху парите си и нашите граници и нашите закони... Да управляваме по различен и по-добър начин и да заемем мястото си като горд и независим световен привърженик за свободна търговия. Нека се свърши с Брекзит, защото забавянето е толкова безсмислено и скъпо; нека се свърши, защото трябва да изградим своето положително ново партньорство с ЕС...Ние обичаме Европа. Ние сме европейци. Но след 45 години на наистина драматична промяна, трябва да имаме нови отношения с ЕС\". \r\n \r\n Тереза Герова", "date": "2019.10.02", "title": "Борис Джонсън: Нека приключим с Брекзит на 31 октомври"}
{"url": "http://www.focus-news.net/news/2019/10/02/2704441/zam-ministar-stefan-balabanov-ima-leko-uvelichenie-na-migrantskiya-potok-ot-gratskata-granitsa-sas-sredno-stotina-dushi-na-den.html", "text": "Има леко увеличение на мигрантския поток от гръцката граница със средно стотина души на ден. Това каза зам.-министърът на вътрешните работи Стефан Балабанов пред журналисти в Народното събрание, предаде репортер на  Агенция \"Фокус\" .  \"Слава Богу за момента имаме леко увеличение от гръцката граница. Общо взето преди няколко дни нашият министър проведе един конферентен разговор с гръцкия министър на вътрешните работи. Уточниха се някои параметри за общи взаимодействия. В нашата страна всичко е спокойно. В Гърция има проблеми на остров Лесбос. Надявам се със силите, които допълнително сме ангажирали ще се справим\", заяви още Балабанов. На въпрос какво показват разчетите, той уточни, че засега никой не минава и това се дължи на взаимодействието с турската и гръцката гранични полиции. \"Ние ги прихващаме още на тяхна територия, както и с гърците и те отново си ги взимат обратно\", допълни още заместник-министърът. Той посочи, че увеличенията са със стотина души на ден.\"Допреди няколко месеца нямахме такова, но сега се вижда едно леко раздвижване\", обясни още заместник-министърът. Балабанов обясни, че когато нашите термокамери прихванат мигранти на км от нашата граница, страната ни взаимодейства с гърците и те си ги прибират. \"Това е връщането. Не ги хващаме на наша територия, да сме по-ясни\", допълни още той. Попитан дали има големи групи от мигранти в северната част на Гърция и те искат да се насочат към България и оттам към Западна Европа, заместник-министърът уточни, че такива данни няма. \"Преди няколко месеца вие знаете, че разни сили ги бяха настроили, \"Пътя на бъдещето\", \"Пътя на светлината\".  Имаше такова напрежение в мигрантските лагери в Гърция, но слава Богу сега всичко е нормално\", уточни още заместник-министърът.  \r\nДеница КИТАНОВА", "date": "2019.10.02", "title": "Зам.-министър Стефан Балабанов: Има леко увеличение на мигрантския поток от гръцката граница със средно стотина души на ден"}
{"url": "http://www.focus-news.net/news/2019/10/02/2704438/rayonnata-prokuratura-vav-veliko-tarnovo-predade-na-sad-mazh-obvinen-v-krazhba-i-huliganstvo.html", "text": "Районната прокуратура във Велико Търново предаде на съд мъж, обвинен в кражба и хулиганство. Това съобщиха от  Апелативна прокуратура - Велико Търново . Обвиненията срещу И. И са за това, че на  13.11.2018 г. в гр. Велико Търново, на паркинг на ул. „Ниш“, от лек автомобил „Опел Астра“, отнел от владението на собственика В. Д., без неговото съгласие, с намерение противозаконно да присвои чужди движими вещи -  сумата от 1000 лева – престъпление по чл. 194, ал. 1 от НК. Обвинен е и за това, че по същото време и място извършил непристойни действия, грубо нарушаващи обществения ред и изразяващи явно неуважение към обществото, като на паркинг на ул. „Ниш“ и в лек автомобил „Опел Астра“, спрян на паркинга, безпричинно нанесъл побой на В. Д., изразяващ се в нанасяне на удари с юмруци в областта на главата му – престъпление по чл. 325, ал. 1 от НК. \r\nПрез октомври 2018 г., В.Д., който бил строителен предприемач се договорил с И.И., за строителни дейности, които той и негови роднини да извършат и за възнаграждението, което ще получават за свършената от тях работа. През първите седмици, В.Д. поетапно плащал на И.И. различни парични суми, съобразно количеството и качеството на свършената работа. Двамата имали забележки един спрямо друг, съответно по отношение на качеството и количеството на извършената работа, така и по отношение на заплащането. В тази връзка на 13.11.2018 г., двамата се срещнали, като В.Д. дал 1000 лева, но И.И. възразил, че парите са малко. Получил отговор, че след като всички договорени дейности бъдат извършени качествено ще получи останалите пари. Недоволен от това И. И. нападнат обвиняемият и му нанесъл няколко удара с юмрук в областта на главата. Пострадалият успял да стигне до автомобила си и да седне на шофьорската седалка, но в този момент обвиняемият заобиколил автомобила и през отворената дясна врата проврял тялото си навътре, и нанесъл още няколко удара на пострадалия. Междувременно забелязал сумата от 1000 лева, поставена в нишата на автомобила, взел парите и излязъл от автомобила.  \r\n Предстои насрочване на делото за разглеждане от съда.", "date": "2019.10.02", "title": "Районната прокуратура във Велико Търново предаде на съд мъж, обвинен в кражба и хулиганство"}
{"url": "http://www.focus-news.net/news/2019/10/02/2704434/pravitelstvoto-odobri-izmeneniya-v-zakona-za-ribarstvoto-i-akvakulturite.html", "text": "Министерският съвет одобри проект на Закон за изменение и допълнение на Закона за рибарството и аквакултурите, съобщиха от  правителствената информационна служба . След промените изпълнителният директор на Изпълнителна агенция по рибарство и аквакултури (ИАРА) има правото да издава актове за установяване на публични държавни вземания по реда на Данъчно-осигурителния процесуален кодекс. \r\nПотвърждава се правомощието на изпълнителния директор на ИАРА да издава решения за финансови корекции. Те са свързани с разпоредбите на Закона за управление на средствата от Европейските структурни и инвестиционни фондове за възстановяване на безвъзмездната финансова помощ. \r\nТези права и задължения на изпълнителният директор на ИАРА, в качеството му на управляващ орган на Оперативна програма за развитие на сектор „Рибарство“ 2007 - 2013 г., са част от мониторинга и наблюдението върху програмата, изискващ запазване естеството на дейностите в рамките на периода на мониторинг - пет години от решението за финансиране. \r\nЦелта на промените е да се гарантира правилното функциониране на системите за управление и контрол на Оперативната програма за развитие на сектор „Рибарство“ 2007 – 2013 г.", "date": "2019.10.02", "title": "Правителството одобри изменения в Закона за рибарството и аквакултурите"}
{"url": "http://www.focus-news.net/news/2019/10/02/2704443/155-uchilishta-i-detski-gradini-shte-poluchat-541-546-leva-za-dostavki-po-shemata-uchilishten-plod.html", "text": "Правителството прие решение за предоставяне на средства от Държавен фонд „Земеделие“ по бюджета на Министерството на образованието и науката в размер на 541 546 лева. Така ще се даде възможност за разплащане на извършени доставки по схемата „Училищен плод“ през учебната 2018/2019 година в 155 училища и детски градини, съобщиха от  правителствената информационна служба . \r\nРазходите за реализиране на проекта са в рамките на предвидените със Закона за държавния бюджет на Република България за 2019 г. средства.", "date": "2019.10.02", "title": "155 училища и детски градини ще получат 541 546 лева за доставки по схемата „Училищен плод“"}
{"url": "http://www.focus-news.net/news/2019/10/02/2704445/oblekchava-se-rezhimat-na-registratsiya-na-dostavchitsi-na-gps-danni-za-tol-taksuvaneto.html", "text": "Да се улесни процедурата за регистрация на доставчиците на декларирани (GPS) данни, които ще се използват за изчисляване на дължимите от тежкотоварните автомобили тол такси, както и да отпадне задължението на Агенция „Пътна инфраструктура“ да организира разпространението на бордови устройства. Това предвижда прието от правителството постановление, с което се изменя Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние, съобщиха от  правителствената информационна служба . \r\nДоставчиците на GPS данни ще предоставят за обработка на националните и европейските доставчици на услуги - партньори на Агенция „Пътна инфраструктура“, информация за географското позициониране на техните клиенти по републиканската пътна мрежа. На база на обработените GPS данни Националното тол управление ще изчислява дължимата тол такса на съответния тежкотоварен автомобил. \r\nПромените предвиждат да отпадне необходимостта от сключване на договори при общи условия между АПИ и доставчиците на GPS данни, както и да се намалят изискванията към тях. Те ще подписват договор с националните и европейските доставчици на тол услуга. Партньорите на АПИ ще обработват GPS данните и ще ги превръщат в т.нар. тол декларации, които ще изпращат към тол системата за изчисление на дължимата тол такса. Отпадането на този ангажимент на АПИ няма да изисква допълнителен финансов ресурс. \r\nСъщевременно Пътната агенция запазва контролните си функции над дейността на доставчиците на GPS данни, като се предвижда да ги вписва в публичен списък при облекчени условия. Те трябва също така да имат специализиран персонал с опит и с необходимата квалификация, чрез които да могат непрекъснато да изпълняват изискванията на АПИ, както и да имат добра репутация. \r\nС промените в Наредбата се привежда в съответствие със Закона за пътищата премахнатото задължение АПИ да организира разпространението на бордови устройства и свързаната с това регистрация на ползватели на платената пътна мрежа и директното им отчитане. Тези дейности ще бъдат изцяло прехвърлени върху търговците, които в различните си качества предоставят услуги по електронно събиране на пътни такси, като АПИ няма да плаща допълнително за това. \r\nУслугите, предоставяни в разкриваните от АПИ пунктове за продажба, ще бъдат плащане на винетна такса и купуване на маршрутна карта. Тол такса ще може да се плаща в пунктовете за продажба, разкривани от националните доставчици на услуги и от ЕУЕСТ доставчиците. \r\nС промените Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние се привежда в съответствие със Закона за изменение и допълнение на Закона за пътищата.", "date": "2019.10.02", "title": "Облекчава се режимът на регистрация на доставчици на GPS данни за тол таксуването"}
{"url": "http://www.focus-news.net/news/2019/10/02/2704432/sky-news-boris-dzhonsan-obeshta-da-nyama-proverki-na-granitsata-s-irlandiya.html", "text": "Премиерът на Обединеното кралство Борис Джонсън обеща да няма митнически проверки „на или близо до границата“ в Ирландия, предава британският телевизионен канал  Sky News . \r\nДжонсън потвърди, че в рамките на деня ще изпрати „конструктивни и разумни предложения\" до Брюксел за излизане от задънената улица на Брекзит. \r\n„При никакви обстоятелства няма да имаме проверки на или близо до границата в Северна Ирландия\", обещава Джонсън и добави, че „ще се спазва мирният процес и Споразумението от Разпети петък\". \r\n„Да, това е компромис от Обединеното кралство и много се надявам нашите приятели да разберат това и да направят компромис от своя страна\", подчерта британският премиер. \r\n \r\n Тереза Герова", "date": "2019.10.02", "title": "Sky News: Борис Джонсън обеща да няма проверки на границата с Ирландия"}
{"url": "http://www.focus-news.net/news/2019/10/02/2704447/darzhavno-parvenstvo-po-leten-biatlon-shte-se-provede-na-rozhenskite-polyani.html", "text": "Държавно първенство по летен биатлон ще се проведе на Роженските поляни на 4, 5 и 6 октомври. Това съобщиха от  Община Чепеларе . В надпреварата ще могат да участват състезатели в две категории – момичета и момчета младша възраст и момичета и момчета.  На 4 октомври ще бъде официалната тренировка, на 5 октомври състезание по спринт. На 6 октомври ще са индивидуалните състезания за участниците, както и награждаването на победителите.", "date": "2019.10.02", "title": "Държавно първенство по летен биатлон ще се проведе на Роженските поляни"}
{"url": "http://www.focus-news.net/news/2019/10/02/2704444/bisera-borisova-psiholog-natrupvaneto-na-naprezhenie-e-klyuchov-faktor-za-otklyuchvaneto-na-agresiya.html", "text": "Натрупването на напрежение в ежедневието е ключов фактор за отключването на агресия. Това каза за  Радио „Фокус“ – Пирин  психологът Бисера Борисова. По думите ѝ в такива ситуации е добре да не реагираме импулсивно, а да се опитаме да контролираме своето поведение. „Много е важно да разберем как определени ситуации влияят върху нас, за да си изградим един здрав механизъм на самоконтрол. Това обаче може да се случи само ако опознаем добре себе си и разберем кое ни дразни, кое ни кара да се чувстваме агресивни, да чувстваме гняв и раздразнителност“, каза още Борисова. Тя добави, че е особено важно да говорим за проблемите, особено с хората, към които изпитваме гняв, за да бъдат избегнати ситуации, които не би трябвало да се случват. \r\nЛивия НИНОВА", "date": "2019.10.02", "title": "Бисера Борисова, психолог: Натрупването на напрежение е ключов фактор за отключването на агресия"}
{"url": "http://www.focus-news.net/news/2019/10/02/2704448/odobreni-sa-promeni-v-danachnoto-zakonodatelstvo.html", "text": "Правителството одобри проекта на Закон за изменение и допълнение на Закона за корпоративното подоходно облагане (ЗКПО), съобщиха от  правителствената информационна служба . С него се въвеждат в националното данъчно законодателство разпоредбите на Директива (ЕС) 2016/1164 от 12 юли 2016 г. за установяване на правила срещу практиките за избягване на данъци, които пряко засягат функционирането на вътрешния пазар, както и разпоредбите на Директива (ЕС) 2017/952 на Съвета от 29 май 2017 г. за изменение на Директива (ЕС) 2016/1164 по отношение на несъответствията при хибридни образувания и инструменти, включващи трети държави. \r\nПредлага се да бъдат въведени нови правила за данъчно облагане в случаите на трансфер на активи/дейност от Република България към друга част на същото предприятие извън страната. Прецизирани и допълнени са и специфичните правила за данъчно облагане при трансфер на услуги, както и други трансфери, извършени между част на едно предприятие, разположена в страната, и друга част на същото предприятие, разположена извън страната, които не са трансфери на активи/дейност или трансфери на услуги. \r\nЗаконопроектът въвежда специфични правила при определяне на данъчния финансов резултат в случаите на хибридни несъответствия, произтичащи от разликите в законодателствата на различни държави. Така се цели да се премахне ефектът им, изразяващ се в двойно приспадане или приспадане без включване на определени суми в данъчните финансови резултати на лицата. \r\nИ двете мерки са насочени към предотвратяване на случаите на прехвърляне на печалби и данъчно планиране, водещо до по-ниско облагане или до липса на облагане. \r\nВ преходните и заключителни разпоредби на законопроекта са предложени промени и в други данъчни закони. \r\nИзмененията в Закона за данъците върху доходите на физическите лица \r\nНаправено е предложение за намаляване на административната тежест и улесняване на лицата при ползване на данъчните облекчения за лица с намалена работоспособност, за деца с увреждания и за лични вноски за осигурителен стаж при пенсиониране, което се състои в отпадане на задължението към годишната данъчна декларация да се прилага копие на валидно решение на ТЕЛК/НЕЛК и копия от документите, удостоверяващи направените вноски по реда на КСО. \r\nДруга промяна е свързана с намаляване на административната тежест - отпадане на задължението в справката за изплатените през годината доходи, която подават предприятията и самоосигуряващите се лица, да се включват наградите във вид на допълнителна игра и предметните печалби с незначителна стойност (до 100 лв.), които са необлагаеми. \r\nПредложени са коригиращи и синхронизиращи разпоредби, в това число промяна на дефиниции, които уеднаквяват и прецизират терминологията и разпоредби на ЗДДФЛ със ЗКПО и го актуализират спрямо действащата нормативна уредба. \r\nИзменения в Закона за местните данъци и такси \r\nПредложени са промени, свързани с облекчаване на административната тежест, като се предвижда: \r\n-\tотпадане на задължението за представяне на документ от компетентен орган в общината при прекратяване на регистрацията на превозно средство; \r\n-\tтуристическият данък да се определя въз основа на данните за броя на предоставените нощувки в местата за настаняване през календарния месец, съдържащи се в Единната система за туристическа информация, поддържана от Министерството на туризма; \r\n-\tфизическите лица, включително едноличните търговци, които са задължително регистрирани при доставки на услуги, и данъкът, за които е изискуем от получателя по Закона за данък върху добавената стойност и които осъществяват дейности, посочени в патентните дейности към ЗМДТ, да се облагат с годишен патентен данък. \r\nПроектът предвижда при безвъзмездно придобиване на имущества, различни от недвижими имоти, ограничени вещни права върху недвижими имоти и моторни превозни средства, да се възстанови подаването на данъчна декларация за облагане с данък. \r\nДруго предложение е свързано с придобиване на превозно средство по наследство, като в случай че декларацията за притежавано превозно средство не е подадена в законния шестмесечен срок, служител на общинската администрация да образува служебно партида за превозното средство въз основа на данните, налични в общината и в регистъра на населението. \r\nСъщо така е заложено да отпадне разпоредба за предоставяне на информация от общините на Министерството на финансите за мерки за обезпечаване и събиране на вземания по ЗМДТ, тъй като обезпечителните мерки се налагат от публични изпълнители по реда на Данъчно-осигурителния процесуален кодекс или от съдебни изпълнители по реда на Гражданския процесуален кодекс и поради това липсва информация в общините. \r\nИзменения в Закона за данък върху добавената стойност \r\nПредложенията за промени са свързани с въвеждане в ЗДДС на разпоредбите на Директива (ЕС) 2018/1910 на Съвета от 4 декември 2018 година за изменение на Директива 2006/112/ЕО по отношение на хармонизирането и опростяването на някои правила от системата на данъка върху добавената стойност за данъчно облагане на търговията между държавите членки (OB, L 311/3 от 7 декември 2018г.). Предвидени са промени по отношение на трансграничните сделки във връзка е ролята на идентификационния номер по ДДС в контекста на освобождаването на вътреобщностните доставки, режима на складиране на стоки до поискване от клиента, верижните сделки и доказателството за превоз за целите на освобождаването на вътреобщностните сделки. \r\nПредложено е да се дефинира като доставка на стока прехвърлянето на акции или дялове, еквивалентни на акции в дружества, които дават на притежателя им юридически или фактически права на собственост върху нов недвижим имот или част от него, с изключение на случаите, когато страна по сделката са лица по чл. 34, ал. 2 от Закона за счетоводството. Изключенията са за финансовите институции, които се ангажират на търговски принцип в такива сделки, които на практика са с финансови инструменти, и придобиването на недвижим имот, като косвен ефект от сделката с финансовия инструмент, не е целеният от тях резултат - извличане на печалба или доходност от придобиването и държането или търговията с дадения финансов инструмент. В резултат на промяната сделката, включително договарянето, свързана с такива дружествени дялове, ще бъде облагаема с данък върху добавената стойност. Това правило няма да се отнася за права или ценни книжа по чл. 6, ал. 2, т. 5 от ЗДДС, освен ако са допуснати до търговия на регулиран пазар, както и за ценни книжа, установяващи право на собственост върху стоки или услуги, извън посочените в този член. \r\nПредлага се разширяване обхвата на понятието за „нови сгради“ с оглед съобразяване с практиката на Съда на ЕС (СЕС). Създадени са правила за случаите, при които в резултат на направено надстрояване, допълващо застрояване, реконструкция, основно обновяване и/или преустройство на съществуваща сграда, същата ще придобива статут на „нова сграда“ за целите на облагане с данък върху добавената стойност. Допълнени са и разпоредбите на ЗДДС, регламентиращи извършването на корекции на ползван данъчен кредит за направено надстрояване, допълващо застрояване, реконструкция, основно обновяване и/или преустройство на съществуваща сграда. \r\nРегламентира се заявените електронни адреси за кореспонденция да се считат за електронен адрес за получаване на съобщения съгласно чл. 28, ал. 2 от Данъчно-осигурителния процесуален кодекс. \r\nВъвежда се данъчно задължените лица, които не са установени на територията на страната, да подлежат на регистрация по закона от извършване на първата облагаема доставка с място на изпълнение в страната. \r\nПроектът предвижда при последователно извършване на еднородна дейност в един и същ обект/едни и същи обекти от две или повече свързани лица или лица, действащи съгласувано, в облагаемия оборот на всяко следващо лице да се включва оборотът, реализиран от всички лица, извършвали дейността в обекта/ите преди него, за период не по-дълъг от последните 12 последователни месеца преди текущия месец. Предложението цели предотвратяване на практиката по избягване на регистрация по ЗДДС от данъчно задължени юридически самостоятелни, но свързани или действащи съгласувано лица, чрез формална смяна на субекта, извършващ еднородна независима икономическа дейност. \r\nРазписано е задължение за лицата, установени на територията на страната, на което са предоставени за съхранение стоки, да водят детайлна отчетност на тези стоки за целите на контрола по приложението на ЗДДС. Предложени са и разпоредби, свързани с регистриране и отчитане на продажби при неприсъствените плащания с дебитна или кредитна карта. \r\nИзменения в Закона за акцизите и данъчните складове \r\nПромените са свързани с облекчаване на административната тежест на икономическите оператори, като се предоставя възможност на лицата да посочват индивидуализиращите данни на съответния документ, въз основа на които да се установи информацията по служебен път, чрез справка в средата за междурегистров обмен. \r\nИма и изменения във връзка с прилагане на реда за възстановяване на акцизни стоки с платен акциз, които са предназначени за въоръжените сили на всяка друга държава, която е страна по Организацията на Северноатлантическия договор, за ползване от тези въоръжени сили. \r\nПредвидени са промени с цел избягване на затруднения при връчването на актовете, издадени от директора на Агенция „Митници“, които подлежат на предварително изпълнение, както и различните тълкувания относно датата, на която влиза в сила действието на предварителното изпълнение на актовете, а именно - датата на издаване. \r\nНаправено е прецизиране на разпоредби в съответствие с все по-доброто взаимодействие на митническите органи с пощенските оператори. Въведена е забрана за лицата да изпращат и получават акцизни стоки чрез пощенски пратки, с изключение на случаите, посочени в закона. Освен това лицата ще бъдат задължени да представят документ за самоличност на пощенския оператор при изпращане и получаване на стоките, както и да представят пратките за преглед и проверка от негова страна. Създадена е възможност за налагане на санкции на физическите лица, които изпращат или пренасят/превозват акцизни стоки с търговски характер за друга държава членка, в количества, които явно не съответстват на количества за лична употреба. \r\nИзменения в Закона за счетоводството \r\nОсновните изменения на закона са свързани с облекчаване на предприятията, които не осъществяват дейност, като се предвижда това обстоятелство да се декларира еднократно, с декларация по образец, а не както досега - ежегодно. Също така има изменения за прецизиране, коригиране и допълване на някои разпоредби с цел по- правилното им прилагане в практиката и по-ясното им разбиране и тълкуване.", "date": "2019.10.02", "title": "Одобрени са промени в данъчното законодателство"}
{"url": "http://www.focus-news.net/news/2019/10/02/2704446/sport-frantsiya-poiska-roden-talant-po-strelba.html", "text": "Сребърният ни медалист от Европейското първенство по динамична стрелба Александър Кусев привлече вниманието на селекционера на френския национален национален тим. Европейският и Световен шампион известен с изключителна точност в стрелбата Ерик Грауфел не само отличи със специлен сертификат българина, но и му предложи място сред петлите, където е треньор и селекционер. \r\n41-годишният столичанин обаче остана в България, където от 2005-та година е състезател с екипа на Българската Федерация по Динамична стрелба. Кусев е и първият сребърен медалист в дисциплина с пистолет на сравнително младата федерация по динамична стрелба, чиито стрелкови резултати дават заявка и за още отличия в този спорт. Подготовката на европейският вицешампион преминава основно в клубното стрелбище на пловдивския клуб „360 градуса“, където заедно с него умения развиват още стрелци. Следващото предизвикателство на българските представители по динамична стрелба е на 6 октомври в Международен турнир в Сърбия. \r\nБългарската Федерация по Динамична Стрелба е лицензирана от 2007-ма година, а в нея има действащи 28 клуба в цялата страна. Отличието на Александър Кусев е най-високо до момента.", "date": "2019.10.02", "title": "Спорт: Франция поиска роден талант по стрелба"}
{"url": "http://www.focus-news.net/news/2019/10/02/2704440/sky-news-finalniyat-priziv-na-dzhonsan-kam-torite-neka-da-izpratim-korbin-v-orbita.html", "text": "Завършвайки речта си на годишната конференция на Консервативната партия, премиерът на Обединеното кралство Борис Джонсън призова торите да изпратят лидера на лейбъристите Джереми Корбин „в орбита“, предава британският телевизионен канал  Sky News . \r\n„Нека да продължим напред с разумна, умерена нация, но с правителството на консерваторите, което намалява данъците. Или казано по друг начин, ако не буквално, нека да изпратим Джеръми Корбин в орбита, където му е мястото! Нека приключим с Брекзит. Нека обединим тази страна\". \r\n  \r\n Тереза Герова", "date": "2019.10.02", "title": "Sky News: Финалният призив на Джонсън към торите: „Нека да изпратим Корбин в орбита“"}
{"url": "http://www.focus-news.net/news/2019/10/02/2704442/makfaks-makedoniya-kolinda-grabar-kitarovich-obyavi-kandidaturata-si-za-vtori-prezidentski-mandat.html", "text": "Настоящият държавен глава на Хърватия Колинда Грабар-Китарович официално обяви своята кандидатура за втори президентски мандат, предава македонската информационна агенция  „Макфакс“ . \r\n„Днес обявявам кандидатурата си за президент\", заяви Грабар-Китарович в изявление пред медиите, като подчерта, че съобщава решението си с надеждата гражданите да продължат по пътя на единството и просперитета на Хърватия. \r\n„Изразявам своята благодарност на хърватския народ за неговата подкрепа. Благодаря и на Хърватска демократична общност (ХДО), на ръководството и на членството, без които не бих била президент“, заяви Грабар-Китарович. \r\n \r\n Тереза Герова", "date": "2019.10.02", "title": "„Макфакс“ (Македония): Колинда Грабар-Китарович обяви кандидатурата си за втори президентски мандат"}
{"url": "http://www.focus-news.net/news/2019/10/02/2704450/pravitelstvoto-otpuska-blizo-51-mln-lv-za-deynosti-predimno-po-vtoroklasna-i-tretoklasna-patna-mrezha.html", "text": "Правителството отпусна 50 817 326 лв. по бюджета на Министерството на регионалното развитие и благоустройството за извършване на дейности предимно по второкласна и третокласна републиканска пътна мрежа, съобщиха от  правителствената информационна служба . \r\nС част от средствата - 45 317 326 лв., ще бъдат финансирани ремонт на асфалтова настилка, локални ремонти, отводнителни мероприятия, бетонови работи, полагане на нова хидроизолация и подмяна на фуги на съоръжения, ремонт и монтаж на нови ограничителни системи, възстановяване на вертикалната сигнализация, полагане на хоризонтална маркировка, ландшафтно оформяне и други. С изпълнението на тези дейности техническите качества на пътните участъци и съоръженията по тях се привеждат към експлоатационно състояние, отговарящо на съвременните изисквания за безопасност и комфорт на движението. \r\nГоляма част от предвидените за ремонт отсечки са по направления, които са изключително натоварени целогодишно, като Монтана - Лом, Пазарджик - Пловдив, Велинград - Сърница, Сливен - Стара Загора и др. Други от обектите са част от туристическите маршрути към българското Черноморие - Добрич - Албена, Карнобат - Бургас и др. \r\nОстатъкът от ресурса в размер на 5,5 млн. лв. ще бъде изразходван за изплащане на равностойните парични обезщетения на собствениците на отчуждените имоти и части от имоти, засегнати от изграждането на първия етап от обходния път на град Бургас и локалните платна към него.", "date": "2019.10.02", "title": "Правителството отпуска близо 51 млн. лв. за дейности предимно по второкласна и третокласна пътна мрежа"}
{"url": "http://www.focus-news.net/news/2019/10/02/2704449/ou-hristo-botev-v-burgas-provezhda-interaktivni-zanimaniya-kato-chast-ot-proekta-parvoklasno-nachalo.html", "text": "ОУ „Христо Ботев“ в Бургас провежда интерактивни занимания като част от проекта „Първокласно начало“. Това съобщиха от пресцентъра на  Община Бургас . С ентусиазъм и усърдие първокласниците от ОУ „Христо Ботев“ в кв. „Долно Езерово“ се включват в интерактивни уроци всеки ден. Чрез различни игри и забавни занимания на интерактивна дъска и таблети, децата усвояват знания по български език и математика. Днес те се включиха в открит урок и демонстрираха наученото досега чрез образователни игри на учебните електронни устройства. \r\nПровеждането на интерактивните занимания е част от проекта „Първокласно начало“, който се реализира от Община Бургас във всички училища. \r\nВ резултат на проекта всички кабинети за първокласници бяха реконструирани изцяло преди учебната година. Всички стаи са обзаведени с антибактериални настилки, лед осветление, нови шкафчета, нови единични чинове, които могат да се конфигурират по различен начин, нови интерактивни дъски с възможности за използване на електронни учебници и електронен дневник. \r\nОт новата учебна година ОУ „Христо Ботев“ в кв. „Долно Езерово“ вече има изцяло нова и модерна столова, където децата могат да се хранят - да закусват, да обядват и да се възползват от възможността за свободна консумация без да напускат двора на учебното заведение. Помещението е изцяло обновено, ремонтирани са и сервизните и обслужващи помещения, обособена е тоалетна за  ученици с физически увреждания. \r\nЗа учениците най-атрактивните придобивки са двете нови игрища за баскетбол и хандбал и за футбол.", "date": "2019.10.02", "title": "ОУ „Христо Ботев“ в Бургас провежда интерактивни занимания като част от проекта „Първокласно начало“"}
{"url": "http://www.focus-news.net/news/2019/10/02/2704452/otpuskat-se-27-mln-lv-po-byudzheta-na-darzhaven-fond-zemedelie-za-prehodna-natsionalna-pomosht-za-zhivotnovadi.html", "text": "Министерският съвет одобри допълнителни разходи по бюджета на Държавен фонд „Земеделие“ за 2019 г., съобщиха от  правителствената информационна служба . Средствата ще се използват за изплащане на преходна национална помощ в сектора на животновъдството. \r\nПредоставянето на средствата ще осигури последователност в прилаганата политика от страна на Министерството на земеделието, храните и горите. По този начин ще се обезпечи подкрепата за животновъди, отглеждащи говеда, овце-майки и кози-майки през зимния период, когато има по-голяма необходимост от допълнително финансиране за извършване на животновъдната дейност.", "date": "2019.10.02", "title": "Отпускат се 27 млн. лв. по бюджета на Държавен фонд „Земеделие“ за преходна национална помощ за животновъди"}
{"url": "http://www.focus-news.net/news/2019/10/02/2704453/administratsiyata-na-prezidenta-nabira-zayavleniyata-na-kandidatite-za-poluchavane-na-ednokratna-stipendiya-po-initsiativata-podkrepi-edna-mechta.html", "text": "Администрацията на Президента ще предостави еднократна финансова помощ на младежите в неравностойно положение от инициативата „Подкрепи една мечта“, които през академичната 2019/2020 ще са студенти в първи курс. Това съобщиха от  прессекретариата на държавния глава . Финансова подкрепа ще получат и учениците от 12-и клас, които са настанени в социални услуги, и които са завършили с отличен успех учебната 2018/2019 г.  \r\nПо предварителна информация близо 20 са зрелостниците от инициативата, които ще продължат образованието си във висше училище или професионален колеж. Това са младежи, които са израснали без родителска грижа или имат намалена работоспособност заради зрително или слухово увреждане.  \r\nУсловията и редът за получаване на еднократната финансова помощ са публикувани на интернет страницата на държавния глава. Необходимо е кандидатите да попълнят заявления по образец, които могат да изтеглят от сайта, и да приложат посочените документи. И тази година необходимите удостоверения от Агенцията за социално подпомагане и социалните услуги по места ще се събират по служебен път.  \r\nКрайният срок за подаване на документите е 31 октомври 2019 година, лично или по пощата, на адрес: гр. София, бул. „Дондуков“ 2.", "date": "2019.10.02", "title": "Администрацията на Президента набира заявленията на кандидатите за получаване на еднократна стипендия по инициативата „Подкрепи една мечта“"}
{"url": "http://www.focus-news.net/news/2019/10/02/2704455/normalno-se-izvarshva-preminavaneto-prez-gkpp-gyueshevo.html", "text": "Нормално се извършва преминаването през ГКПП „Гюешево” на границата със Северна Македония. Това съобщи за  Радио „Фокус” – Кюстендил  дежурният на пункта.  \r\nДвижението от и към граничния пункт се осъществява без проблеми, пътните настилки са сухи. Няма образували се колони от чакащи автомобили. Не са въведени ограничения за движението на автомобилите. \r\nВенцеслав ИЛЧЕВ", "date": "2019.10.02", "title": "Нормално се извършва преминаването през ГКПП „Гюешево”"}
{"url": "http://www.focus-news.net/news/2019/10/02/2704457/api-ot-1200-chasa-do-1500-chasa-na-4-oktomvri-se-spira-dvizhenieto-na-mps-po-uchastak-ot-pat-krichim-mihalkovo-za-izvarshvaneto-na-vzrivni-raboti.html", "text": "На 4 октомври от 12.00 часа до 15.00 часа ще се ограничи преминаването по участък от третокласния път III-866 Кричим – Михалково за извършването на взривни работи, свързани с уширение на пътното платно в района на паметника на 22-та разстреляни перущенци. Това съобщиха от пресцентъра на  Агенция „Пътна инфраструктура“ . Това е в отсечката между Кричим и тунел „Кричим“. Обходният маршрут е по път II-86 Пловдив - Асеновград - Смолян. \r\nВзривните дейности са необходими за изпълнението на проекта за рехабилитация на 15,29 км от път IIІ-866 Михалково - Кричим от км 88+050 до км 103+341. Това е участъкът от изхода на Кричим до яз. „Въча“. Проектът - лот 23, се финансира по Оперативна програма „Региони в растеж“ 2014-2020 г., чрез Европейския фонд за регионално развитие и националния бюджет. Инвестицията е за близо 23 млн. лв. Необходимо е шофьорите да карат внимателно, със съобразена скорост и да спазват стриктно пътната сигнализация.  \r\nПо проекта се ремонтират 4 големи мостови съоръжения и тунела „Кричим”, който е с дължина 130 м. Тунелът е изграден през 1963 г., като оттогава досега не е ремонтиран. Съоръжението ще бъде с нова хидроизолационна и дренажна система, пътна настилка, тротоари, енергоефективна осветителна система и др. По трасето на участъка се изграждат подпорни и укрепителни стени с различна височина, както и укрепване на откосите с високоякостни мрежи. \r\nИзпълнител на строително-монтажните работи е „АВТОМАГИСТРАЛИ ЧЕРНО МОРЕ“ АД, а подизпълнител е „ИСА 2000“ ЕООД. Стойността на договора е 22 777 396,14 лв. с ДДС. Строителният надзор осъществява „ПЪТКОНСУЛТ 2000“ ЕООД. Договорът им е за 436 800 лв. с ДДС. Авторският надзор се осъществява от „Илия Бурда” ЕООД. Техният договор е за 9 258 лв. с ДДС.", "date": "2019.10.02", "title": "АПИ: От 12.00 часа до 15.00 часа на 4 октомври се спира движението на МПС по участък от път Кричим – Михалково за извършването на взривни работи"}
{"url": "http://www.focus-news.net/news/2019/10/02/2704435/boris-dzhonsan-ne-iskam-brekzit-bez-sdelka-no-sme-gotovi-za-tozi-stsenariy.html", "text": "Премиерът на Обединеното кралство Борис Джонсън увери, че не желае страната да напуска структурите на Европейския съюз, но същевременно подчерта, че Лондон е готов и за този сценарий, предава британският телевизионен канал  Sky News . \r\n„Много се надявам приятелите ни (от ЕС) да разберат това и да направят компромиси от своя страна“, казва Борис Джонсън. \r\n„Защото ако не успеем да постигнем споразумение поради това, което по същество е техническа дискусия за точния характер на бъдещите митнически проверки“, алтернативата е Брекзит без сделка. „Това не е резултат, който искаме. Това изобщо не е резултат, към който се стремим. Но нека ви кажа на тази конференция, че е резултат, за който сме готови\", категоричен бе Джонсън.  \r\nТой потвърди, че в рамките на деня ще изпрати „конструктивни и разумни предложения\" до Брюксел за излизане от задънената улица на Брекзит. Те не предвиждат проверки по границата със Северна Ирландия. \r\n„При никакви обстоятелства няма да имаме проверки на или близо до границата в Северна Ирландия\", обещава Джонсън и добави, че „ще се спазва мирният процес и Споразумението от Разпети петък\". \r\n \r\n Тереза Герова", "date": "2019.10.02", "title": "Борис Джонсън: Не искам Брекзит без сделка - но сме готови за този сценарий"}
{"url": "http://www.focus-news.net/news/2019/10/02/2704454/plamen-nunev-gerb-sazdadeniyat-savet-po-migratsiya-ubezhishta-i-integratsiya-garantira-prodalzhavaneto-na-sistemnostta-i-vseobhvatnostta-na-natsionalnata-politika-po-tazi-tema.html", "text": "Създаденият съвет по миграция, убежища и интеграция гарантира продължаването на системността и всеобхватността на националната политика по тази тема. Това каза председателят на Комисията по вътрешна сигурност и обществен ред и  депутат от ГЕРБ Пламен Нунев по време на кръгла маса на тема „Всеобхватна координация на миграционния процес“, предаде репортер на  Агенция \"Фокус\" . Той отчете, че  това показваме и можем да твърдим, че имаме традиция в тази посока. Проблемите на миграцията, на миграционните процеси стоят в пълна сила и пред българския парламент. Неслучайно в рамките на петата среща на групата за съвместен парламентарен контрол на Европол, която се състоя на 23 и 24 септември в Брюксел бяха разглеждани и обсъждани теми като миграция, противодействие на миграционни процеси, трафик на хора, борба срещу киберпрестъпността\", каза още Нунев. По думите му с кризата от 2015 г. миграцията се е превърнала в приоритетна тема в рамките на европейския дневен ред. Според него макар че през последните години се отчита  намаляване на миграционния натиск към Европа, продължваме да бъдем изправени пред редица предизвикателства. Според него настоящите тенденции показват, че Европа ще продължи да бъде привлекателно място за мигрантите и търсещите убежище поради редица фактори като разрастващи се международни и вътрешни конфликти, изменението на климата и други подобни. \"Ето защо ЕС трябва да съчетава различни вътрешни и външни инструменти с цел по-добро управление на миграцията и миграционните процеси. Народното събрание чрез утвърдените принципи и механизми за парламентарен контрол наблюдава и дава оценки за политиката на правителството в сферата на миграцията, убежището и интеграцията. На тази тема бяха посветени и някои от заседанията на Вътрешна комисия\", заяви още Нунев. По думите му друг механизъм е обсъждането на годишния доклад за националната сигурност, в чието съдържание темата за миграцията и интеграцията присъства постоянно. \"Може да отбележим, че разглеждаме тази тема не само от гледна точка на сигурността, но на образованието, икономическото развитие и интегрираността на българското общество като цяло. Към действащата нормативна уредба и система от институции в нашата страна по въпросите за бежанците, миграцията и интеграцията, буквално преди няколко дни беше добавен и национален съвет по миграция \"Граници, убежища и интеграция\"\", допълни още Нунев. По думите той е създаден с постановление номер 266 на МС от 10 септември тази година. \"Чрез този нормативен акт се гарантира продължаваненето на системността и всеобхватността на националната политика по миграция и интеграция, която е несъмнено и част от общоевропейската политика по тези въпроси. Завършвайки искам да отбележа, че добрата междуинституционална координация на европейско ниво, както и доброто междуинституционално взаимодействие на национално ниво, са ключови фактори в процеса за по-бързото и ефективното одобрение и въвеждане в изпълнение на европейското законодателство в областта на миграцията. Искам още веднъж да благодаря и да пожелая успех на днешното събития\", допълни още председателят на Вътрешна комисия.  \r\nДеница КИТАНОВА", "date": "2019.10.02", "title": "Пламен Нунев, ГЕРБ: Създаденият съвет по миграция, убежища и интеграция гарантира продължаването на системността и всеобхватността на националната политика по тази тема"}
{"url": "http://www.focus-news.net/news/2019/10/02/2704456/", "text": "За първите девет месеца на годината на територията на Южноцентрално държавно предприятие – гр. Смолян са възникнали 81 пожара в областите Смолян, Пловдив, Пазарджик и Кърджали, което е три пъти повече спрямо същия период на миналата година. Това съобщиха от Южноцентрално държавно предприятие – гр. Смолян. Засегнати са 3 544 дка, от които 258 дка са обхванати от върхови пожари, в районите на ДГС Пазарджик, ДГС Хисар, ДГС Алабак (Велинград) и ДГС Батак. Човешка небрежност при почистване на земеделски имоти е основната причина за повечето от запалванията. Въпреки големия брой, досега няма нанесени сериозни щети на горските масиви. Превенцията, добрата организация и своевременната намеса на екипите на ЮЦДП при локализиране на пожарите в начален етап не са позволили на огъня да навлезе в горите. В помощ на противопожарните екипи, ЮЦДП – Смолян осигури високо проходими автомобили, снабдени с противопожарно оборудване, булдозери и багери. В допълнение, в годишните финансови планове на териториалните поделения ежегодно се осигуряват средства и се изпълняват превантивни мерки, в това число, изграждане на минерализовани ивици и лесокултурни прегради. През 2019 година на територията на ЮЦДП – Смолян е предвидено изграждане на 215 729 линейни метра минерализовани ивици и 36 700 метра лесокултурни прегради, като тези дейности се изпълняват основно със собствени работници и техника.", "date": "2019.10.02", "title": "Три пъти повече пожари са възникнали на територията на Южноцентрално държавно предприятие – Смолян от началото на 2019 г., в сравнение с 2018 г."}
{"url": "http://www.focus-news.net/news/2019/10/02/2704451/dzhema-grozdanova-gerb-na-kraglata-masa-vseobhvatna-koordinatsiya-na-migratsionniya-protses-iskame-da-vidim-nakade-shte-tragne-politikata-za-migratsiya-sled-formirane-na-novata-ek.html", "text": "На кръглата маса \"Всеобхватна координация на миграционния процес\" искаме да видим накъде ще тръгне политиката за миграция след формиране на новата ЕК. Това каза  председателят на Комисията по външна политика и депутат от ГЕРБ Джема Грозданова по време на кръгла маса на тема „Всеобхватна координация на миграционния процес“, предаде репортер на  Агенция \"Фокус\" . \"Искаме да видим накъде ще тръгне политиката за миграция след формирането на новата ЕК след 1 ноември. Вярвам, че ще има достатъчно смели хора и лидери и част от европейската комисия и членове на ЕП, както разбира се, и в националните парламенти ще бъде подкрепяна различна и по-свързана с нуждата както на хората, които имат нужда от защита, които са накарани да бягат от проблеми, така и да можем да защитаваме нашите национални интереси в различни моменти. Наши гости и като домакин мога да кажа, че освен Народното събрание, участва и Международния център за развитие на миграционната политика\", каза Грозданова. По думите й целта а де се стигне до извод.  \r\nДеница КИТАНОВА", "date": "2019.10.02", "title": "Джема Грозданова, ГЕРБ: На кръглата маса \"Всеобхватна координация на миграционния процес\" искаме да видим накъде ще тръгне политиката за миграция след формиране на новата ЕК"}
{"url": "http://www.focus-news.net/news/2019/10/02/2704462/do-kraya-na-mesetsa-prodalzhava-priemat-na-zayavlenie-za-tseleva-pomosht-za-otoplenie-vav-veliko-tarnovo.html", "text": "До края на месеца продължава набирането на заявление за целева помощ за отопление в областта. Документите се подават в Дирекция „Социално подпомагане“, съобщиха за  Радио „Фокус“ – Велико Търново  Ивайло Деев, юрисконсулт в институцията. Заявленията трябва да са оформени и внесени по настоящ адрес. Право на подпомагане имат всички лица и семейства, чиито средномесечен доход за предходните шест месеца, преди този на подаване, е бил по-нисък или равен на диференцирания доход за отопление. Той се определя на базата на средствата за отопление – 150 лв., които са равни на двойния размер на определения месечен гарантиран минимален доход (75лв.). „Месечният размер на целевата помощ за отопление се определя на база левовата равностойност на 500 квтч електроенергия, към 31 октомври на текущата календарна година, като за отоплителен сезон 2019/2020 год. е 93,18 лв., а за целия отоплителен период пълният размер е 465,90 лв., като ще се изплаща целия размер на един транш“, коментира още юрисконсултът. През отоплителен сезон 2018-2019 година помощта е отпусната на 7 360 лица и семейства. \r\n \r\nЛуиза ТРАНЧЕВА", "date": "2019.10.02", "title": "До края на месеца продължава приемът на заявление за целева помощ за отопление във Велико Търново"}
{"url": "http://www.focus-news.net/news/2019/10/02/2704460/nkzhi-shte-podpishe-dogovor-za-izgrazhdane-na-zhelezopatnata-liniya-plovdiv-burgas-na-3-oktomvri.html", "text": "НКЖИ ще подпише договор за изграждане на железопътната линия Пловдив – Бургас на 3 октомври. Това съобщиха от пресцентъра на  НКЖИ . Предметът на договора е „Проектиране и изграждане на системи за сигнализация и телекомуникации по железопътната линия Пловдив-Бургас“, част от проект „Рехабилитация на железопътната линия Пловдив-Бургас, Фаза 2“ и ще бъде подписан с избрания Изпълнител – Консорциум „Плобур“, състоящ се от фирмите „Джи Пи Груп“ АД, „Мармет“ АД, „Бомбардие Транспортейшън Итали“ АД и „Бомбардие Транспортейшън Полска“ ООД. Събитието ще се състои на 3 октомври 2019 г. от 15.30 часа в сградата на НКЖИ в присъствието на инж. Красимир Папукчийски – генерален директор на ДП НКЖИ и инж. Мария Чакърова – директор на Дирекция „Стратегическо развитие и инвестиционни проекти“. \r\nИзпълнението на проект „Рехабилитация на железопътната линия Пловдив-Бургас, Фаза 2“ се осъществява със съфинансиране от Кохезионен фонд, чрез ОП „Транспорт и транспортна инфраструктура” 2014-2020 г.", "date": "2019.10.02", "title": "НКЖИ ще подпише договор за изграждане на железопътната линия Пловдив – Бургас на 3 октомври"}
{"url": "http://www.focus-news.net/news/2019/10/02/2704461/rumyana-panova-sdruzhenie-hora-i-traditsii-tazi-godina-ochakvame-dobra-rekolta-brezhanski-kesteni.html", "text": "През изминалата година реколтата от брежански кестени беше много слаба и не можахме да съберем достатъчно количество. Това каза за  Радио „Фокус“ – Пирин  Румяна Панова, председател на Сдружение „Хора и традиции“. По думите ѝ причината за слабата реколта през 2018 година не е установена. „За първи път  не успяхме да съберем и семена за засаждане на фиданки. Припомням, че всяка година ние, съвместно с Югозападно предприятие, правим залесяване. Тази година реколтата е по-добра. Надяваме се да има достатъчно кестени, за да посрещнем гостите на Празника на брежанския кестен, както и да произведем повече фиданки. Целта е да продължим процеса на залесяване“, каза още Панова. Тя коментира, че е особено важно да се произвежда достатъчно количество от брежански кестен, тъй като има засилено търсене от различни имена в кулинарията в България. \r\n„Този интерес непрекъснато се разраства. Искам да кажа, че хората от кулинарния бранш ни търсят, а не ние тях. В момента сме в много добри взаимоотношения с ресторанти от град София, които предлагат на клиентите си храни със съставки от естествен произход“, допълни Панова. Според нея основен проблем е, че производството на кестени не е толкова голямо, за сметка на търсенето. „Не можем да задоволим всички желания, но се надяваме в бъдеще това да стане“, подчерта Панова. \r\nЛивия НИНОВА", "date": "2019.10.02", "title": "Румяна Панова, Сдружение „Хора и традиции“: Тази година очакваме добра реколта брежански кестени"}
{"url": "http://www.focus-news.net/news/2019/10/02/2704459/potrebitelite-na-dnevniya-tsentar-za-palnoletni-litsa-s-uvrezhdaniya-v-kazanlak-poluchiha-darenie-ot-mladezhkoto-sdruzhenie-vzaimopomosht.html", "text": "По повод 5 години от създаването на Дневния център за пълнолетни лица с увреждания Младежки център за развитие „Взаимопомощ” дари музикални инструменти за музикотерапия на потребителите на центъра – тарамбуки, маракаси и дайре. Това каза за  Радио „Фокус”  Мария Славова, председател на младежкото сдружение. Тя посочи, че в рамките на дарението за клиентите на Центъра са включени още специализирани помощни материали и инструменти за по-комфортна работа в работните ателие, като приставки за пишещи средства, приставка за надигане плота за работа, както и конструктори. Инструментите и помощните материали са осигурени по проект „Солидарна общност” на програма „Европейски корпус за солидарност”.  \r\nМария Славова подчерта, че по проекта младежите и децата от центъра са имали възможност да се упражняват в конна езда, като идеята е те да бъдат по-близо до природата. „Вече едно такова упражнение бе осъществено през септември, като предстои още едно през октомври“, каза още тя. \r\nСъвместните дейностите  на младежите от Дневния център за пълнолетни лица с увреждания и МЦР „Взаимопомощ” водят своето начало от месец септември 2019 г. и ще продължат до месец март 2020 г.  с музико и арт терапия, дейности на открито - конна езда, ателие за направа на бижута. \r\nПроектът „Солидарна общност” е финансиран от Центъра за развитие на човешките ресурси, който в България е номиниран от 2014 г., да управлява най-голямата европейска програма за образование, обучение, младеж и спорт – „Еразъм+” както и от 2018 г. да управлява новата програма в областта на младежта и доброволчеството „Европейски корпус за солидарност”. \r\nСлавяна ГАЙДАРОВА", "date": "2019.10.02", "title": "Потребителите на Дневния център за пълнолетни лица с увреждания в Казанлък получиха дарение от младежкото сдружение „Взаимопомощ”"}
{"url": "http://www.focus-news.net/news/2019/10/02/2704463/uchenitsi-ot-varna-uchastvat-v-inovativna-obuchitelna-programa-po-mediyna-gramotnost.html", "text": "30 ученици от Средно училище „Гео Милев“ във Варна участват в  иновативна обучителна програма по медийна грамотност, предаде репортер на  Радио „Фокус“ – Варна . Програмата е в рамките на проект: „Повишаване на медийната грамотност и предприемаческите нагласи сред младежите“. Съществена част от обучението са поредицата от срещи с варненски журналисти. Целта на проекта е да се изградят умения за критично мислене и повишаване на медийната грамотност сред учениците. Младите  хора са най-уязвими сред потребителите на медийно съдържание от претоварване  с информация, влиянието на фалшиви  новини и кибертормоза. От друга страна развитието на информационните технологии предопределя възникването на нови професии, свързани с различни форми на предприемачество. Уменията за критично мислене са свързани със способността да се анализира, оценява  и прилага  информация. Водещи   експерти и професионалисти учат  младите хора  как се създава медийно  съдържание, как да различават фалшивите новини и да не попадат в капана на пропагандата. Младежите имат възможност да влязат в ролята на водещи, да четата новини, да научат за тънкостите в подбора, представянето и поднасянето на информация.В резултат на проекта е създаден Наръчник  по медийна грамотност.Той ще  достигне до 200 младежи от Варна  и ще бъде достъпен онлайн, като нов образователен ресурс. Всички ученици преминали успешно специализираното обучение по медийна грамотност ще получат сертификати за придобитите знания и компетенции.Създадената иновативна обучителна програма по медийна грамотност ще се разпространява свободно  в подкрепа на други ученици от средни училища във Варна. \r\n \r\nДесислава ВАСИЛЕВА", "date": "2019.10.02", "title": "Ученици от Варна участват в  иновативна обучителна програма по медийна грамотност"}
{"url": "http://www.focus-news.net/news/2019/10/02/2704465/redoven-brifing-na-tsentralnata-izbiratelna-komisiya-shte-se-provede-na-3-oktomvri-v-preskluba-v-sgradata-na-narodnoto-sabranie-na-pl-knyaz-aleksandar-1.html", "text": "Редовен брифинг на Централната избирателна комисия ще се проведе от 14.00 ч. на 3 октомври (четвъртък) 2019 г. в Пресклуба в сградата на Народното събрание на пл. „Княз Александър І“ № 1, вход - откъм Националната художествена галерия. Това съобщиха от пресцентъра на  ЦИК .", "date": "2019.10.02", "title": "Редовен брифинг на Централната избирателна комисия ще се проведе на 3 октомври в Пресклуба в сградата на Народното събрание на пл. „Княз Александър І“"}
{"url": "http://www.focus-news.net/news/2019/10/02/2704464/obshtina-sliven-prodalzhava-izpalnenieto-na-natsionalnata-programa-za-energiyna-efektivnost-na-mnogofamilni-zhilishtni-sgradi.html", "text": "Община Сливен продължава изпълнението на Националната програма за енергийна ефективност на многофамилни жилищни сгради. Това съобщиха от пресцентъра на  Община Сливен . \r\nОфициално започна санирането на блок 86 в кв. „Стоян Заимов“. Временно изпълняващият длъжността кмет на Общината Румен Иванов поздрави живеещите в него за добрата организация и пожела безпроблемно завършване на обекта. Той ги призова да бъдат единни, да проявяват търпение и да сигнализират за нередности. Пред него съседите от блока изразиха благодарност за обновяването на пътната инфраструктура и благоустрояването в района, което не е правено от над трийсет години. \r\nНа сградата предстои да бъде извършена топлоизолация на външните стени, хидро и топлоизолация на покрива, ламаринена обшивка и гръмоотвод, както и подмяна на вратите на входовете. Дограмата на жилищата и общите части, която не отговаря на изискванията за енергийна ефективност, също ще бъде сменена. Изпълнител на проекта е „Строймонтаж“ ЕООД, гр. Пазарджик, а надзорът е по", "date": "2019.10.02", "title": "Община Сливен продължава изпълнението на Националната програма за енергийна ефективност на многофамилни жилищни сгради"}
{"url": "http://www.focus-news.net/news/2019/10/02/2704468/mestni-izbori-2019-nikolay-melemov-kandidat-za-kmet-na-smolyan-ot-gerb-iskam-da-napravim-kulturniya-kompleks-v-grada-po-topal-i-dostapen.html", "text": "Среща с работещите в библиотеката, галерията и музея проведе кандидатът за кмет на ГЕРБ в Смолян Николай Мелемов. Заедно с него бяха кандидатите за общински съветници Марин Захариев, Андриян Петров, Цветанка Илиева и Димитър Николов. Това съобщиха от пресцентъра на  партията . \r\n„Всяко нещо, което обещаваме, наистина го направим. За сградите, в които работите, ще се погрижим за покривите и отоплението. Чрез Министерството на енергетиката ще осигурим енергийната ефективност, защото това не е лукс“, заяви Мелемов. По думите му общината и културните институции трябва да обединят усилията си, за да предложат общ рекламен продукт.  \r\n„Туризмът наистина се развива добре, но има нужда посетителите да идват тук по-лесно. Като дойдат и останат доволни, те сами ще рекламират обектите ни. Поставяме си за цел заедно да направим културния комплекс по-достъпен“, каза кандидатът за кмет с два мандата досега. Той обясни, че почти половината от листата на ГЕРБ за общински съветници е гражданска квота. „Никой от проблемите тук не може да го наречем партиен. Всички са житейски. Смятам, че в бъдеще все по-малко на местни избори ще се говори за партии, а за личности. Тук се познаваме и субективният фактор е особено важен. Много е важна връзката между нашите съграждани, общинският съвет и общината. Основната ни задача е да бъдем достъпни, да решаваме ежедневно проблеми, а заедно можем да измислим повече варианти за решение на даден проблем“, подчерта Мелемов. Той поиска отново доверието на работещите в културния комплекс за следващ мандат на ГЕРБ.  \r\nВодачът в листата на ГЕРБ Марин Захариев съобщи, че смятат да облагородят пространството между каскадите и културния комплекс  с панорамна площадка, беседки, ново осветление.  „Идеята е да го направим по-привлекателен център с атракции. Направихме надлезите. Има възможност по Норвежката програма да кандидатстваме за енергийна ефективност на трите сгради. За тях има проектна готовност, защото библиотеката и галерията са подготвени като резервни проекти по ОП „Региони в растеж“, а музея – за трансгранично сътрудничество България – Гърция, където не беше одобрен. За планетариума предвиждаме оборудване, което ще е най-модерното на Балканския полуостров. Освен оптични телескопи, ще има и цифрови ефекти с възможност за наслагване на оптични образи и цифрови елементи“, посочи Захариев. Той обясни, че намерението за каскадата е да я развият с допълнително осветление и ефекти, а заедно с пространството над нея да се оформи като ансамбъл.  \r\nСпоред Андриян Петров – 17-ти в листата на ГЕРБ, в сферата на културата са постигнати много успехи, а най-ценното е спокойствието в нея. „А на твореца му е нужно спокойствие и свобода, за да се вглъби в основната си дейност – да подреди експозицията, да намери нова литературна творба за библиотеката, да нарисува картина, да изиграе ролята си. Но ние имаме уникалния шанс да притежаваме прекрасни сгради, които са строени само и единствено да бъдат храмове на изкуството - библиотеката, галерията, музея, театъра. Те дават огромен потенциал за развитие. С радост мога да кажа, че в тях работят прекрасни хора, които са известни не само в града, но и в страната. Те са и хората, които пазят съкровищницата на този град и тази община“, каза Петров. По думите му общината е тази, която трябва да създаде условията, всичко друго е в ръцете на културните деятели.", "date": "2019.10.02", "title": "Местни избори 2019: Николай Мелемов, кандидат за кмет на Смолян от ГЕРБ: Искам да направим културния комплекс в града по-топъл и достъпен"}
{"url": "http://www.focus-news.net/news/2019/10/02/2704473/emil-radev-enpgerb-kam-didie-reynders-shte-predlozhite-li-obshtoevropeyska-strategiya-za-borba-s-koruptsiyatai.html", "text": "Ако сте избран за комисар по правосъдието, ще предложите ли общоевропейска стратегия за борба с корупцията и организираната престъпност, за да се справите ефективно с проблема на европейско ниво? Този въпрос българският евродепутат Емил Радев, зам.-председател на Комисията по граждански права, правосъдие и вътрешни работи, зададе на номинирания за комисар за върховенството на закона, правосъдие и защита на потребителите - Дидие Рейндерс, по време на провелото се изслушване в Европейския парламент. Това съобщиха от  пресцентъра на ГЕРБ . Дидие Рейндерс отговори, че първият му приоритет ще бъде създаването и функционирането на европейската прокуратура. „Защото ако искаме да защитаваме финансовите интереси на Съюза, трябва да предприемем мерки, така че прокуратурата да започне да функционира през 2020 год.“, поясни кандидатът за еврокомисар по правосъдие. „Това, разбира се, не пречи да има по-добър обмен на информация между различните държави членки.Организираната престъпност е във все повече области“, допълни белгийският министър на външните работи, европейските въпроси и на отбраната. Подобряването на достъпа на гражданите до правосъдие и съдебното сътрудничество беше друг акцент в изказването на Емил Радев, който също попита Дидие Рейндерс какви мерки възнамерява да предприеме относно тази ключова за европейските граждани тема. Според Емил Радев, използването на новите технологии  и иновации от страна на правосъдните системи би улеснило търговията и инвестициите. Според Рейндерс, във всички страни има механизми за улесняване на достъпа до правосъдие, но трябва да се предвиди съфинансиране от ЕС, за да се подпомогне този процес, особено за най-уязвимите части от населението.Емил Радев припомни, че през 2017 година ЕП поиска от ЕК да представи предложение за директива за определяне на общи минимални стандарти, приложими за граждански спорове с трансгранично отражение. Според българския евродепутат, който е докладчик на ЕП по темата, една такава законодателна инициатива би допринесла за изграждане на взаимно доверие между съдебните системи на държавите членки. Той попита Рейндерс дали възнамерява да направи такова предложение. Дидиер Рейндерс отговори, че ще предложи такава директива, но че ще трябва първо да се убедят държавите членки в нейната необходимост.След изслушването Емил Радев коментира, че ще продължи да настоява за създаване на общоевропейска стратегия за борба с корупцията и организираната престъпност. „Следващата стъпка в тази насока ще е след два месеца, на предложеното от мен изслушване по този въпрос, което ще се проведе в комисията ЛИБЕ“. Очаква се участие да вземат ресорните комисари, председателите на Европол, Евроджъст, Европейската прокуратура, магистрати и неправителствени организации.", "date": "2019.10.02", "title": "Емил Радев ЕНП/ГЕРБ към Дидие Рейндерс: Ще предложите ли общоевропейска стратегия за борба с корупцията?"}
{"url": "http://www.focus-news.net/news/2019/10/02/2704471/mustafa-karadaya-ot-popovo-vsichki-razlichni-se-chuvstvat-gordi-i-dostoyni-v-dps.html", "text": "Единствено в ДПС различието не е проблем, а е ценност и богатство. Всички различни се чувстват горди и достойни в ДПС. Така се обърна към жителите на Попово председателят на ДПС Мустафа Карадайъ на представянето на кандидатите на ДПС за предстоящите местни избори, съобщиха от пресцентъра на  партията . \r\nЕкипът на Централния лъч на ДПС проведе предизборни срещи в общините Опака и Попово. На предизборната среща в град Опака бяха представени кандидатите на ДПС начело с кандидата за кмет на общината Мехидин Кадиров. В град Попово бе представена листата на ДПС за местния парламент начело с кандидата за общински кмет Танер Али.  \r\nПредседателят на ДПС Мустафа Карадайъ каза, че всички жители и граждани на община Попово искат да се случват онези хубави неща, които се случват в общините, в които управлява ДПС и затова ще изберат ДПС. \r\nАз съм убеден, че вече ги няма предразсъдъците и предубежденията на хората в Попово. Убеден съм, че всички етноси и религии, които ги има в Попово ще гласуват за ДПС с чест, гордост и достойнство.  Единствено в ДПС различието не е проблем, а е ценност и богатство. Всички различни се чувстват горди и достойни в ДПС, обяви лидерът на ДПС. \r\nИзборите в Попово ще приключат още на първи тур, прогнозира Карадайъ. За кмета на общината няма какво да говорим. Неговите дела в местната власт сами по себе си говорят за него. Знаем какво се случи в община Антоново – как изглеждаше Антоново преди ДПС да има кмет в лицето на Танер Али и как изглежда днес, каза Карадайъ и даде пълната си подкрепа за кандидата на ДПС за кмет на Попово Танер Али.  \r\nИмаме рецептата, диагнозата е поставена, взимаме лекарството и лекуваме проблемите на цялата община, а не само града. ДПС го може, бе категоричен той. Ние сме онези, които станахме еталон за управление на малки и средни общини в България, обяви лидерът на ДПС. \r\nЛидерът на ДПС каза, че само страхливите се опитват да плашат хората. Силният винаги е великодушен, толерантен и винаги иска да има до себе си още хора, защото ще бъде още по-силен. Нашето мото на тази кампания е: „Власт за хората“. Тя идва от хората, тя е на хората и е за хората, заяви още той. \r\nОтбелязваме 55 и правим правилната инвестиция за бъдещето на нашата община и на нашите деца, заключи лидерът на ДПС Мустафа Карадайъ. \r\nНие в ДПС на нашите кандидати им казваме кметове. ДПС се развива. Тя е единствената партия, която от създаването и в началото на прехода оцеля до ден-днешен. Не само оцеля, но и е в развитие, заяви зам.-председателят на ПГ на ДПС Йордан Цонев. \r\nАз съм етнически българин и християнин, работя отдавна в ДПС и съм много щастлив. За нищо на света не бих заменил тези 20 години с моите приятели, сред които видях признание, обич и им дадох обич, каза още Цонев. Видях патриотизъм и всичко, което бих искал да видя във всички български граждани. ДПС много отдавна е излязла от клишето, което ни приписват, че сме етническа партия, бе категоричен той. \r\nКажете на поповчани, които смятат, че различието е проблем да се довериш на такъв специалист като Танер Али. Кажете им, че много българи с прогресивно мислене вече знаят, че ДПС е най-патриотичната българска политическа формация, обяви той. Не се срамуват, гордеят се, открито застават зад нея и гласуват за нейните кандидати, заключи Йордан Цонев. \r\nНа предизбирните срещи присъстваха и зам.-председателят на ДПС Ахмед Ахмедов, народният представител Имрен Мехмедова и областният председател на ДПС Търговище и кандидат за кмет на община Търговище Хамди Илиязов.", "date": "2019.10.02", "title": "Мустафа Карадайъ от Попово: Всички различни се чувстват горди и достойни в ДПС"}
{"url": "http://www.focus-news.net/news/2019/10/02/2704467/klyuchovi-obshtestveni-mesta-v-stara-zagora-shte-sa-s-bezplaten-internet.html", "text": "Община Стара Загора предоставя безплатна интернет връзка на 10 ключови за обществеността места, със средства спечелени по проекта WiFI4EU на Европейската комисия. Свободно в мрежата ще сърфират посетителите на парковете „5-ти октомври“, „Тракия“, „Александър Стамболийски“, „Св. Игнатий Старозагорски“, „Зеления клин“, Станционната градина. Безплатен достъп до интернет е осигурен и за пространството около Музея на религиите, както и на бадминтон площадката в парк „Митрополит Методий Кусев“. Това съобщиха от  Община Стара Заора . WiFi4EU е по инициатива на българския еврокомисар Мария Габриел и е предназначена за граждани и посетители на ЕС, които ще имат безплатен достъп до безжичен интернет на обществени места. Реализацията на този проект дава възможност на жителите на Стара Загора, както и гостите на града, да бъдат на клик разстояние от мрежата в който и да е било друг европейски град. Първоначалната регистрация в системата дава опция за запаметяване, което означава, че няма да се налага при пътуване да бъде правена нова такава в друг град, предлагащ същата услуга.", "date": "2019.10.02", "title": "Ключови обществени места в Стара Загора ще са с безплатен интернет"}
{"url": "http://www.focus-news.net/news/2019/10/02/2704466/the-times-of-israel-advokatite-na-benyamin-netanyahu-sa-uvereni-che-sada-shte-othvarli-obvinenyata-sreshtu-premiera.html", "text": "Започна предварителното изслушване по делото за корупция срещу премиера на Израел Бенямин Нетаняху, като неговите адвокати изразиха увереност, че съда ще отхвърли обвиненията срещу него, пише вестник  The Times of Israel . \r\nНетаняху не придружи адвокатите си, които пристигнаха на изслушването в сградата на Министерството на правосъдието в Ерусалим. Вместо това той ще се срещне със своите политически съюзници, докато текат преговорите за формиране на правителство след изборите в страната.  \r\nПремиера ще бъде защитаван от екип от десет души. Докато те пристигаха за изслушването, група от демонстранти  се бяха събрали пред министерството, в подкрепа на обвинителите.  \r\nАдвокатът на Нетаняху Рам Каспи отрече пред репортери, че премиера ще търси споразумение със съда.  \r\n„Имам пълната и безрезервна увереност в правосъдната система и съдебната власт.“, заяви той. \r\nАдвокатът добави, че вярва, че има солидни доказателства за преосмислянето на обвиненията срещу Нетаняху, които бяха публикувани през февруари 2019 г. \r\nДруг адвокат, Амит Хадад, заяви, че екипът на защитата ще представи нови доказателства на тези изслушвания.  \r\n„Сигурен съм, че когато приключим няма да има друг избор, освен делото да бъде затворено“, заяви той пред израелски медии.  \r\nИзслушванията ще дадат възможност на защитата на премиера да докаже, че действията му са били съвсем в реда на нещата и в рамките на закона. \r\nПрокурорите заявиха по-рано, че се надяват да стигнат до окончателно решение за това дали да повдигнат обвиненията срещу премиера до края на годината. В най-сериозното потенциално дело, Нетаняху е обвинен в това, че е облагодетелствал чрез позицията си Шаул Елович, който е собственик на израелска медия, в замяна на това тя да представи премиера в позитивна светлина. И двамата са обвинени също така и в даване и приемане на подкупи.  \r\nЗащитата на премиера ще се опита да докаже, че действията на Нетаняху са били законосъобразни и не са целели да осъществят взаимно изгодни взаимоотношения между премиера и Елович. Според тях политиците винаги имат сложни взаимоотношения с  медиите.  \r\nНетаняху може да бъде обвинен и в това, че е получил дестеки хиляди долари под формата на подаръци от кинопродуцента Арнън Милчън и Джеймс Пакър, които спроед защитата на премиера са били просто приятелски подаръци. Според тях те също така не са били толкова скъпи.  \r\nПремиерът може да бъде подведен под отговорност и за това, че се е споразумял с издателя на вестник Yedioth Ahronoth Арнън Мозез да ощети конкурентен вестник, в замяна на което Мозез ще представи правителството в позитивна светлина. В този случай прокурорите разполагат с часове записи от разговори между Мозез и Нетаняху, които защитата ще пледира, че не са доказателство и премиера никога не е имал намерение да изпълни обещанията си, дадени в тях.  \r\nНетаняху отрича всички обвинения срещу себе си и твърди, че те представляват „лов на вещици“ от страна на политическата опозиция, медиите, полицията и прокуратурата, които целят да го отстранят от властта.  \r\n \r\n : Теодор Пенев", "date": "2019.10.02", "title": "Тhe Times of Israel: Адвокатите на Бенямин Нетаняху са уверени, че съда ще отхвърли обвиненята срещу премиера"}
{"url": "http://www.focus-news.net/news/2019/10/02/2704469/rtk-kosovo-okolo-6-hil-dushi-ot-kosovskata-diaspora-sa-glasuvali-po-poshtata-tvardi-tsik-na-kosovo.html", "text": "Около 6 хил. души от косовската диаспора са гласували за парламент от 19 септември до 1 октомври, според информация на Централната избирателна комисия (ЦИК), съобщава  ”Радио и Телевизия на Косово” . \r\n„Периода за гласуване по пощата продължава. За сега, до 1 октомври, сме получили 5,900 пакета, които трябва да са бюлетини“, заяви Валмир Елези, говорител на ЦИК. Той добави, че гласовете от диаспората ще бъдат примани от ЦИК до 5 октомври.  \r\n„Броенето на гласовете ще бъде извърешено от Преброителния център след деня на изборите и когато всички предвидени процедури бъдат завършени”, добави Елези.  \r\nТой добави и че всички гласове от диаспората ще бъдат държани в специално пространство, охранявано денонощно от косовската полиция.  \r\n \r\n : Теодор Пенев", "date": "2019.10.02", "title": "RTK (Косово): Около 6 хил. души от косовската диаспора са гласували по пощата, твърди ЦИК на Косово"}
{"url": "http://www.focus-news.net/news/2019/10/02/2704475/sazdava-se-vremenna-organizatsiya-na-dvizhenieto-po-patya-ot-shumen-kam-targovishte-i-v-obratna-posoka-poradi-vzrivni-deynosti-na-novata-otsechka-na-avtomagistrala-hemus.html", "text": "За времето от 16.00 до 17.00 часа се създава временна организация на движението по пътя от Шумен към Търговище и в обратна посока. Автомобилите се пренасочват за преминаване през Разград и Лозница. Това съобщиха от  ОДМВР-Шумен . Организацията се налага поради взривни дейности на новата отсечка на автомагистрала „Хемус“. Призовават се водачите са спазват указанията на полицейските служители.", "date": "2019.10.02", "title": "Създава се временна организация на движението по пътя от Шумен към Търговище и в обратна посока поради взривни дейности на новата отсечка на автомагистрала „Хемус“"}
{"url": "http://www.focus-news.net/news/2019/10/02/2704476/blagoevgrad-otbelyazva-107-godini-ot-osvobozhdenieto-na-gorna-dzhumaya-s-tarzhestvena-programa.html", "text": "Община Благоевград ще отбележи 107 години от Освобождението на Горна Джумая и Пиринска Македония с богата празнична програма. Честванията по повод годишнината ще бъдат през целия ден на 5 октомври. Това съобщиха от  Общината . Празничният ден ще започне в 09.30 часа с Панихида за загиналите за Освобождението на Горна Джумая от османско иго и полагане на цветя на паметния знак на Майор Иван Павлович Орлински. Тя ще бъде отслужена в църковен храм „Въведение Богородично“. В 10.00 часа ще бъде издигнат националният флаг на Република България. Ще бъде извършен тържествен преглед на знамена и униформи на българската армия и полагане на цветя на паметника на Георги Измирлиев - Македончето. В 10.45 часа  ще бъдат положени венци и цветя на паметника на Македоно-одринското опълчение , който се намира на площад „Мите Марков“. След това, от 11.15 часа, предстои концерт на Ансамбъл „Пирин“. Началото на втората част от празничната програма на 5 октомври ще бъде поставено с  Тържествена сесия на Общински съвет-Благоевград и Церемония по връчване на наградите „Личност на годината“. Сесията започва от 17.00 часа в ДТ „Никола Вапцаров“.В 19.00 часа предстои Втори международен детски фолклорен танцов фестивал  „Ритми и багри“ на ЦЛРТБ. Той ще бъде на площад „Македония“. На 5 октомври 1912 година става факт второто освобождение на Горна Джумая. Части на VII-а Рилска дивизия преминават охраната на границата на османската империя, намираща се на моста на р. Рилска при село Бараково и освобождават днешния Благоевград. Частите на българската армия продължават победоносния си поход на юг и така освобождават окончателно от османско иго целия Пирински край.", "date": "2019.10.02", "title": "Благоевград отбелязва 107 години от Освобождението на Горна Джумая с тържествена програма"}
{"url": "http://www.focus-news.net/news/2019/10/02/2704458/boris-dzhonsan-dnes-shte-bade-izprateno-priemlivo-predlozhenie-za-brekzit.html", "text": "В първата си реч на конференцията на Консервативната партия, в ролята си на неин лидер, премиерът на Великобритания Борис Джонсън заяви, че правителството му ще внесе „конструктивни и приемливи“ предложения към Брюксел, съобщава  Sky News . \r\nТой добави още, че „при никакви обстоятелства“ няма да има митнчиески „проверки на или близо до границата със Северна Ирландия“, което е в противоречие с досегашната информацията за британските искания към Брюксел.  \r\nТой все пак предупреди европейските лидери, че „алтернативата“ на провал в преговорите е Брекзит без сделка.  \r\n„Да, това е компромис от страна на Великобритания. И аз много се надявам нашите приятели да разберат това и да направят компромис от своя страна“, заяви Джонсън на конференцията.  \r\n \r\n : Теодор Пенев", "date": "2019.10.02", "title": "Борис Джонсън: Днес ще бъде изпратено „приемливо“ предложение за Брекзит"}
{"url": "http://www.focus-news.net/news/2019/10/02/2704472/tass-premierat-na-ukrayna-zayavi-che-reintegratsiyata-na-donbas-e-predvidena-ot-programata-na-kabineta.html", "text": "Въпросът за реинтеграцията на Донбас е предвиден в програмата от дейности, разработена от министерския съвет на Украйна, заяви министър-председателят на Украйна Алексей Гончарук на брифинг след заседание на правителството, предава  TACC . \r\n„Що се отнася до това дали ние залагаме реинтеграцията на Донбас (в програмата за дейността на правителството) разбира се“, каза той. \r\n\"Например, ако кажем, че хората трябва да боледуват по-малко, тогава те трябва да боледуват по-малко и на територията на Донбас, тъй като Донбас е територията на Украйна. Разбира се, при намирането на отговори на тези предизвикателства ще вземем предвид спецификата на всяка територия\", добави премиера. \r\nВ същото време премиерът подчерта, че въпросът за връщането на териториите в състава на страната не е от изключителната компетентност на министерския съвет, а самият „модел за реинтеграция заслужава отделен документ“.  \r\n„Съществува също Съветът за национална сигурност, кабинетът на президента и парламента, като някои сегменти на тази реинтеграция принадлежат към компетентността на тези органи“, заключи той. \r\n \r\n \r\n : Теодор Пенев", "date": "2019.10.02", "title": "ТАСС: Премиерът на Украйна заяви, че реинтеграцията на Донбас е предвидена от програмата на кабинета"}
{"url": "http://www.focus-news.net/news/2019/10/02/2704480/rayna-boyadzhieva-asotsiatsiya-na-profesionalistite-po-zdravni-grizhi-varna-nyama-lechebno-zavedenie-v-grada-sas-zapalneni-broyki-za-meditsinski-sestri.html", "text": "В здравните заведения във Варна има недостиг както  медицински сестри, така и за акушерки, дори и за медицински лаборанти. Непрекъснато се появяват нови лечебни заведения, нови лаборатории. Няма достатъчно персонал за тях и така колегите работят на по няколко места. Няма лечебно заведение във Варна, което да е със запълнени бройки. Това коментира в интервю за  Радио „Фокус“ – Варна  Райна Бояджиева, председател на Регионалната колегия на Асоциацията на професионалистите по здравни грижи във Варна. Според нея има реанимационни и тежки интензивни отделения, където няма как да се работи при незапълнен щат. Медицински сестри обаче са принудени да работят на пълни графици, в среда на повишени стрес и умора. \r\nДиана СТОЕВА", "date": "2019.10.02", "title": "Райна Бояджиева, Асоциация на професионалистите по здравни грижи – Варна: Няма лечебно заведение в града със запълнени бройки за медицински сестри"}
{"url": "http://www.focus-news.net/news/2019/10/02/2704479/pendarovski-nyama-informatsiya-che-balgariya-shte-blokira-makedoniya-za-pregovori-s-es.html", "text": "Няма информация, че българските власти ще блокират започването на преговорите на Македония с Европейския съюз, заяви президента на Северна Македония Стево Пендаровски, пише вестник  ”Независен“ . \r\nТой заяви това пред журналисти на съвместна пресконференция с черногорския си колега Мило Джуканович.  \r\n„Няма съобщения от съседна България, нито от президента, нито от парламента или компетентните министри, че България ще ни блокира в средата на този месец, когато чакаме да получим дата за преговори, и когато очакваме европейското решение на 15 или на 17 октомври.“, заяви президента. \r\n \r\n : Теодор Пенев", "date": "2019.10.02", "title": "Пендаровски: Няма информация, че България ще блокира Македония за преговори с ЕС"}
{"url": "http://www.focus-news.net/news/2019/10/02/2704478/rezultatite-ot-evropeyskite-proekti-byaha-predstaveni-na-otkrita-priemna-v-kyustendil.html", "text": "Резултатите от европейските проекти бяха представени на открита приемна в Кюстендил, предаде репортер на  Радио „Фокус” – Кюстендил . Областният информационен център – Кюстендил  проведе открита приемна пред сградата на Община Кюстендил, с която приключи втората си годишна обиколка. В периода 10 септември – 2 октомври са проведени осем открити приемни на територията на област Кюстендил. По време на събитията е представена информация и информационни материали за актуални и предстоящи възможности за кандидатстване по европейските програми. Посетителите бяха информирани за отворените процедури по Оперативните програми и Програмата за развитие на селските райони, по която предстои стартирането на две подмерки – инвестиции в преработка и маркетинг на селскостопански продукти, както подкрепа за сформиране и функциониране на оперативни групи. Екипът на Областен информационен център – Кюстендил представи постигнатите резултати и добри практики до момента в област Кюстендил. \r\n \r\nВенцеслав ИЛЧЕВ", "date": "2019.10.02", "title": "Резултатите от европейските проекти бяха представени на открита приемна в Кюстендил"}
{"url": "http://www.focus-news.net/news/2019/10/02/2704481/mestni-izbori-2019-d-r-atanas-kambitov-kandidat-za-kmet-na-blagoevgrad-v-osnovata-na-dialoga-ni-s-vseki-edin-chovek-shte-badat-otkrovenostta-i-prozrachnostta.html", "text": "В основата на диалога ни с всеки един човек ще бъдат откровеността, прозрачността и позитивните послания. Това каза кандидатът за кмет на Община Благоевград от ПП ГЕРБ д-р Атанас Камбитов по време на среща с местната структура на партията, съобщиха от  предизборния му щаб . На срещата д-р  Камбитов кандидатите за общински съветници от ПП ГЕРБ и представители на гражданската квота са начертали основни насоки, които ще следват по време на предизборната кампания и след това. „В основата на диалога ни с всеки един човек ще бъдат откровеността, прозрачността и позитивните послания. Искаме да покажем какво е направено досега, какво ще завършим и какви са нашите приоритети. Вярвам, че това ще бъде оценено от хората! ПП ГЕРБ е демократична партия и ние ще продължим да работим за просперитета на Благоевград, за просперитета на България!“, каза пред присъстващите кандидатът за кмет д-р Атанас Камбитов.", "date": "2019.10.02", "title": "Местни избори 2019: Д-р Атанас Камбитов, кандидат за кмет на Благоевград: В основата на диалога ни с всеки един човек ще бъдат откровеността и прозрачността"}
{"url": "http://www.focus-news.net/news/2019/10/02/2704485/dans-provezhda-aktsiya-po-razsledvane-v-avtomobilna-administratsiya-plovdiv-sled-signali-za-koruptsiya.html", "text": "ДАНС провежда акция по разследване в „Автомобилна администрация“ – Пловдив след сигнали за корупция, предаде репортер на  Радио „Фокус“-Пловдив . По неофициална информация са иззети документи и електронни информационни носители. \r\nДиректорът на ОДМВР-Пловдив старши комисар Йордан Рогачев съобщи, че акцията няма общо с полицейското разследване за нарушения и злоупотреби в пловдивски автошколи, за които бе оповестена информация преди месец. \r\nАкциятa се провежда от служители на ДАНС – София и под ръководството на Специализираната прокуратура. \r\nПо неофициална информация има aрecтувaни, провеждат се разпити и обиски. \r\nЦветана ТОНЧЕВА", "date": "2019.10.02", "title": "ДАНС провежда акция по разследване в „Автомобилна администрация“ – Пловдив след сигнали за корупция"}
{"url": "http://www.focus-news.net/news/2019/10/02/2704470/do-24-noemvri-e-v-sila-zabrana-za-dostapat-do-gorski-teritorii-v-obshtina-tsarevo-vav-vrazka-sas-sluchay-na-afrikanska-chuma-po-svinete.html", "text": "До 24 ноември е в сила забрана за достъп и движение на физически лица и пътни превозни средства до горски територии на територията на община Царево във връзка с установен случай на африканска чума по свинете. Това гласи заповед на  Регионалната дирекция по горите – Бургас , подписана от инж. Станимир Божанов, директор на Регионална дирекция по горите-Бургас. Забранен е достъпът и движението на физически лица и пътни превозни средства до горски територии на територията на община Царево, област Бургас, попадащи в инфектираната зона около констатирания случай на африканска чума по свинете. Контрол по изпълнение на заповедта е възложен на инж. Недко Недев – заместник  директор при Регионална дирекция по горите-Бургас. В нареждането се посочва още, че достъпът, престоят и преминаването в посочения район се разрешават на моторни превозни средства и служители на Изпълнителна агенция по горите - София, Регионална дирекция по горите - Бургас, „Югоизточно държавно предприятие“ - Сливен, Дирекция на природен парк „Странджа”, ТП „ Държавно горско стопанство - Кости”, ТП „Държавно горско стопанство - Царево“, община Царево, Регионалната инспекция по околната среда и водите - Бургас, РС „Пожарна безопасност и защита на населението” гр. Царево, РУП – Царево, ОД „Земеделие” гр. Бургас, ОДБХ гр. Бургас и РД ”Гранична полиция” при и по повод изпълнение на служебните им задължения, както и на лицата, пряко свързани с претърсването и прилагането на мерките за ликвидиране на болестта, при спазване на мерките за биосигурност. Според заповедта ТП ”Държавно горско стопанство - Кости“ и ТП ”Държавно горско стопанство - Царево” имат задължение да поставят на видими места обозначителни табели, указващи забраната за достъп до инфектираната зона, съгласно изискванията на Заповед № РД 48-48/31.07.2019 г. на министъра на земеделието, храните и горите. Срокът на действие на заповедта изтича на 24 ноември 2019 г.", "date": "2019.10.02", "title": "До 24 ноември е в сила забрана за достъпът до горски територии в община Царево във връзка със случай на африканска чума по свинете"}
{"url": "http://www.focus-news.net/news/2019/10/02/2704486/", "text": "От началото на годината гражданските бракове, сключени в община Смолян са 82, като се увеличава броят на изнесените ритуали. Това каза за   Радио „Фокус“ – Смолян   Надя Речникова от Обреден дом - Смолян. Най-предпочитаните места за извършване на церемонията са Смолянски езера и Пампорово, в частта, която спада към община Смолян до кулата „Снежанка“, поясни тя. „Младоженците избират и каскадите на Амфитеатъра на Новия център в Смолян. За следващата година има заявка за граждански брак в Регионалния исторически музей „Стою Шишков“ – Смолян. Младоженците искаха по-нестандартно място за сключване на брак, предложихме им няколко места и те избраха да бъде там“, поясни Речникова. \r\nТя отбеляза, че се увеличава и броят на големите и красиви сватби с много гости и богата украса. През последните години повечето бракове са били само със свидетели в залата и без тържество, но през тази година сватбите в Смолян стават все по-пищни, сравни тя. „Сватбите са много красиви. Младите хора определено знаят какво искат и държат да го получат, имат мнение по всички въпроси, не се доверяват на по-възрастните да организират техния празник, а го правят сами“, категорична е Речникова. По думите й, болшинството от младоженците през тази година са хора на възраст от 28 до 33 години. Освен жители на община Смолян, в града и околностите му се женят и хора от вътрешността на страната, но имащи корени в родопския град или пък искат да сключат своя брак сред красотите на планината.  \r\nЦените на услугата в община Смолян се променяни от години. Цената на ритуал в зала в Обредния дом е 60 лв., изнесен ритуал в чертите на града е 216 лв., извън града, но на територията на община Смолян е 300 лв., каза още Речникова.  \r\nНели ГЕРГЬОВСКА", "date": "2019.10.02", "title": "Надя Речникова, Обреден дом: Увеличава се броят на сватбите с изнесен ритуал в община Смолян"}
{"url": "http://www.focus-news.net/news/2019/10/02/2704474/afp-putin-ne-namira-nishto-kompromentirashto-v-obazhdaneto-na-tramp-do-zelenski.html", "text": "Президентът на Руската Федерация Владимир Путин защити американския си колега Доналд Тръмп във връзка с обвиненията, че държавният глава на САЩ е оказвал натиск над Киев да дискредиритра политическия опонент на Тръмп Джо Байдън, като заяви че няма „нищо компроментиращо“ в стенограмата на разговора. \r\n„Не виждам нищо компроментиращо в разговора между Тръмп и украинският лидер Зеленски“, заяви Путин.  \r\n \r\n : Теодор Пенев", "date": "2019.10.02", "title": "AFP: Путин не намира „нищо компроментиращо“ в обаждането на Тръмп до Зеленски"}
{"url": "http://www.focus-news.net/news/2019/10/02/2704487/vavezhdat-se-merki-za-energiyna-efektivnost-v-sgradata-na-obshtina-burgas.html", "text": "Състоя се първо официално събитие по проект „Обновяване и внедряване на мерки за енергийна ефективност в сграда на Община Бургас на ул. „Александровска“ № 26 ДБФП №: BG16RFOP001-1.004-0005-C01, финансиран по Оперативна програма „Региони в растеж“ 2014-2020 г. Това съобщиха от пресцентъра на  Общината . \r\nЦелта на проекта е да се въведат мерки за енергийна ефективност, при които класът на енергопотребление на общинската сграда, обект на интервенция, да се повиши от D на B. \r\nПо време на събитието, стана ясно, че проектът адресира три основни аспекта на потребности, свързани с намаляване на крайното енергопотребление в сградата на Общинска администрация, подобряване комфорта на обитаване, осигуряване на равен достъп и социално включване на хора с увреждания. \r\nС изпълнението на проекта ще се въведат мерки за енергийна ефективност, част от които включват демонтаж на всички стари монтирани индивидуални климатици и инсталиране на нов термопомпен агрегат, монтаж и въвеждане в действие на нова котелна инсталация за отопление на сградата, изграждане на нова отоплителна инсталация с ефективна, изолирана тръбна мрежа. \r\nЗа постигането на по-висок енергиен клас са предвидени и иновативни енергоспестяващи мерки по инсталациите на сградата чрез монтиране на автоматика за следене на външна и вътрешна температура и управление на топлопредаването, изграждане на фотоволтаична система за собствени нужди.", "date": "2019.10.02", "title": "Въвеждат се мерки за енергийна ефективност в сградата на Община Бургас"}
{"url": "http://www.focus-news.net/news/2019/10/02/2704483/b92-sarbiya-germanskiyat-poslanik-v-sarbiya-formatat-ostava-sashtiya-v-pregovorite-mezhdu-belgrad-i-prishtina.html", "text": "Германският посланик в Сърбия Томаш Шиб заяви, че форматът на преговорите между Косово и Сърбия ще остане същият, а Европейският съюз ще продължи да бъде медиатор в разговорите, предава белградската медия  Б92 . \r\nТой добави, че очаква митата, наложени над сръбския внос от страна на Косово да бъдат премахнати след изборите на 6 октомври в страната и повтори, че постигането на споразумение между Белград и Прищина е едно от условията за приемане на Сърбия в ЕС.  \r\nТой заяви още пред сръбската „Prva TV”, че Германия остава посветена на разрешаването на косовския въпрос.  \r\nСпоред Шиб тези проблеми трябва да бъдат решени преди Сърбия да влезе в ЕС и когато това се случи, Белград ще може да използва привилегиите си от членството, които според него са огромни.  \r\n„Надяваме се диалогът между Белград и Прищина, в който се решават проблемите, да продължи скоро. \", каза той. \r\nПопитан дали Германия и Франция са приготвили стратегия, която ще спомогне за продължаването на диалога и защо те не се намесват по-сериозно във въпроса с вносните сръбски мита, Шиб заяви, че е неприятно, че все още митата са в сила и се надява, че те ще бъдат свалени след изборите в Косово на 6 октомври.  \r\n„Германия и Франция все още искат да подкрепят процеса по диалога, но форматът ще е същият – Белград и Прищина осъществяват преговори с медиаторството на ЕС и неговият представител Йосеп Борел. Обмисляме дали да назначим специален посланик, който да отговаря за процеса на диалога. Няма да създаваме нов формат, но ще подкрепим разговорите с надеждата, че ще видим прогрес“, заяви Шиб.  \r\nТой добави, че е важно и Сърбия да продължи да се развива в икономическо отношение, като Германия ще помогне за този процес.  \r\n„За съжаление Фолксваген няма да инвестира тук, но други германски инвеститори ще дойдат, което ще създаде работни места“, заяви той, като посочи увеличаващият се брой хора, които работят в германски комапнии в Сърбия.  \r\n \r\n : Теодор Пенев", "date": "2019.10.02", "title": "Б92 (Сърбия): Германският посланик в Сърбия: Форматът остава същия в преговорите между Белград и Прищина"}
{"url": "http://www.focus-news.net/news/2019/10/02/2704477/mestni-izbori-2019-vas-othvarli-zhalba-na-kandidata-za-kmeta-na-sofiya-maya-manolova-sreshtu-reshenie-na-tsik.html", "text": "Тричленен състав на Върховния административен съд (ВАС) отхвърли жалба на независимия кандидат за кмет на Столична община Мая Манолова срещу решение на Централната избирателна комисия (ЦИК) № 1241-МИ от 27.09.2019 г., с което е постановен отказ да се укаже на вестник „Труд“ да премахне материал от онлайн изданието си. Това съобщиха от  ВАС . \r\nВърховните съдии споделят становището, че материалът, публикуван в хартиеното и в електронното издание на в. „Труд“ използва груб  и на места циничен език, с който се накърняват честта и доброто име на кандидата, както и че се цели демотивиране на избирателите да гласуват за определен кандидат, участник в изборите. \r\nСъдът обаче счита, че в конкретната хипотеза материалът не съответства на законовите изисквания за „агитационен материал“ по смисъла на Изборния кодекс. В чл. 183, ал. 1 изчерпателно и лимитативно са изброени точно кои са субектите, които изготвят и разпространяват агитационни материали. Това са кандидати, партии, коалиции и инициативни комитети. По делото няма данни авторът на статията или собственикът на печатната медия да е някой от изброените в закона субекти. Нормата на чл. чл. 183, ал. 1. е ограничителна и е недопустимо тълкуването й разширително или по аналогия, е мнението на върховните съдии от тричленния състав. \r\nНепротиворечива е и практиката на ВАС по подобни казуси.", "date": "2019.10.02", "title": "Местни избори 2019: ВАС отхвърли жалба на кандидата за кмета на София Мая Манолова срещу решение на ЦИК"}
{"url": "http://www.focus-news.net/news/2019/10/02/2704488/katastrofa-s-postradali-e-stanala-na-bul-botevgradsko-shose-v-sofiya.html", "text": "Катастрофа с пострадали е станала на бул. \"Ботевградско шосе\" в София, предаде репортер на  Агенция \"Фокус\" . Два автомобила са се блъснали в района на булеварда. На място има линейки и пожарна. Катастрофата затруднява движението на трамваите в района.  \r\nТеодора ПАВЛОВА", "date": "2019.10.02", "title": "Катастрофа с пострадали е станала на бул. \"Ботевградско шосе\" в София"}
{"url": "http://www.focus-news.net/news/2019/10/02/2704489/rayonna-prokuratura-montana-e-vnesla-obvinitelen-akt-sreshtu-mazh-za-poboy-nad-zhena-sled-paten-intsident-v-grada.html", "text": "Районна прокуратура – Монтана е внесла за разглеждане в съда обвинителен акт срещу Е.В. за извършено от него престъпление по чл. 131, ал. 1, т. 12, вр. чл. 130, ал. 2 от НК. Това съобщиха от пресцентъра на  Апелативна прокуратура - София  . \r\nСутринта на 18 май 2017 г. обвиняемият В. управлявал лекия си автомобил „Мазда“ в гр. Монтана. Около 09.30 ч. той се движел в района на прелеза, на т. нар. „Черен мост“. Водачът подал светлинен сигнал и се престроил, за да завие надясно по бул. „Христо Ботев“, по посока на Автогара Монтана.  \r\nВ този момент МПС на обвиняемия било закачено от друга кола марка „Сеат“, управляна от О.Т. След възникналото ПТП жената продължила да шофира по бул. „Хаджи Димитър“. След нея потеглил и обвиняемия В.  \r\nО.Т. решила да отбие и да спре своя автомобил в близост до мястото на сблъсъка - до Общинския пазар в гр. Монтана, след което излязла от него. Обвиняемият също спрял и я приближил. Между двамата възникнал спор относно причината за случилото се.  \r\nЕ.В. се ядосал и ударил жената с ръка в областта на лицето. След това я хванал за косата и продължил побоя. Пострадалата започнала да вика за помощ. Обвиняемият й нанесъл удар с коляно в областта на носа.  \r\nСвидетели на случващото се станали работещи наоколо хора, които подали сигнал на телефон 112. Лицето на жената било окървавено, от устната й потекла кръв. Един от присъстващите на място успял да спре агресивния мъж.  \r\nО.Т. постъпила в хирургично отделение при МБАЛ гр. Монтана. От изготвената в хода на досъдебното производство съдебно-медицинска експертиза е видно, че пострадалата получила кръвонасядане на горен ляв клепач. Уврежданията причинили на жената болка и страдание.  \r\nРазпитан по досъдебното производство, Е.В. се признава за виновен и изразява съжаление за случилото се.  \r\nПредстои съдът да насрочи разпоредително заседание по делото.", "date": "2019.10.02", "title": "Районна прокуратура – Монтана е внесла обвинителен акт срещу мъж за побой над жена след пътен инцидент в града"}
{"url": "http://www.focus-news.net/news/2019/10/02/2704490/pensionerskite-klubove-v-obshtina-svishtov-otpraznuvaha-zaedno-mezhdunarodniya-den-na-vazrastnite-hora.html", "text": "В два поредни дни членовете на всичките 21 пенсионерски клуба в община Свищов празнуваха Международния ден на възрастните хора, съобщиха от пресцентъра на  Общината . По покана на председателя на Общинските клубове Мария Радулова събитието уважиха временно изпълняващият длъжността кмет на Свищов Анелия Димитрова и секретарят на Общината Любомира Петрова. \r\nВ приветствените си думи Анелия Димитрова подчерта социалната ангажираност на общинското ръководство към хората от третата възраст, които съвсем заслужено и достойно през последните 4 години са във фокуса на социалната политика на Общината. След като им пожела крепко здраве, бодър дух и дълголетие тя каза: “Продължавайте да бъдете стожер на нашето общество чрез съветите си към младото поколение, защото вашата житейска мъдрост и опит не могат да бъдат заместени от нито един учебник“. \r\nСлед радушното посрещане, председателят на Общинските клубове на пенсионера Мария Радулова благодари на общинското ръководство за грижите и вниманието към тях. За новите социални услуги, за ремонтите на пенсионерските клубове, за подкрепета при реализиране на културните и спортни прояви. Тя подчерта, че ръководството на Общината никога не ги забравя и в тяхно лице срещат необходимата им грижа и внимание.", "date": "2019.10.02", "title": "Пенсионерските клубове в община Свищов отпразнуваха заедно Международния ден на възрастните хора"}
{"url": "http://www.focus-news.net/news/2019/10/02/2704493/trafikat-po-avtomagistrala-struma-i-glaven-pat-e-79-e-normalno-natovaren.html", "text": "Трафикът по автомагистрала „Струма“ и главен път Е-79 е нормално натоварен. Това съобщиха за  Радио „Фокус“ – Пирин  от Областно пътно управление – Благоевград. Движението по второкласен път – 19 Симитли – Гоце Делчев също се извършва без проблеми. През деня няма регистрирани инциденти на пътя. Пътните настилки са сухи и нормално проходими, времето е слънчево и топло. В Областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода „Предел“. \r\n \r\nЛивия НИНОВА", "date": "2019.10.02", "title": "Трафикът по автомагистрала „Струма“ и главен път Е-79 е нормално натоварен"}
{"url": "http://www.focus-news.net/news/2019/10/02/2704494/chetirima-dushi-sa-postradali-pri-katastrofa-mezhdu-kola-i-taksi-na-bul-botevgradsko-shose.html", "text": "Четирима души са пострадали при катастрофа между кола и такси на бул. \"Ботевградско шосе\". Това съобщи за  Агенция „Фокус“  говорителят на Центъра за спешна медицинска помощ в София Катя Сунгарска.  Сигналът е получен в спешна помощ около 16.32 часа. Веднага са тръгнали към мястото на инцидента три линейки, които са и в момента на мястото. Първата линейка е стигнала за 6-7 минути. На този етап се съобщава, че са пострадали двамата шофьори и двама пътници. По първоначална информация има данни за гръбначно нараняване на единия пострадал.  \r\nТеодора ПАТРОНОВА", "date": "2019.10.02", "title": "Четирима души са пострадали при катастрофа между кола и такси на бул. \"Ботевградско шосе\""}
{"url": "http://www.focus-news.net/news/2019/10/02/2704492/izpalnitelna-agentsiya-meditsinski-nadzor-zapochna-proverka-po-sluchaya-s-pochinaloto-dete-v-mbal-sv-ivan-rilski-v-razgrad.html", "text": "Изпълнителна агенция „Медицински надзор“ започна извънредна проверка в Многопрофилната болница за активно лечение (МБАЛ) „Св. Иван Рилски - Разград“ АД по случая с починалото 11-месечно дете в инфекциозното отделение на болницата. Това съобщиха от  агенцията .", "date": "2019.10.02", "title": "Изпълнителна агенция „Медицински надзор“ започна проверка по случая с починалото дете в МБАЛ „Св. Иван Рилски“ в Разград"}
{"url": "http://www.focus-news.net/news/2019/10/02/2704495/mestni-izbori-2019-vodachat-na-listata-na-pp-abv-ivaylo-kalfin-provede-rabotna-sreshta-s-kandidata-za-kmet-na-sofiya-maya-manolova.html", "text": "Водачът на листата на ПП АБВ Ивайло Калфин проведе работна среща с кандидата за кмет на София Мая Манолова, чието номинация бе подкрепена официално и от Алтернатива за българско възраждане. Това съобщиха от пресцентъра на  ПП АБВ . Калфин представи някои от приоритетите в кампанията на АБВ насочени към мерки за подобряване на работата на общинската администрация в София и по-ефективно управление на общинския бюджет и собственост.", "date": "2019.10.02", "title": "Местни избори 2019: Водачът на листата на ПП АБВ Ивайло Калфин проведе работна среща с кандидата за кмет на София Мая Манолова"}
{"url": "http://www.focus-news.net/news/2019/10/02/2704491/tass-putin-zayavi-che-rusiya-ne-e-predpriela-nito-edna-vrazhdebna-stapka-sreshtu-sasht.html", "text": "Русия не е предприела нито една ощетяваща стъпка срещу САЩ, заяви руският президент Владимир Путин, цитиран от  TACC . \r\n\"Русия не е предприела нито една разрушителна стъпка по отношение на САЩ. Просто нито една. Ако имате различно мнение, тогава го обосновете с някакви доказателства\", заяви Путин в изказване на форума „Руска енергийна седмица“. \r\nСпоред президента няма напредък в отношенията между Русия и САЩ, но Москва очаква, че рано или късно здравият разум във Вашингтон ще надделее по този въпрос. \r\n\"Изхождаме от факта, че здравият разум и основните интереси, искам да подчертая това, основните интереси на САЩ ще изиграят своята роля и отношенията между Русия и САЩ ще се върнат към нормалното. Но това все още не се е случило\", каза Путин. \r\nМосква вижда, че публично формулираната позиция на американския президент Доналд Тръмп за възстановяването на руско-американските отношения, не се променя, смята президента. \r\n\"Ние приветстваме това и ще използваме всяка възможност за изпълнение на тези планове\", каза още руският лидер. \r\n \r\n : Теодор Пенев", "date": "2019.10.02", "title": "ТАСС: Путин заяви, че Русия не е предприела нито една враждебна стъпка срещу САЩ"}
{"url": "http://www.focus-news.net/news/2019/10/02/2704498/mestni-izbori-2019-v-70-kmetstva-v-dobrichka-oblast-shte-se-izbirat-kmetove-na-kmetstva-na-predstoyashtite-mestni-izbori-na-27-oktomvri.html", "text": "В 70 кметства в Добричка област ще се избират кметове на кметства на предстоящите местни избори на 27 октомври, предаде кореспондентът на  Радио „Фокус” – Варна . В Община Шабла ще избират кмет на кметство единствено в село Дуранкулак, в Община Тервел – в селата Балик, Безмер, Божан, Бонево, Главанци, Градница, Жегларци, Зърнево, Каблешково, Коларци, Нова Камена, Орляк, Полковник Савово, Попгруево, Честименско и Балик, в Община Крушари - в селата Бистрец, Ефрейтор Бакалово, Коритен, Лозенец, Полковник Дяково, Северци и Телериг, в Община Каварна - в селата Белгун, Българево и Септемврийци. В най-голямата община – Добрич-селска, избори за кмет на кметства ще има в селата: Алцек, Батово, Бенковски, Божурово, Бранище, Ведрина, Воднянци, Дончево, Енево, Житница, Карапелит, Козлодуйци, Ловчанци, Ломница, Лясково, Овчарово, Одърци, Паскалево, Плачидол, Победа, Подслон, Смолница, Стефаново, Стожер, Фелдфебел Дянково, Царевец и Черна. В другите две общини Генерал Тошево и Балчик кметове на кметства ще се избират съответно в селата Василево, Йовково, Кардам, Къпиново, Люляково, Присад, Пчеларово, Росица и Спасово и в морската община: Безводица ,Гурково, Кранево, Ляхово, Оброчище, Сенокос, Соколово и Стражица.  \r\nЖулиета НИКОЛОВА", "date": "2019.10.02", "title": "Местни избори 2019: В 70 кметства в Добричка област ще се избират кметове на кметства на предстоящите местни избори на 27 октомври"}
{"url": "http://www.focus-news.net/news/2019/10/02/2704482/d-r-emil-gagnev-odbh-kyustendil-grupoviyat-lov-na-diva-svinya-v-oblastta-tryabva-da-stava-pri-striktni-merki-za-biosigurnost-i-dezinfektsiya.html", "text": "Груповият лов на дива свиня в област Кюстендил трябва да става при стриктни мерки за биосигурност и дезинфекция. Това каза пред журналисти д-р Емил Гъгнев, началник на отдел „Здравеопазване на животните” към Областната дирекция по безопасност на храните (ОДБХ) в Кюстендил, предаде репортер на  Радио „Фокус” – Кюстендил . На заседание на Областната епизоотична комисия в града бяха обсъдени мерките по време на груповия лов на дива свиня, който се открива на 5 октомври. Всички ловци в Кюстендил и Дупница вече са обучени. „Обучени са за спазване на мерките за биосигурност по време на лов, че трябва да дезинфектират превозните средства, как да разпознават заболяването, какви мерки трябва да се вземат, редът за уведомяване, за обеззаразяване”, каза д-р Емил Гъгнев. На ловците ще бъдат раздавани специални разтвори, с които ще де извършва дезинфекция. Във всяко едно превозно средство ще има пръскачка с разтвор. След лова ще трябва да се обработва транспортното средство, както и самите ловци да се обработват с цел да не се пренесе зараза от гората в населените места. На територията на област Кюстендил продължават мерките по превенция на заболяването. Няма установени случаи в региона на Африканска чума по свинете. До момента са подадени три сигнала за умрели диви животни и един за умряло домашно прасе. Резултатите са отрицателни. \r\nВенцеслав ИЛЧЕВ", "date": "2019.10.02", "title": "Д-р Емил Гъгнев, ОДБХ – Кюстендил: Груповият лов на дива свиня в областта трябва да става при стриктни мерки за биосигурност и дезинфекция"}
{"url": "http://www.focus-news.net/news/2019/10/02/2704496/vavezhda-se-vremenna-zabrana-za-parkirane-pri-pl-sv-aleksandar-nevski-v-sofiya-na-3-oktomvri.html", "text": "Въвежда се временна забрана за паркиране при пл. „Св. Александър Невски“ в София на 3 октомври. Това съобщиха от  Столична община . От 09.00 часа, във връзка с организирано събитие, ще бъдат забранени престоят и паркирането на северозападната дъга на пл. „Св. Александър Невски“ между ул. „Оборище“ и ул. „11-ти август“, зад църквата „Света София“. Забраната ще продължи до приключване на събитието.", "date": "2019.10.02", "title": "Въвежда се временна забрана за паркиране при пл. „Св. Александър Невски“ в София на 3 октомври"}
{"url": "http://www.focus-news.net/news/2019/10/02/2704500/normalno-se-osashtestvyava-dvizhenieto-po-patishtata-v-oblast-smolyan.html", "text": "Нормално се осъществява движението по пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а пътните настилки са сухи. През деня не са получавани сигнали за инциденти по пътищата в областта. \r\nДвижението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. \r\nВ Смолян автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.10.02", "title": "Нормално се осъществява движението по пътищата в област Смолян"}
{"url": "http://www.focus-news.net/news/2019/10/02/2704501/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата. Платното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. Движението по път II-62 Дупница – Клисура от километър 42 до километър  59 се осъществява в една лента на отделни участъци поради рехабилитация на пътното платно. Срокът е до 17 септември 2020 година. \r\nВенцеслав ИЛЧЕВ", "date": "2019.10.02", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/10/02/2704505/do-sabota-shte-bade-ogranicheno-dvizhenieto-po-am-hemus-v-posoka-varna-kray-yablanitsa.html", "text": "До 5 октомври (събота) ще бъде ограничено движението по АМ „Хемус“ в посока Варна от 74-ти до км 78-ми км в района на Ябланица поради ремонтно-възстановителни дейности. Това съобщиха от пресцентъра на  Агенция \"Пътна инфраструктура\" . Трафикът се пренасочва при пътен възел „Ябланица“ по първокласния път I-3 Ботевград – Плевен.  \r\nНа 3 октомври, от 10 ч. до 15 ч. движението в посока София в тунел „Траянови врата“ на АМ „Тракия“ ще се извършва в изпреварващата лента поради ремонт на пожаро-известителната система.", "date": "2019.10.02", "title": "До събота ще бъде ограничено движението по АМ „Хемус“ в посока Варна край Ябланица"}
{"url": "http://www.focus-news.net/news/2019/10/02/2704502/normalno-se-osashtestvyava-dvizhenieto-v-oblast-burgas.html", "text": "Нормално се осъществява движението в област Бургас. Това съобщи за  Радио „Фокус“ – Бургас  дежурният от Областно пътно управление. Пътищата са сухи и нормално проходими. Няма затворени участъци.Агенция „Пътна инфраструктура“ припомня, че до 21 декември са въведени две ограничения на територията на областта, които са в сила за моторните превозни средства над 10 тона. Едното е в сила по пътя Варовник – Вълчаново ханче от км 22+400 до 39+300, а другото важи за движението по пътя Черница – Сунгурларе – Чубра. Двете ограничения са въведени поради стесняване на пътните платна в посочените участъци.В централната градска част на кръговото кръстовище „Трапезица“, по бул. „Стефан Стамболов“, по ул. „Булаир“ в района на Автогара „Юг“, по някои участъци от бул. „Янко Комитов“, както и по бул. „Тодор Александров“ – по пътя от и към ж.к „Меден рудник“. В град Бургас движението към момента също е натоварено. Интензивен е трафикът по улиците „Цар Симеон“, „Иван Вазов“, „Цар Петър“, „Христо Ботев“ и „Генерал Гурко“. Натоварено е движението и в района на Новата поща, по бул. „Стефан Стамболов“ и по бул. „Захари Стоянов“ в ж.к „Меден рудник“. \r\nДеница ДИМИТРОВА", "date": "2019.10.02", "title": "Нормално се осъществява движението в област Бургас"}
{"url": "http://www.focus-news.net/news/2019/10/02/2704497/ria-novosti-sauditska-arabiya-i-rusiya-shte-prodalzhat-satrudnichestvoto-v-energiyniya-sektor.html", "text": "Сътрудничеството между Русия и Рияд в енергийния сектор ще продължи и това се изразява от политическата воля на лидерите на двете страни, заяви говорителят на руския президент Дмитрий Песков. \r\n\"Политическата воля на ръководството на двете страни ни подсказва, че сътрудничеството между Русия и Саудитска Арабия в енергийния сектор ще продължи\", заяви Песков по канал „Русия-24“. \r\n \r\n : Теодор Пенев", "date": "2019.10.02", "title": "РИА Новости: Саудитска Арабия и Русия ще продължат сътрудничеството в енергийния сектор"}
{"url": "http://www.focus-news.net/news/2019/10/02/2704499/prokurorskata-kolegiya-na-vss-osvobodi-plamen-georgiev-ot-dlazhnostta-prokuror-v-spetsializiranata-prokuratura.html", "text": "Прокурорската колегия на Висшия съдебен съвет (ВСС) на основание чл. 165,, ал. 1, т. 2 от Закона за съдебната власт освободи Пламен Георгиев Димитров от заеманата длъжност „прокурор“ в Специализираната прокуратура, считано от 2 октомври 2019 г. Това съобщиха от  ВСС . Решението е във връзка с подадена от него на 1 октомври 2019 г. молба за освобождаване. \r\nКолегията взе предвид и становище на Комисията по атестирането и конкурсите, че прокурор Пламен Георгиев няма висящи преписки и досъдебни производства, и няма пречка за неговото освобождаване от длъжност.", "date": "2019.10.02", "title": "Прокурорската колегия на ВСС освободи Пламен Георгиев от длъжността „прокурор“ в Специализираната прокуратура"}
{"url": "http://www.focus-news.net/news/2019/10/02/2704503/sofiyski-gradski-sad-ostavi-bez-razglezhdane-molbata-ot-zashtitnika-na-dzhok-polfriyman-za-otmyana-na-zabranata-da-napuska-stranata.html", "text": "Софийски градски съд (СГС) остави без разглеждане молбата от защитника на Джок Полфрийман, с която се иска да му бъде отменена наложената в качеството на обвиняем в досъбедното производство мярка за процесуална принуда \"Забрана за напускане пределите на Република България\". Това съобщиха от пресцентъра на  съда . \r\nВ разпореждане председателят на съдебния състав приема, че: „с факта на влизане на  присъдата в сила, постановена по НОХД № 866/2008 г. по описа на СГС, НО, 12 състав, е приключило наказателното производство по цитираното дело, което води до отпадане ex lege /по силата на закона/ и на самата забранителна мярка, поради което и за съда липсва възможност за произнасяне по същество по депозираната молба, в която се съдържа именно такова искане за отмяна на наложеното ограничение“. \r\nРазпореждането е окончателно.", "date": "2019.10.02", "title": "Софийски градски съд остави без разглеждане молбата от защитника на Джок Полфрийман за отмяна на забраната да напуска страната"}
{"url": "http://www.focus-news.net/news/2019/10/02/2704504/yeni-safak-erdogan-zayavi-che-turtsiya-nyama-izbor-osven-da-prodalzhi-po-svoy-pat-po-otnoshenie-na-zonata-za-sigurnost-v-siriya.html", "text": "Президентът на Турция Реджеп Тайип Ердоган заяви, че страната му няма да има избор, освен да продължи по собствен път по отношение на зоната за сигурност в северната част на Сирия, пише вестник  Yeni Safak . \r\nЗаплахата от тероризъм по сирийската граница е достигнала „непоносими нива“, заяви турският президент.  \r\nПоставеният краен срок за създаването на зона за сигурност на САЩ в Северна Сирия, който беше до края на септември, е изтекъл, което оставя заплахата от военна интервенция от страна на Анкара в региона.  \r\nПред парламента на Турция, Ердоган заяви, че страната е в Сирия заради терористичната заплаха, която предотвратява завръщането на бежанците по домовете им. \r\n„Турция ще настани милион сирийци в 140 села и 50 лагера, които ще бъдат установени в зоната за сигурност“, заяви президентът, като добави, че страната не подкрепя война, сблъсъци, кръвопролития или страдания в Сирия.  \r\n \r\n Турция няма избор, но да продължи по собствен път . \r\n \r\nТурция не е видяла достатъчно развитие в действията на САЩ за създаването на зоната за сигурност в Северна Сирия и затова няма избор, но да продължи по собствен път, смята Ердоган.  \r\nТой заяви пред Общото събрание на ООН по-рано, че иска да установи ивица, дълга 480 км и навлизаща на 30 км в териториите на  Сирия. Според турския план, до 2 млн. бежанци ще се настанят в тази зона, с международна подкрепа.  \r\nАко това се случи, проекта трябва да намали наполовина сирийските бежанци, които се намират в Турция и да накара членовете на организацията „Отряди за народна самоотбрана“ (ОНС), считана от Анкара за терористична“, да се изтеглят от зоната. \r\n \r\n \r\n : Теодор Пенев", "date": "2019.10.02", "title": "Yeni Safak: Ердоган заяви, че Турция няма избор, освен да продължи по свой път по отношение на зоната за сигурност в Сирия"}
{"url": "http://www.focus-news.net/news/2019/10/02/2704507/aktsiyata-na-dans-v-avtomobilna-administratsiya-v-plovdiv-e-pod-rakovodstvoto-na-okrazhnata-prokuratura-i-po-signali-za-dlazhnostni-prestapleniya.html", "text": "Под ръководството на Окръжна прокуратура-Пловдив, по оперативна разработка на Териториална дирекция „Национална сигурност“ – Пловдив, съвместно със служители от отдел „Икономическа полиция“ към ОДМВР-Пловдив, са извършени процесуално-следствени действия, включително претърсвания и изземвания, в Областен отдел „Автомобилна администрация“ – Пловдив. Това съобщиха за  Радио „Фокус“-Пловдив  от Апелативна прокуратура-Пловдив. Целта на операцията е установяване на доказателства за длъжностни престъпления. \r\nКъм настоящия момент разследването е в активна фаза, като процесуално-следствени действия продължават.", "date": "2019.10.02", "title": "Акцията на ДАНС в „Автомобилна администрация“ в Пловдив е под ръководството на Окръжната прокуратура и по сигнали за длъжностни престъпления"}
{"url": "http://www.focus-news.net/news/2019/10/02/2704508/12-proekta-sa-odobreni-za-evropeyskata-programa-inovatsii-i-konkurentosposobnost-v-kyustendil.html", "text": "12 проекта са одобрени за европейската програма иновации и конкурентоспособност в Кюстендил. Това съобщиха за  Радио „Фокус” – Кюстендил  от Областен информационен център – Кюстендил.  Четиринадесет са новите проекти сключени през месеците август и септември с място на изпълнение област Кюстендил от втория краен срок за кандидатстване. Дванадесет са общо одобрените проекти, които  ще се изпълняват на територията на община Кюстендил, точно толкова е и общият брой на регистрираните проекти и в община Дупница. Създаване на  висококачествено студио за проектиране на жилищни и промишлени сгради, създаването на цялостни интериорни решения с особено внимание насочено към осветеността, създаване на предприятие за производство на дървени кутии – за вино, чай, бижута, с арт елементи, производство на парфюми и тоалетни води, създаване на консултативен социално психологически център за помощ, производство на национални и регионални носии, производство на биокозметични продукти, производство на облекла за цялото семейство от типа „мама, татко и аз“, производство на професионални автокозметични препарати, център за диагностика, лечение и превенция на заболявания на сърдечно – съдовата система, създаването на печатница са сред новите одобрени проекти от втория срок за кандидатстване. \r\n \r\nВенцеслав ИЛЧЕВ", "date": "2019.10.02", "title": "12 проекта са одобрени за европейската програма иновации и конкурентоспособност в Кюстендил"}
{"url": "http://www.focus-news.net/news/2019/10/02/2704525/nimh-utre-na-mesta-glavno-v-zapadna-balgariya-shte-prevali-dazhd.html", "text": "През нощта над по-голямата част от страната ще бъде предимно ясно и почти тихо. В сутрешните часове на места в равнините и котловините ще се образува слоеста облачност или мъгла. Минималните температури ще бъдат между 12° и 17°. Утре преди обяд над по-голямата част от страната ще бъде предимно слънчево, на места в равнините - с ниска облачност. Около обяд от запад облачността ще започне бързо да се увеличава и вплътнява и до вечерта на места, главно в Западна България, ще превали дъжд. В Източна България ще духа предимно умерен вятър от юг-югозапад. В Западна България след пладне вятърът ще се ориентира от северозапад, ще се усили - в Дунавската равнина до 15-20 м/сек и с него ще започне да нахлува студен въздух. Максималните температури ще бъдат между 25° и 30°, на места в Източна България до 32°. През нощта срещу петък с преминаването на добре изразен студен атмосферен фронт в западната половина от страната ще има краткотрайни, временно интензивни валежи и гръмотевични бури. Температурите бързо ще се понижават. Атмосферното налягане е по-ниско от средното за октомври ще продължи да се понижава. Това съобщи за  Агенция „Фокус“  Красимир Стоев, дежурен синоптик в  Националния институт по метеорология и хидрология  (НИМХ).    \r\nНад Черноморието ще бъде предимно слънчево. Преди обяд на места с ниска облачност или мъгла. Ще духа умерен югозападен вятър. Максимални температури на въздуха: 25°-29°. Температура на морската вода е 22°-23°. Вълнението на морето ще бъде 2-3 бала. \r\nНад планините преди обяд ще преобладава слънчево време. След обяд от запад облачността ще се увеличава и вплътнява и до края на деня на места в масивите от Западна България ще превали дъжд. Ще духа силен югозападен вятър. Максимална температура на височина 1200 метра около 17°, на 2000 метра – около 10°. През нощта срещу петък с преминаването на добре изразен студен атмосферен фронт валежите ще се активизират, на места ще са интензивни, ще има и гръмотевични бури, а с рязкото понижение на температурите дъждът над 2000 метра ще премине в сняг. \r\nВ петък ще има валежи, на места в югоизточната половина от страната, по преминаващия добре изразен студен атмосферен фронт, ще са интензивни, придружени с гръмотевични бури, възможни са и градушки. Със северозападния вятър, в източните райони вятър от север-североизток, застудяването ще продължи, ще бъде по-интензивно и по-чувствително; дневните температури ще са в широки граници: от 10°-15° на места в Западна България до 23°-25° на югоизток, но и там до вечерта бързо ще се понижат. В събота вятърът ще отслабне. Облачността ще е променлива, по-често значителна, в отделни райони на изток, а по-късно през деня в Западна България отново ще превали. В неделя вероятността за валежи е малка, ще има повече и по-продължителни разкъсвания и намаления на облачността. Северозападният вятър отново ще се усили. Дневните температури слабо ще се повишат.", "date": "2019.10.02", "title": "НИМХ: Утре на места, главно в Западна България, ще превали дъжд"}
{"url": "http://www.focus-news.net/news/2019/10/02/2704526/mestni-izbori-2019-kandidatat-na-abv-zemedelski-naroden-sayuz-volya-abv-za-kmet-na-mezdra-ivan-asparuhov-poemame-angazhiment-obshtina-mezdra-da-se-razviva-dobre-ikonomicheski-shte-ya-postavim-otnovo-na-turisticheskata-karta.html", "text": "Събрахме екипа си с млади хора с качества и застанахме заедно и единни за общината, с тях и този нов екип от специалисти и млади хора от Община Мездра – ние поемаме ангажиментите общината отново да стъпи на коловоза на икономическото си развитие и растеж. Това каза кандидатът на „АБВ“ (Земеделски народен съюз, „Воля“, АБВ“) за кмет на Община Мездра Иван Аспарухов по време на откриването на предизборната кампания в града, предаде репортер на  Агенция „Фокус“ . Кандидатът за кмет посочи инвестициите в инфраструктура и осигуряване на добри условия за предприемачество като важни приоритети: „Ще осигурим специални стимули за лично земеделие. Поемаме ангажимент  да изведем от кризата тежко затъналата в финансова криза Многопрофилна болница за активно лечение, да осигурим достойни доходи на медицинските специалисти и надеждно здравеопазване от хората от общината. Искаме да направим всичко възможно да подпомогнем с финансов ресурс и нашите читалища, да помогнем на нашите деца да се развиват в културната сфера. Да направим нов културен календар с прояви, да възстановим традиционния рок фест в Мездра. Обещаваме и ще направим така, че нашие спортни клубове, в които сме водещи: лека атлетика, хандбал, художествена гимнастика, ще има достъп до равноправен финансов ресурс, за да развиваме нашите таланти. Ще сложим на картата на България Мездра като прекрасна туристическа дестинация“, посочи още Аспарухов.  \r\n„Връщаме се, за да може Община Мездра да тръгне отново напред. Искам да благодаря на г-н Георги Първанов, с който 4 години имах възможността да бъда до него, да изпитам това как мисли, как се управлява държава и носи отговорност на много по-високо ниво. Винаги съм чувствал неговата подкрепа“, добави още кандидатът за кмет.  \r\nАспарухов отправи благодарност  и към кметовете по места и хората от Общинската администрация, с които досега се е работело за подобряване на живота. „Най-важното е, че не се предадохме, те не предадоха мен и аз не предадох тях. Затова сме заедно сега“, добави той.  Аспарухов посочи и, че общината не трябва да се управлява еднолично, без да се зачитат специалистите, експертите и мнението на хората. „Не знам за даден проект да е провеждано обществено обсъждане, освен с хората от администрацията. Не трябва да позволим това нещо. Искате ли да бъде управлявани така, че хората, които взимат решения, да нямат нищо общо с нашия град“, запита той.  \r\nАспарухов призова за подкрепа на 27 октомври и да се запомни цифрата от бюлетината, тя ще  бъде водач през всички тези години.  \r\n   \r\nТеодора ПАВЛОВА", "date": "2019.10.02", "title": "Местни избори 2019: Кандидатът на „АБВ“ (Земеделски народен съюз, „Воля“, АБВ“) за кмет на Мездра Иван Аспарухов: Поемаме ангажимент Община Мездра да се развива добре икономически, ще я поставим отново на туристическата карта"}
{"url": "http://www.focus-news.net/news/2019/10/02/2704528/v-kardzhaliyski-region-prez-poslednata-godina-e-imalo-nyakolko-napadeniya-ot-mechki-nad-stada-i-pchelni-kosheri.html", "text": "В Kърджалийския регион през последната година е имало няколко нападения от мечки над стада и пчелни кошери. Това съобщи за  Радио „Фокус“  Мариана Чамполова, експерт в РИОСВ-Хасково. \"Тъй като мечката е защитен вид, съответно след установяване на щетите, че са от мечка се прави предложение до Министерството на околната среда и водите и се заплаща обезщетение на собственика на стадото или пък на пчелните кошери. На територията, контролирана от РИОСВ-Хасково, по-известните случаи в Кърджалийски регион са в села, където  се повтарят нападенията. Това са село Соколите, в района на ДЛС „Женда“, махала Диджи Дере - Община Черноочене, селата Мурга и Пресека  - там са най-зачестилите случаи на нападения от мечки, предимно над стада от телета и пчелни кошери. Последният случай е в Община Черноочене. В село Соколите на 10-ти септември 4 пчелни кошера са били унищожени. Любителката на сладкото лакомство е оставила достатъчно следи и улики, за да бъде идентифицирана от разследващите случая специалисти от РИОСВ-Хасково\", обясни тя. „След проверка е установено, че е имало достатъчно следи и остатъци от козина на мечка, отпечатъци от лапите, също се вижда, че се е търкаляла наоколо, вероятно в някакъв опит да избяга от пчелите. Има достатъчно такива следи от козината, както и отпечатъци от нокти и лапи, така че несъмнено в случая става въпрос за мечка. Съответно пак е направено предложение от нас за изплащане на нанесените щети на собственика на кошерите, в случая“, допълни Чамполова. \"Ако става въпрос за селско-селскостопански животни, за тях на стопански цени се изплащат щетите, индивидуално на пазарни цени, според случая. От селата в Кърджалийска област няма сигнали за сега за нападения от вълци над стада от домашни животни\", каза още експертът. „В момента нямаме информация за нападения от вълци. Отчитаме предимно такива от мечки, защото е защитен вид и там процедурата е малко по-специална, тъй като се обезщетяват собствениците“, уточни тя. \"Относно заразите по дивите животни, като дивото прасе, за такива случаи БАЗХ са компетентния орган“, посочи експертът Мариана Чомпалова. \r\nДарина ДЕЕНИЧИНА", "date": "2019.10.02", "title": "В Kърджалийски регион през последната година е имало няколко нападения от мечки над стада и пчелни кошери"}
{"url": "http://www.focus-news.net/news/2019/10/02/2704530/tass-lavrov-zayavi-che-sasht-se-opitvat-da-vkarat-bosna-i-hertsegovina-v-nato.html", "text": "Вашингтон и редица негови европейски поддръжници са се насочили към привличането на Босна и Херцеговина в НАТО, нарушавайки съответната резолюция на Съвета за сигурност на ООН, обяви руският външен министър Сергей Лавров, предава  TACC . \r\nТой заяви това на годишна среща на Международния дискусионен клуб във „Валдай“. \r\n\"САЩ и редица водещи западноевропейски държави изискват босненската и някои отговорни пред тях хърватски партии да създадат единна държава в Босна. Целта е проста - да вкарат Босна в НАТО. За това ще се ползват всякакви трикове, включително преразглеждане на резолюцията на Съвета за сигурност на ООН. \" \r\n \r\n : Теодор Пенев", "date": "2019.10.02", "title": "ТАСС: Лавров заяви, че САЩ се опитват да вкарат Босна и Херцеговина в НАТО"}
{"url": "http://www.focus-news.net/news/2019/10/02/2704529/predstoyashti-sabitiya-v-stranata-za-3-oktomvri-agentsiya-fokus.html", "text": "*** \r\n   \r\nПрезидентът Румен Радев е на официално посещение в Австрия. \r\n \r\n*** \r\n   \r\nОт 09.00 часа ще се проведе заседание на Народното събрание.  \r\n \r\n*** \r\n   \r\nОт 10:00 часа в Националния пресклуб на БТА ще се проведе пресконференция на тема: „Български бойни бронирани машини за българската армия“. \r\n \r\n*** \r\n   \r\nОт 10.00 часа на  бул. „Княгиня Мария Луиза“ 58, ет. 3, зала „Корал“, Столична община организира откриваща пресконференция по проект за създаване на 5 нови социални услуги. \r\n \r\n*** \r\n   \r\nОт 10.00 часа, в двора на УМБАЛ „Александровска“ (входът от бул. „Пенчо Славейков“, след бариерата вдясно), министърът на здравеопазването Кирил Ананиев ще връчи ключовете на 25 нови линейки, закупени в изпълнение на проект № BG16RFOP001-4.001-0001-С001 „Подкрепа за развитие на системата за спешна медицинска помощ“. \r\n \r\n*** \r\n   \r\nОт 11:00 часа в заседателната зала , ет. 3 на Ректората – Студентски град, Президентът на Международната федерация по Айкидо (IAF), Кей Изава, ще изнесе публична лекция. \r\n \r\n*** \r\n   \r\nОт 11.00 часа в Националния пресклуб – БТА, ще се проведе встъпително информационно събитие по Проект „Надграждане на хоризонталните и централни системи на електронното управление във връзка с прилагане на Единния модел за заявяване, заплащане и предоставяне на електронни административни услуги“. \r\n \r\n*** \r\n   \r\nОт 13.00 часа в сградата на „Булгартрансгаз“ ЕАД в жк. „Люлин 2“ на бул. „Панчо Владигеров“ 66, в присъствието на министъра на енергетиката Теменужка Петкова и на изпълнителния директор на „Булгартрансгаз“ ЕАД Владимир Малинов ще бъде подписан договор за изграждане на компресорните станции „Нова Провадия“ и „Расово“. \r\n \r\n*** \r\n   \r\nОт 14.00 часа ще се проведе редовен брифинг на Централната избирателна комисия. \r\n \r\n*** \r\n   \r\nОт 15.30 часа в сградата на НКЖИ ще се подпише договор за изграждане на железопътната линия Пловдив – Бургас. \r\n \r\n*** \r\n   \r\nОт 17:00 ч. в зала „София” в Столична библиотека ще се открие изложбаат с илюстрации на акад. Румен Скорчев (1932-2015) и дъщеря му проф. Росица Скорчева. \r\n \r\n*** \r\n \r\n \r\nОт 17.00 часа в Гранд Хотел и СПА \"Приморец\" Теа Денолюбова и Христо Мутафчиев ще представят книгата \"Черно на бяло\". \r\n \r\n*** \r\n   \r\nОт 10:30 часа в Конферентна зала на Областната администрация ще се проведе пресконференция на тема: „Трансгранично планиране и инфраструктурни мерки за защита от наводнения - Flood Protection“. \r\n*** \r\n   \r\nОт 14:00 часа, във фоайе 2, в сградата на Драматичен театър „Никола Вапцаров” ще се проведе пресконференция по повод премиерата на юбилейния спектакъл, посветен на Никола Вапцаров. \r\n \r\n*** \r\n \r\nОт 11.00 часа в Конферентната зала на Общинския музей в гр. Бяла ще се проведе пресконференция по международния проект  „ЕКОТУРНЕТ/Развитие на мрежата за екотуризъм  в Черноморския регион“. \r\n \r\n*** \r\n \r\nОт 11.00 часа в Клуба на Стопанския деятел ще се проведе пресконференция на тема „Агресията в училище“. \r\n \r\n*** \r\n \r\nОт 16.00 часа в сградата на Музея на Възраждането, ще се открие мобилната изложба „Гутенберг и славянският свят“ на Центъра за славяно-византийски проучвания (ЦСВП) „Проф. Иван Дуйчев“ -  СУ „Климент Охридски“.  \r\nКулминацията на юбилея ще бъде на 4 октомври (петък), когато в зала „Одесос“ на Археологическия музей, ще се открие Националната конференция „Музеят в историята и историята в музея – 60 години Музей на Възраждането, Варна“.  \r\n \r\n \r\n*** \r\n \r\nОт 16.00 часа Сдружение \"Няма невъзможни неща\" ще представи в клуба си на ул. ген. Радко Димитриев 7А уменията на младежи с ментални затруднения и увреждания в трудова среда. \r\n \r\n \r\n*** \r\n \r\nОт 18.00 часа в Ателието на Художествен музей „Георги Велчев“, филиал на ГХГ във Варна ще бъде открита изложбата на Ирена Димитрова  - „Летящи градини“. \r\n \r\n \r\n*** \r\n \r\nОт 18.00 часа в зала „Пресцентър“ на Фестивален и конгресен център ще се състои официалното представяне на кандидатите на Коалиция “Демократична България“ за кмет и общински съветници на Варна \r\n \r\n*** \r\n   \r\nОт 11.00 часа в Пресклуб на БТА ще се състои пресконференция по повод ІV издание на изложение-конкурс \"Младежко техническо творчество\". \r\n \r\n*** \r\n \r\nОт 18.00 часа във фоайето на РБ „П. Р. Славейков“ ще се проведе откриване на изложба фотографии на В. Ставрев. \r\n \r\n*** \r\n \r\nОт 13.00 часа  в Регионален исторически музей – Кюстендил ще бъде открита Националната научна конференция с международно участие „Музейните и архивни фондове -места на памет\".  \r\n \r\n*** \r\n \r\nОт 17.00 часа  пред сградата на читалище „Братство” ще се състои театър на открито.  \r\n \r\n*** \r\n \r\nОт 18.00 часа  в Художествена галерия „Владимир Димитров – Майстора” ще бъде открита изложба живопис и текстил „Докосване с цвят“ на Здравка Лисийска.  \r\n \r\n*** \r\n   \r\nОт 19.00 часа на основната сцена на Драматичния театър ще бъде открит новия театрален сезон.  \r\n*** \r\n   \r\nОт 10.30 часа в зала „България” в Конгресния център на Международен панаир, ще се състои образователен концерт „Детска усмивка“. \r\n \r\n*** \r\n \r\nВ 13.30 часа в зала 3 на Районния съд ще се проведе заседание по делото срещу Спас Г. и Станимир С., обвинени за това, че са се съвкупили с лице от женски пол, като са я принудили към това със сила.  Освен това, двамата подсъдими са отнели и мобилния телефон на пострадалата, с намерение противозаконно да го присвоят. \r\n \r\n*** \r\n   \r\nОт 10.00 часа във Военен клуб Плевен ще започне национален фестивал ,,Празник на спорта, здравето и дълголетието“. \r\n \r\n*** \r\n   \r\nОт 18.00 часа, в зала 33 на Регионален исторически музей, писателят и драматург Димитър Никленов ще отбележи своята седемдесет годишнина. \r\n \r\n*** \r\n   \r\nОт 11.00 часа на артилерийско-стрелкови полигон „Марково” ще се проведат демонстративни стрелби.  \r\n \r\n*** \r\n   \r\nОт 17:30 часа в Регионална библиотека „Стилиян Чилингиров” гостува журналистът Йосиф Давидов с представяне на книгата си „Репортер от миналото време”. \r\n \r\n \r\n   \r\n \r\n*** \r\n \r\nОт 13.00 часа в залата на читалище „Братство” ще бъдат представени кандидатите за местните избори от „Коалиция ГЕРБ, СДС, ВМРО-Българско национално движение, Движение България на гражданите, Земеделски народен съюз, Обединени земеделци”.  \r\n \r\n*** \r\n   \r\nОт 18:00 часа Арт Център в градската градина ПП АБВ ще представи кандидата за кмет и листата за общински съветници.", "date": "2019.10.02", "title": "Предстоящи събития в страната за 3 октомври (Агенция „Фокус“)"}
{"url": "http://www.focus-news.net/news/2019/10/02/2704509/prof-nikolay-radulov-nepryako-e-zastrashena-natsionalnata-ni-sigurnost-ot-lekoto-uvelichenie-na-migrantskiya-potok-ot-gratskata-granitsa.html", "text": "Непряко е застрашена националната ни сигурност от лекото увеличение на мигрантския поток от гръцката граница. Това каза в интервю за  Агенция „Фокус“  експертът по национална сигурност проф. Николай Радулов във връзка с информацията за леко увеличение на мигрантския поток откъм гръцката граница. По думите му сигурността ни е застрашена не така, както би била застрашена, ако мигрантите остават на наша територия. „Те имат други маршрути, други крайни дестинации, но самият факт, че през тази страна сравнително безпрепятствано могат да минават хора, за които ние не знаме кого и какво представляват, дали са наистина мигранти или са хора, които са свързани с престъпни организации или с чужди шпионски централи. Очевидно е, че в най-дребния случай като свободно придвижване на хора, които не би трябвало да се движат от страната, заплашва националната сигурност. Тези хора, минавайки с такава лекота през страната, впоследствие описват как това е възможно да стане и техният опит се споделя не само от други мигранти, а от съответни престъпни организации, които имат за цел да подпомагат мигрантите, печелейки от това“, каза проф. Радулов.  \r\nДеница КИТАНОВА \r\n Пълният текст на интервюто четете по-късно в раздел „Мнение“ .", "date": "2019.10.02", "title": "Проф. Николай Радулов: Непряко е застрашена националната ни сигурност от лекото увеличение на мигрантския поток от гръцката граница"}
{"url": "http://www.focus-news.net/news/2019/10/02/2704527/radio-svobodna-evropa-makedoniya-shte-spane-li-balgariya-patyat-ni-kam-es-s-nerealistichni-iziskvaniyai.html", "text": "Червените линии не трябва да се преминават, а някои от изискванията на България към Скопие са нереалистични, предупреждават местните анализатори, пише македонската редакция на радио  „Свободна Европа“  в материал, представен без редакторска намеса.  \r\nАнализаторите не очакват България да се противопостави на получаването на дата за започване на преговорите между страната и Европейския съюз, но очакват препятствия в процеса. \r\n \r\nСеверна Македония може да разчита на нас, но не може да очаква безусловна подкрепа. \r\nТова заключение, изразено след консултативна среща на българския президент Румен Радев започна дилемата дали червените линии, за които говори българският държавен глава могат да станат причина за евентуални пречки за македонската евроинтеграция от страна на България.  \r\nПрезидентът Радев заяви по-рано, че не е доволен от работата на Съвместната комисия по исторически и образователни въпроси, но според някои това е така, защото българската страна е отправила нереалистични искания.  \r\n„Не са спорни само въпросите за Гоце (Делчев), Яне (Сандански) или Климент (Охридски), а и отричането на македонския народ като такъв или присвояването (на история). Такова приятелство не е в интерес на добросъседските отношения. Постоянно повтарят, че ние сме измислена нация след 1944, 1945 г. И гърците ни изнудваха, но не го поставиха като условие за идентичността и езика, които са специфични за всеки народ“, заяви проф. Лазар Лазаров.  \r\nВъпреки, че премиерът на България Бойко Борисов заяви, че „България няма да си позволи в историята да бъде записана като държавата, която е спряла Македония на пътя към ЕС“, той все пак не забрави да подсети, че има 71 начина да направи именно това при започването на преговорите. \r\nБившият посланик Мохамед Халили не очаква България да се противопостави на получаването на дата за преговори през октомври, но няма да се изненада ако се появят препятствия по-късно. \r\n„Очаквам, че  всеки момент, в който пожелаят, те ще могат да попречат на нашият интеграционен път. Трябваше да ни кажат за червените линии преди подписването на договора за добросъседство, не сега“, заяви Халили.  \r\nНашите събеседници обаче не изключват възможността някои от изявленията на българските държавни служители да са предназначени за вътрешна употреба и за спечелване на политически точки у дома.  \r\n„В момента нито Радев, нито Борисов имат полза от това. Техните избори не са утре или в края на месеца, тук е ясно, че всеки тика водата към своята воденица. От момента, когато са се съгласили да подпишат договор се очаква да се отнасят така, както са се договорили, да решим проблемите и да се измъкнем от препядствията“, заяви Халили. \r\nСъвместната комисия по исторически и образователни въпроси проведе последното си седмо заседание по-рано. Въпреки различията, членовете на комисията направиха някои забележки по отношение на общите проблеми, които съществуват в учебниците в двете страни. \r\nОт срещите досега правителствата в Скопие и София препоръчаха съвместни чествания на празниците на св. св. Кирил и Методий, св. Климент Охридски, св. Наум и цар Самуил, както и препоръки за подобряване на учебниците по история за шести клас в Република Северна Македония и пети клас в Република България, в главите, отнасящи се до античността. \r\nМеждувременно българо-македонската и македоно-българската търговски палати изразиха сериозна загриженост от нарастващата политизация на фактите в общата балканска история на двете страни. В съвместното им изявление се казва, че въпреки подписването на Споразумението за приятелство и организирането на икономически форум в Скопие, който представи планове за сътрудничество при създаването на приятелски бизнес климат, статистиката показва, че икономическото сътрудничество се влошава.  \r\n \r\n : Теодор Пенев", "date": "2019.10.02", "title": "Радио „Свободна Европа“ (Македония): Ще спъне ли България пътят ни към ЕС с нереалистични изисквания?"}
{"url": "http://www.focus-news.net/news/2019/10/02/2704534/voice-of-america-rumanskoto-pravitelstvo-shte-se-izpravi-pred-vot-na-nedoverie-na-5-oktomvri.html", "text": "Румънският парламент заяви, че ще бъде проведен вот на недоверие срещу правителството на премиера Виорика Дънчила на 5 октомври, предава американската медия  Voice of America . \r\nТози ход беше разкритикуван от опозиционните партии, според които вотът нарочно е насрочен за събота и няма да бъде успешен.  \r\nДанчила води правителство в малцинство от края на месец август, когато нейната коалиция се разпадна. Подписката за вот на недоверие беше подписана от 237 депутати, като ще бъдат нужни 233 гласа на 5 октомври за да бъде успешен той. Самата Дънчила предвиди, че гласуването няма да е успешно.  \r\n \r\n : Теодор Пенев", "date": "2019.10.02", "title": "Voice of America: Румънското правителство ще се изправи пред вот на недоверие на 5 октомври"}
{"url": "http://www.focus-news.net/news/2019/10/02/2704506/afp-velikobritaniya-predlaga-nov-plan-za-brekzit-koyto-shte-izbegne-mitnicheskite-proverki-po-granitsata-s-irlandiya.html", "text": "Премиерът на Великобритания Борис Джонсън предложи нов план за Брекзит, който цели да се премахне нуждата от митнически проверки по ирландската граница, като нарече плана на Европейския съюз по този въпрос „мост доникъде“, предава  AFP . \r\nВ плана на премиера се казва, че „движението на стоки между Северна Ирландия и Република Ирландия ще бъде декларирано“, като физическите проверки ще се извършват в търговските обекти, а не на границата.  \r\n \r\n : Теодор Пенев", "date": "2019.10.02", "title": "AFP: Великобритания предлага нов план за Брекзит, който ще избегне митническите проверки по границата с Ирландия"}
{"url": "http://www.focus-news.net/news/2019/10/02/2704535/nay-mnogo-nevodni-intsidenti-sa-obsluzhvali-lekarite-po-plazhovete-vav-varna-prez-tova-lyato.html", "text": "Най-много неводни инциденти са обслужвали лекарите по плажовете във Варна през това лято. Това каза за  Радио „Фокус“ – Варна  д-р Иван Иванов, управител на ДКЦ I „Св. Климентина“, отговарящо за здравното обслужване по плажовете в града. По думите му, въпреки че през тази година е имало по-малко плажуващи, то инцидентите са били много. Сред основните са травматизъм, инфаркти, колабирали, а алергичните случаи са били малко по-малко през този сезон. Д-р Иван Иванов добави, че и тази година е имало случаи на туристи, които са се държали арогантно, след консумация на алкохол, но най-потърпевши от тяхното държание са спасителите. \r\nТри от по-сериозните инциденти са се случили на неохраняеми плажове. Имало е и такива, които са станали извън водата. „Няколко по-тежки бяха инцидентите с колабирали, както и имаше случай на инфаркт и тежка алергична реакция. Смятам, че лекарите са направили всичко необходимо, за да помогнат на плажуващите“, каза още д-р Иванов. Той посочи, че през летните месеци медицинските екипите екипи са работили по цялата плажна ивица от к.к. „Златни пясъци“ до града, като за живота и здравето на плажуващите са събюдавали 12 лекари – реаниматори, двама фелдшери,  46 медицински  сестри и 8 шофьори на 3 линейки-реанимобили плюс 2 резервни при нужда,  като екипът е  по-многоброен от този през миналата година, когато са били 55 специалисти. \r\nДесислава ВАСИЛЕВА", "date": "2019.10.02", "title": "Най-много неводни инциденти са обслужвали лекарите по плажовете във Варна през това лято"}
{"url": "http://www.focus-news.net/news/2019/10/02/2704531/plamen-nunev-gerb-osnovaniya-za-trevogi-nyama-no-vaprosite-za-migratsiyata-ne-sa-resheni-v-palniya-obem.html", "text": "Основания за тревоги няма, но въпросите за миграцията не са решени в пълния обем. Това каза за обзорното предаване  „Това е България“  на  Радио „Фокус“  председателят на Комисията по вътрешни работи в НС и депутат от ГЕРБ Пламен Нунев във връзка информацията, че има увеличение на мигрантския поток от гръцката граница със средно сто души на ден. Той допълни, че трябва да се гледа на миграцията като на затишие пред буря, защото въпросите с миграцията водят до трафик на хора, контрабанда и структуриране на организирани престъпни групи. Трябва да се работи в посока ограничаване на опасностите от различни миграционни процеси, както в Европа, така и у нас, каза още той, като допълни, че никоя държава не може сама да се справи с проблема.  „Добрата междуинституционална координация на европейско ниво, както и доброто междуинституционално взаимодействие на национално ниво са ключови фактори в процеса за по-бързото и ефективно въвеждане в изпълнение на европейското законодателство в областта на миграцията. Винаги при всички мерки, които се предприемат по отношение охраната на границите, има пропуски. Пример мога да дам – при река Дунав, там нямаме пълно покритие на охраната и се вижда, че там има процеси за преминаване от българска към румънска страна“, обясни той. Пламен Нунев добави, че следващото изнесено заседание на парламентарната комисия по вътрешни работи ще се състои с ГД „Гранична полиция“, на което ще бъдат представени данни и статистики от службите във връзка с миграционния натиск. \r\nЦоня СЪБЧЕВА", "date": "2019.10.02", "title": "Пламен Нунев, ГЕРБ: Основания за тревоги няма, но въпросите за миграцията не са решени в пълния обем"}
{"url": "http://www.focus-news.net/news/2019/10/02/2704533/mestni-izbori-2019-toshko-stoyanov-abv-siguren-sam-che-nito-edna-politicheska-grupirovka-ili-organizatsiya-v-momenta-ne-mozhe-da-izvadi-takiva-dostoyni-hora.html", "text": "Сигурен съм, че нито една политическа групировка или организация в момента не може да извади такива достойни хора. Това каза председателят на Общинската организация на АБВ-Мездра и кандидат за общински съветник Тошко Стоянов по време на откриването на предизборната кампания в града, предаде репортер на  Агенция „Фокус“ . Той припомни, че преди 4 години са били на ръба и стигнали до балотаж, но не успяхме да победим за кмет на Община Мездра. „Спечелихме седем кметски места по селата. Седем достойни хора, които искаха да работят всеотдайно за благото на хората, четири общински съветници в Общинския съвет на Община Мездра“, добави още той. Стоянов посочи, че въпреки че са били поставени в страхотна изолация от странното, даже и за България, мнозинство в Община Мездра (БСП, ГЕРБ, ДПС), три години и половина са били достойна и конструктивна опозиция. „Подкрепихме всички важни решения, които трябваше да се вземат за благото и просперитета на Община Мездра, не подкрепихме и дори блокирахме такива, които смятахме, че са погрешни и неблагоприятни. Работихме активно във всички комисии“, каза още Стоянов. Той добави, че като кандидат за общински съветник и част от тази прекрасна листа, в която се гордее да бъде, обещава, че ще даде целия си професионален опит и умения за една бъдеща работа за просперитет на Община Мездра.  \r\n   \r\nТеодора ПАВЛОВА", "date": "2019.10.02", "title": "Местни избори 2019: Тошко Стоянов, АБВ: Сигурен съм, че нито една политическа групировка или организация в момента не може да извади такива достойни хора"}
{"url": "http://www.focus-news.net/news/2019/10/02/2704537/poreden-protest-sreshtu-strategiyata-za-zakrila-na-deteto-shte-se-provede-vav-varna.html", "text": "Родители ще протестират по нестандартен начин срещу Стратегията за закрила на детето във Варна, предаде репортер на  Радио „Фокус“ – Варна . Протестът ще се проведе утре от 13.00 до 13.30 часа пред Катедрала „Успение Богородично“. Организаторите на протеста информират, че ще представят различен поглед върху каузата свързана с промените в законите, касаещи децата и семействата на България. Събитието ще се проведе под надслов: „Кръвта си давам, детето – НЕ ! „. \r\nДесислава ВАСИЛЕВА", "date": "2019.10.02", "title": "Пореден протест срещу Стратегията за закрила на детето ще се проведе във Варна"}
{"url": "http://www.focus-news.net/news/2019/10/02/2704539/mestni-izbori-2019-georgi-parvanov-za-men-e-chest-da-bada-zastapnik-na-chudesnata-lista-na-abv-zemedelski-naroden-sayuz-volya-abv-za-mezdra.html", "text": "За мен е чест да бъда застъпник на чудесната листа на „АБВ“ (Земеделски народен съюз, „Воля“, АБВ“). Това каза президентът на България в периода 2002-2012 година Георги Първанов по време на откриването на предизборната кампания в града, предаде репортер на  Агенция „Фокус“ . Той добави, че тя не е просто заявка за силна администрация, а и за работещ Общински съвет. „Като слушах внимателно биографичните и професионалните данни на кандидатите, аз мисля, че тук може да се направи кабинет в сянка. Тук има министри сигурно поне за половината правителство. Наистина качествени хора“, посочи Първанов. „Вярвам, че от ПП АБВ ще спечелим изборите на много места. И Мездра, и София. Това ще бъде и началото на голяма промяна в България“, добави още бившият президент. Той добави, че смята, че кандидатът за кмет на Мездра Иван Аспарухов е находка за града. „Той е национална фигура не само защото съм го гледал как работи в министерствата в центъра на България. Мога да кажа скромно и непретенциозно, че той е по-добрият кмет, откъдето и да го погледна. Това е кметът: доказал се. Това е, което трябва да се случи. Иван Аспарухов да дойде, да запретне ръкави и да работи за подобряването на града. Той е човекът, който може да оправи нещата с тази солидна и наистина разумна, реалистична и работеща програма за управление на общината. Той мисли и го е измислил как да оправи Община Мездра и ще има нашата, вашата и моята подкрепа“, посочи Първанов. Той добави, че местните избори са и от национално значение. „Те имат значение за това по кой път ще тръгне България през следващите години. От вас зависи дали след 27 октомври ние ще кажем „Стоп“ на този истински застой в икономиката, в социалната сфера. От вас зависи дали ние ще прекратим този двуполюсен модел в българската политика и респективно в българското управление“, каза още бившият президент. Той добави, че в управлението трябва да има нови играчи. „Нищо по-естествено от това да се заложи на добри професионалисти“, каза още Първанов.  \r\nТеодора ПАВЛОВА", "date": "2019.10.02", "title": "Местни избори 2019: Георги Първанов: За мен е чест да бъда застъпник на чудесната листа на „АБВ“ (Земеделски народен съюз, „Воля“, АБВ“) за Мездра"}
{"url": "http://www.focus-news.net/news/2019/10/02/2704540/11-zarazni-zabolyavaniya-sa-registrirani-za-sedmitsa-v-kyustendil-i-oblastta.html", "text": "11 заразни заболявания са регистрирани за седмица в Кюстендил и областта. Това съобщиха за  Радио „Фокус” – Кюстендил  от Дирекция „Надзор на заразните болести” към Регионална здравна инспекция – Кюстендил. В рамките на седем дни са установени по един случай на туберкулоза, скарлатина, варицела и хепатит от тип А. Седем са случаите на заболели от ентероколит. Данните на здравната инспекция сочат, че седмичната заболяемост от остри респираторни заболявания е 42,26 на десет хиляди души, спрямо 19,89 през предходната седмица. \r\nВенцеслав ИЛЧЕВ", "date": "2019.10.02", "title": "11 заразни заболявания са регистрирани за седмица в Кюстендил и областта"}
{"url": "http://www.focus-news.net/news/2019/10/02/2704542/14-vintera-sa-izzeti-pri-proverka-na-yazovir-yastrebino.html", "text": "14 винтера са иззети при проверка на язовир Ястребино, съобщиха от  Изпълнителната агенция по рибарство и аквакултури . Вчера при планирана проверка на язовир Ястребино по суша и вода, в района на Трескавски ръкав , инспектори на „Рибарство и контрол“ град Търговище са установили 14 винтери в работно положение. Винтерите са иззети с констативен протокол, а уловените в тях раци с общо тегло  4 кг. са върнати във водата в присъствието на любители рибари от гр. Попово.", "date": "2019.10.02", "title": "14 винтера са иззети при проверка на язовир Ястребино"}
{"url": "http://www.focus-news.net/news/2019/10/02/2704536/mestni-izbori-2019-inzh-nikolinka-katovska-abv-nie-mozhem-da-govorim-ne-samo-v-badeshte-vreme-zashtoto-postignatoto-i-izgradeno-ot-mnogo-ot-stoyashtite-tuk-hora-oshte-se-vizhda-i-polzva-ot-vsichki-ni.html", "text": "За разлика от много други кандидати, ние можем да говорим не само в бъдеще време, защото постигнатото и изградено от много от стоящите тук хора още се вижда и ползва от всички ни. Това каза ръководителят на общинските съветници от „АБВ“ (Земеделски народен съюз, „Воля“, АБВ“), инж. Николина Кътовска по време на откриването на предизборната кампания в града, предаде репортер на  Агенция „Фокус“ . Тя добави, че няма нужда от никакви приказки за това колко е важно да сме добри и справедливи, ако на дело не показваме как става това. „Излишни са всякакви словесни риторики, ако не живеем и работим така, както се споменава в това, което казваме. Ние се обръщаме днес към вас за подкрепа. С нашия опит и знание и вашата подкрепа можем да върнем самочувствието и увереността на общината и хората“, посочи Кътовска.  „Като ръководител на групата общински съветници от ПП АБВ най-напред искам да благодаря на всички съветници, които са тук, за съвместната ни работа и за това, че запазихме единността и целостта на нашата група през целия мандат. Вярвам, че и през следващия това ще бъде така, защото днес заставаме единни пред вас. Един екип от кандидати за общински съветници, който съчетава опита и професионализма с енергията на младостта и то в името на добруването и просперитета на всички жители на Община Мездра. Заставаме единни зад един изключителен човек, най-успешният кмет на Община Мездра, преобразил облика на нашия град – г-н Аспарухов, на който всички ние искрено желаем успех“, добави още тя.  \r\nКътовска каза още, че това, което обединява всички в листата, е любовта към Мездра и жителите на града. „Имаме енергия за работа и отговорност и да направим така, че да добруват децата ни в нашата община. Познаваме проблемите на града, общината и хората и сме готови да работим за тяхното разрешаване. Не вярваме в чудеса и затова обещаваме само усилена работа, силна мотивация и последователност, за да се случват добрите неща. Ще работим за това Мездра да се върне на достойното си място сред останалите общини, а хората да усетят професионализма и човечността в работата ни“, посочи тя.  \r\nТя добави, че само заедно и единни можем да бъдем силни и да успяваме. \r\n  \r\nТеодора ПАВЛОВА", "date": "2019.10.02", "title": "Местни избори 2019: Инж. Николинка Кътовска, АБВ: Ние можем да говорим не само в бъдеще време, защото постигнатото и изградено от много от стоящите тук хора още се вижда и ползва от всички ни"}
{"url": "http://www.focus-news.net/news/2019/10/02/2704545/tri-nereglamentirani-smetishta-sa-registrirani-na-teritoriyata-na-velikotarnovska-oblast-v-kraya-na-lyatoto-sled-signali-na-grazhdani.html", "text": "Три нерегламентирани сметища са регистрирани на територията на Великотърновска област през август след сигнали на граждани. Това сочат данни от доклад на Регионалната инспекция по околна среда и води в старата столица. От там уточниха за  Радио „Фокус“ – Велико Търново , че са изпратени предписания до отговорните лица  и институции за почистване на замърсяванията – в павликенските села Дъскот и Лесичери, както и до Областно пътно управление – за нерегламентирано сметища на стопанисван от тях участък. \r\nИзвършените проверки са общи 111, като са обходени 110 обекта във Великотърновска и Габровска области. В рамките на осъществения контрол са издадени 15 предписания. Предприети са действия по постъпили 18 сигнала и жалби. \r\nПрез периода са съставени пет акта, единият от които е за неизпълнение на дадено предписание. Издадени са и четири наказателни постановления на обща стойност 2800 лв. \r\nОбщо събраните суми по наложени санкции в предишен период са 8552,44 лв. От получените суми 6841,95 лв. са разпределени и преведени на съответните общини, на чиято територия се намират санкционираните обекти. Общините, получили най-големи приходи от наложени санкции, са Община Стражица (2825,01 лв.), Община Велико Търново (2062,90 лв.), Община Свищов (1606,08 лв.), Община Лясковец (260,12 лв.). \r\nПредписания получиха Общините, които все още не са започнали рекултивация на старите сметища. Кметовете на Велико Търново, Горна Оряховица, Елена, Павликени, Полски Тръмбеш и Трявна трябва да засилят контрола в тези региони. \r\nЛуиза ТРАНЧЕВА", "date": "2019.10.02", "title": "Три нерегламентирани сметища са регистрирани на територията на Великотърновска област в края на лятото след сигнали на граждани"}
{"url": "http://www.focus-news.net/news/2019/10/02/2704538/the-guardian-pravitelstvoto-na-dzhonsan-ofitsialno-izleze-s-alternativen-plan-na-predpaznata-klauza-za-irlandskata-granitsa.html", "text": "Премиерът на Великобритания Борис Джонсън излезе с план от пет точки, който ще изведе страната, включително и Северна Ирландия, от митническия съюз и предупреди Европейския съюз, че има „много малко време“ за да бъде постигната сделка, пише британското издание  The Guardian . \r\nВ писмо до председателя на Европейската комисия Жан Клод Юнкер, премиерът заяви, че „правителството иска сделка и съм сигурен че ще я постигнем.“ \r\n„Ако не можем да я постигнем, това ще представлява провал на държавничеството, за което всички ще сме отговорни“, се казва още в писмото.  \r\n \r\nПетте точки на Джонсън включват:  \r\n- Уважаване на Белфасткото споразумение \r\n- Ангажимент към дългогодишно сътрудничество между Великобритания и Ирландия в някои области \r\n- Създаване на регулаторна зона за целият остров Ирландия, която ще включва всички стоки, включително агрикултурните такива \r\n- Даване на възможност на властите в Северна Ирландия да одобрят новите регулаторни мерки, преди те да влязат в сила \r\n- Северна Ирландия ще бъде изцяло част от митническата територия на Великобритания, не част от митническия съюз на ЕС, след края на транзитния период \r\n \r\nСпоред Джонсън планът е „честен и разумен компромис“.  \r\n„Има много малко време. Трябва да направим всичко това преди срещата на Европейския съвет през октомври“, добави още Джонсън.  \r\nКакто той загатна по време на конференцията на Консервативната партия по-рано, планът включва извеждането на Северна Ирландия от митническия съюз в края на транзитния период, заедно с останалата част от Великобритания.  \r\nТова би довело до митнически проверки на остров Ирландия, които Джонсън твърди, че могат да бъдат облекчени чрез алтернативни договорености, включително електронна документация и „много малък брой“ физически проверки, които да се извършват в търговските обекти. \r\nМакар първоначалният отговор на страните членки на ЕС да беше студен, Джонсън явно е спечелил подкрепата на Демократичната юнионистка партия (ДЮП), която взе участие в дискусиите на плана.  \r\nСпоред министрите на Джонсън подкрепата на партията ще спечели на негова страна много от консерваторите, които отхвърлиха по-ранната сделка на бившия премиер Тереза Мей. Стив Бейкър, депутат от британския парламент, заяви в „Туитър“, че Джонсън е „герой“ след неговата реч в края на конференцията на консерваторите, в явна подкрепа за действията на премиера.  \r\nГоворител на ДЮП заяви, че този план дава база за ЕС да продължат със сериозната и постоянна ангажираност с правителството на Великобритания.  \r\n„Тази оферта е база за продължаването на сериозна ангажираност на ЕС с правителството на Великобритания, без риска върху вътрешния пазар на Обединеното кралство. Това ще изисква промени в проекта за договора за оттегляне и ние привестваме факта, че всички страни сега разпознават това изискване, за да се осигури споразумение“, заяви говорителят.  \r\nПартията му заяви, че предложенията ще подсигурят това Северна Ирландия да излезе от единния пазар и митническия съюз, макар че в действителност британски субект ще запази някои регулационни връзки с Република Ирландия поне до 2025 г. \r\nВ обяснителна бележка, публикувана заедно с писмото на Джонсън до Юнкер, правителството предлага да се даде на местния парламент на Северна Ирландия и изпълнителната власт „възможност за демократично съгласие“ преди края на преходния период и отново на всеки четири години относно това дали регулаторните договорености трябва да продължат. \r\n„Ако съгласието бъде отказано, споразуменията няма да влязат в сила или ще изтекат след една година, а споразуменията ще се върнат към съществуващите правила“, се казва в бележката. \r\nСлужител на правителството заяви, че планът ще създаде единна регулаторна зона на остров Ирландия за стоки, но не и за услуги – нещо, което ДЮП преди това отхвърляше. \r\nОсновната разлика между новите предложения и клаузата за ирландската граница, които за сега с в сила, е че сега ще има механизъм за съгласие, който ще даде възможност на властите в Северна Ирландия и местния парламент да се противопоставят на разпоредбите, заяви държавният служител.  \r\nПопитан за това какво ще се случи с границата и граничните проверки ако Северна Ирландия гласува за прекратяването на регулационното споразумение с ЕС, той отговори, че това ще бъде дискутирано на по-късен етап.  \r\nПремиера не смята да удължава транзитният период, но и не отрече, че това може да се случи, каза още източникът.  \r\nЛидерът на лейбъристите Джереми Корбин отхвърли новите предложения като заяви, че те са по-лоши от договореностите между ЕС и Тереза Мей.  \r\n \r\n \r\n : Теодор Пенев", "date": "2019.10.02", "title": "The Guardian: Правителството на Джонсън официално излезе с алтернативен план на предпазната клауза за ирландската граница"}
{"url": "http://www.focus-news.net/news/2019/10/02/2704546/stefan-sofiyanski-pogreshnoto-i-individualno-byudzhetirane-kam-mestnata-vlast-e-prichinata-za-zadlazhnyalostta-na-obshtinite.html", "text": "Погрешното и индивидуално бюджетиране към местната власт е причината за задлъжнялостта на общините. Това каза за обзорното предаване  „Това е България“  на  Радио „Фокус“  Стефан Софиянски, десет години кмет на София и бивш служебен премиер. Той допълни, че е налице силна централизация, от която водещите кметове се възползват, и добави, че е нужна по-голяма самостоятелност на общините, които от своя страна да бъдат въвлечени в осигуряването на по-голяма събираемост на данъците. Трябва да има определена пропорция на данъчните приходи, които да остават на място, защото в момента остават само местните данъци и такси. „Трябва 20% да останат в общината, 40% в областта и 40% в централната власт – това ще стимулира събираемостта. Тук вече нараства и отговорността на местната власт, защото вече не се движи в рамкиран бюджет, а тя определя приоритетите си. Може за някоя община приоритет да е образованието, за друга здравеопазването или пътната инфраструктура. Нашето общество, бидейки съзнателен член на ЕС, трябва да потърси нова организация на обществения живот, който минава през нова Конституция“, обясни бившият столичен кмет. Стефан Софиянски обясни, че трябва публичните финанси да се вкарат като глава в една нова Конституция, като даде пример с германската. Според него в бъдещ нов държавен закон трябва да се рамкира разпределението на бюджета така, че той да се децентрализира по начин, който даде инициативността на местното и областното самоуправление, а правителството да определя само политиките в отделните сфери. \r\nЦоня СЪБЧЕВА", "date": "2019.10.02", "title": "Стефан Софиянски: Погрешното и индивидуално бюджетиране към местната власт е причината за задлъжнялостта на общините"}
{"url": "http://www.focus-news.net/news/2019/10/02/2704484/mestni-izbori-2019-administrativniyat-sad-v-kyustendil-e-razgledal-dve-zhalbi-kasaeshti-predstoyashtite-mestni-izbori.html", "text": "Административният съд в Кюстендил е разгледал две жалби касаещи предстоящите местни избори. Това съобщиха за  Радио „Фокус” – Кюстендил  от Административен съд – Кюстендил. Едната жалба е срещу решение на Общинска избирателна комисия – Кюстендил, с което е отказана регистрация на лице за участие в избора за общински съветници. Кандидатът за общински съветник е бил член на общинска избирателна комисия в друга община, но е присъствал в листата на партия за общински съветници на територията на община Кюстендил. Последвало е неговото освобождаване като член на Общинската избирателна комисия в Трекляно, което води до незаконосъобразност на решението на Общинската избирателна комисия в Кюстендил. Заседанието е проведено на 1 октомври, а крайният  срок за регистрация на общински съветници е бил 30 септември, което води до това, че са  пропуснати тези срокове за регистрация на съответния общински съветник. Поради тази причина жалбата е отхвърлена. Другото решение касае жалба, подадена срещу решение на Централната избирателна комисия, с което е оставена без уважение жалба срещу решение на Общинска избирателна комисия – Дупница. Самата жалба е отхвърлена. Двете решения на Административен съд – Кюстендил за окончателни. \r\n \r\nВенцеслав ИЛЧЕВ", "date": "2019.10.02", "title": "Местни избори 2019: Административният съд в Кюстендил е разгледал две жалби касаещи предстоящите местни избори"}
{"url": "http://www.focus-news.net/news/2019/10/02/2704532/afp-yunker-predupredi-za-problemi-s-predlozhenieto-na-velikobritaniya-za-brekzit.html", "text": "Председателят на Европейската комисия Жан Клод Юнкер предупреди премиера на Великобритания Борис Джонсън, че има „проблематични точки“ в новите предложения за оттегляне от Европейския съюз, предава  AFP . \r\nВ телефонен разговор след като Лондон изпрати формалните си предложения, Юнкер е заявил пред британския лидер, че представителите на ЕС „обективно“ ще прегледат изпратеният им юридически текст.   \r\n \r\n : Теодор Пенев", "date": "2019.10.02", "title": "AFP: Юнкер предупреди за проблеми с предложението на Великобритания за Брекзит"}
{"url": "http://www.focus-news.net/news/2019/10/02/2704549/rumyana-panova-sdruzhenie-hora-i-traditsii-protsesat-po-populyarizirane-na-brezhanskite-kesteni-e-slozhen-i-prodalzhitelen.html", "text": "Десет години след първото издание на Празника на брежанския кестен още не може да се каже, че сме постигнали основната си цел, но вече имаме добри резултати.Това каза за  Радио „Фокус“ – Пирин  Румяна Панова, председател на Сдружение „Хора и традиции“. „Постижението ни е в това, че хората започнаха да ползват кестена не само като дар от природата, но и да се грижат за него. Предприеха и индивидуално засаждане, съвместно с нашите акции. Югозападно държавно предприятие също поставя акцент в това отношение“, каза Панова. По думите ѝ имат постиженя, но за окончателен успех е трудно да се  говори. „Това е процес, при който, ако ние решим на някакво ниво част от проблемите, веднага излизат нови, а те изискват допълнителни усилия“, коментира Румяна Панова. Тя каза още, че Сдружението ще има много години ангажименти да опазва и развива брежанският кестен. „Имахме идея за десетия празник на кестена да подарим  10 фиданки за засаждане на хората от селото, със задължението да се грижат за тях. За съжаление през изминалата година реколтата не ни даде възможност за  реализация на тази идея“, допълни още Панова. \r\nЛивия НИНОВА", "date": "2019.10.02", "title": "Румяна Панова, Сдружение „Хора и традиции“: Процесът по популяризиране на брежанските кестени е сложен и продължителен"}
{"url": "http://www.focus-news.net/news/2019/10/02/2704544/barnie-vse-oshte-ima-mnogo-rabota-varhu-plana-za-brekzit.html", "text": "Главният преговарящ за Европейския съюз по въпросите за Брекзит Мишел Барние заяви, че все още има „много работа, която трябва да се свърши“, след като получи новите предложения за излизане на Великобритания от ЕС, предава  AFP . \r\n„Има прогрес, но ако трябва да съм честен, още има много работа за вършене“, заяви той пред репортери. \r\n \r\n : Теодор Пенев", "date": "2019.10.02", "title": "Барние: Все още има много работа върху плана за Брекзит"}
{"url": "http://www.focus-news.net/news/2019/10/02/2704541/ria-novosti-tramp-obvini-demokratite-che-se-opitvat-da-spechelyat-izborite-chrez-impiychmant.html", "text": "Президентът на САЩ Доналд Тръмп обвини Демократическата партия, че се опитва да спечели изборите през 2020 г. чрез импийчмънт, предава  РИА Новости . \r\n„Нанси Пелоси (председателят на Камарата на представителите) току-що заяви, че се интересува от понижаване на цените на лекарствата, отпускани по лекарско предписание, и работи върху така необходимата USMCA (търговско споразумение за САЩ, Мексико и Канада). Тя не може да работи по нито един въпрос. Това е просто прикрит опит за спечелване на изборите чрез импийчмънт \", написа Тръмп в „Туитър“. \r\nПо-рано Пелоси проведе пресконференция, по време на която тя изрази надежда президентът да продължи да работи с Конгреса по тези важни въпроси. \r\nТръмп също за пореден път разкритикува ръководителя на разузнавателния комитет на Камарата на представителите Адам Шиф, който провежда разследване в рамките на процедурата по импийчмънт. \r\n \r\n : Теодор Пенев", "date": "2019.10.02", "title": "РИА Новости: Тръмп обвини демократите, че се опитват да спечелят изборите чрез импийчмънт"}
{"url": "http://www.focus-news.net/news/2019/10/02/2704548/na-03-oktomvri-v-obshtina-pernik-shte-se-provede-zaklyuchitelna-preskonferentsiya-po-proekt-razrabotvane-na-programa-za-kachestvoto-na-atmosferniya-vazduh-na-obshtina-pernik-2017-2021.html", "text": "На 03 октомври в Община Перник ще се проведе заключителна пресконференция по проект „Разработване на програма за качеството на атмосферния въздух на община Перник 2017-2021“. Това съобщиха от пресцентъра на  Общината . Община Перник, в качеството си на Бенефициент по Проект № BG16M10P002-5.002-0002-C01 „Разработване на програма за качеството на атмосферния въздух на община Перник 2017-2021г.“, финансиран от Оперативна програма“ околна среда 2014 – 2020“, съфинансирана от Европейския съюз чрез Кохезионен фонд“ има удоволствието да Ви запознае с приетата програма  \r\nНа 03 октомври 2019 г. от 15:00 часа в заседателната зала на Община Перник ще се проведе заключителна пресконференция по проект BG16M1OP002-5.002-0002-C01 „Разработване на програма за качеството на атмосферния въздух на община Перник 2017-2021“ по Процедура за директно предоставяне на безвъзмездна финансова помощ №BG16M1OP002-5.002 Разработване/Актуализация на общинските програми за качеството на атмосферния въздух по приоритетна ос 5 „Подобряване качеството на атмосферния въздух” на ОПОС 2014-2020г. Проектът се осъществява с финансовата подкрепа на Оперативна програма „Околна среда“ 2014 -2020 г., съфинансирана от Европейския съюз чрез Кохезионен фонд. \r\nНа пресконференцията ще бъдат представени резултатите за изработване на Комплексна програма за намаляване нивата на замърсителите на територията на община Перник за периода 2017 – 2021г. и достигане на съответните норми за качество на атмосферния въздух на община Перник. Участие в пресконференцията ще вземат представители от община Перник, неправителствени организации, фирмата участвала в изготвянето на проекта и граждани.  \r\nОсновната цел на програмата е подобряване качеството на атмосферния въздух и осигуряване на здравословна околна среда на жителите на община Перник.", "date": "2019.10.02", "title": "На 03 октомври в Община Перник ще се проведе заключителна пресконференция по проект „Разработване на програма за качеството на атмосферния въздух на община Перник 2017-2021“"}
{"url": "http://www.focus-news.net/news/2019/10/02/2704552/rumyana-panova-sdruzhenie-hora-i-traditsii-s-brezhani-yuridicheski-sa-prechkite-vse-oshte-da-nyama-asotsiatsiya-na-kestenoproizvoditelite.html", "text": ". Още не сме финализирали създаването на Асоциация на кестенопроизводителите. Това каза за  Радио „Фокус“ – Пирин  Румяна Панова, председател на Сдружение „Хора и традиции“ – с. Брежани. По думите ѝ причината е, че Нормативната уредба не е много изяснена и има нужда от прецизиране. „Брежанският кестен е с естествен произход. Това са гори, които виреят в Пирин планина. Сред тях има и частни, но повечето са естествени, за които отговаря Югозападно държавно предприятие. Това е горски фонд“, допълни Панова. Тя каза още, че е в това отношение малко трябва да се формулира Асоциацията, тъй като в основата ѝ са самите производители. „Нашите хора не произвеждат кестените, те отглеждат естествени. За създаването на такъв тип асоциация е необходимо да започнем да създаваме продукти от кестени и те да са произведени от юридически лица, еднолични търговци“, уточни Румяна Панова. „Имаме юридически проблеми, но смятам, че и в това отношение ще бъде намерено решение. Имаме една идея, по която работим много отдавна, а именно, че смисълът на тази Асоциация е да сертифицираме брежанския кестен с географско указание на Европейския съюз“, заяви Панова.  Тя допълни още, че това указание ще помогне брежанският кестен да бъде защитен като име и продукт на европейско ниво. „ Мисля, че ще се справим и с този проблем“, коментира Румяна Панова. \r\nЛивия НИНОВА", "date": "2019.10.02", "title": "Румяна Панова, Сдружение „Хора и традиции“ – с. Брежани: Юридически са пречките все още да няма Асоциация на кестенопроизводителите"}
{"url": "http://www.focus-news.net/news/2019/10/02/2704550/gabrovo-se-pokloni-pred-pametta-na-vasil-aprilov.html", "text": "Венци и цветя в знак на признателност бяха поднесени пред паметника на Васил Априлов в Габрово. Поводът е 172-годишнината от смъртта на Васил Априлов, 122-годишнината от пренасяне тленните му останки от Галац в Габрово и 170 години от най-ранното печатно издание на Завета на Благодетеля. Това съобщават от  Националния музей на образованието . Възпоменанието се организира от Национална библиотека „Св. Св. Кирил и Методий“,  Национална Априловска гимназия, Национален музей на образованието и Регионална библиотека „Априлов – Палаузов“. \r\nВ деня на почит и преклонение пред хуманното дело на родения в Габрово Благодетел, посветил себе си и своето състояние на българското образование, възпитаници на Априловската гимназия припомниха исторически факти от живота на своя патрон и епохата, когато „да работиш в полза на народа си, е дело, достойно за уважение от съвременници и потомци“. \r\nПрозвучаха имената и на душеприказчиците на Априлов, на последователите на неговата мечта за модерно българско училище – Николай Палаузов, Иван Бакалооглу, братя Мустакови, Неофит Рилски, цариградските българи и, естествено, жителите на  Габрово. Всички те даряват средства, пари, труд, подкрепа и полагат основите на съвременното образование. \r\nВеселин Лазаров, уредник в Националния музей на образованието разказа подробности за единственото и последно завръщане на Априлов в Габрово преди 172 години, когато той инициира подписка за ново здание на Габровското училище – днешната Априловска гимназия, и дава пример дарявайки първите 2 500 златни гроша. \r\nГабровци изпълняват последната воля на Априлов да бъде погребан в родния си град и на днешния ден преди 122 години тържествено препогребват тленните му останки в двора на гимназия. Поставят и надгробния паметник, около който днес се извърши Възпоменанието. \r\nДенят продължи в Актовата зала на НАГ с представяне на Завета на Априлов – фототипно издание на НБКМ и „Абагар“.", "date": "2019.10.02", "title": "Габрово се поклони пред паметта на Васил Априлов"}
{"url": "http://www.focus-news.net/news/2019/10/02/2704543/the-independent-irlandskoto-pravitelstvo-othvarli-plana-na-dzhonsan-za-granitsata-na-ostrova-predi-premiera-da-go-predlozhi.html", "text": "Ирландското правителство отхвърли изтекла версия на предложението на премиера на Великобритания Борис Джонсън за замяна на предпазната клауза за ирландската граница, пише британското издание  The Independent . \r\nВестник The Daily Telegraph публикува изтекла информация за предложенията, която подсказваше, че правителството на Джонсън предлага план, който няма да премахне митническите проверки между Ирландия и Северна Ирландия и освен това ще е само временен, което са две отдавнашни червени линии за Европейския съюз.  \r\nПремиерът на Република Ирландия Саймън Ковъни заяви, че информацията е „най-малкото притеснителна“.  \r\nТой беше подкрепен от служители и дипломати на ЕС, които също отхвърлиха предложенията като „фундаментално” пълни с недостатъци.  \r\nЕвропейски служител коментира, че ако това наистина е окончателния план на Джонсън, то най-добре да започнат преговорите за удължаване на срока за Брекзит. \r\n„Това няма да мине. Останалите опции са оригиналната, северноирландската клауза за границата с някои модификации или пък удължаване (на срока за Брекзит)“, заяви друг европейски дипломат.  \r\nИрландският премиер Ковъни заяви, че не е видял никаква официална информация на този етап. \r\n„Ще трябва да чакаме и да видим. Очевидно ще изучим всяко предложение внимателно, но ако информацията е вярна, не изглежда като базата на споразумение, това е сигурно“, заяви той.  \r\n„Нашата позиция е постоянна, уважителна и ясна. Ако има алтернатива на клаузата, тя трябва да върши същата работа като нея, което означава без физическа гранична инфраструктура на остров Ирландия и без проверки или контрол“, добави Ковъни.  \r\n„Идеята, че ще сложиш митническа граница ефективно между Северна Ирландия и Републиката не е нещо, което е в линия с това или дори близо до това“, добави още той.  \r\nМинистър-председателят също така се усъмни в това, че Великобритания е сериозна в опитите си да намери споразумение, като се имат предвид предложенията, които идват от Лондон.  \r\n\"Ако има предложение, което включва митнически проверки на остров Ирландия, това само по себе си е лошо, като се има предвид ангажиментите, които британското правителство е поело пред Ирландия и ЕС през последните три години“, каза Ковъни.  \r\nСлужителите на британското правителство не поставиха под въпрос изтелката информация, но обвиниха правителството в Дъблин за това, че е направило плановете публични преди речта на Джонсън.  \r\nМинистъра по европейските въпроси на Ирландия, Хелън Макенти заяви пред ирландските медии, че планът няма да бъде приет.  \r\n„Това за което говорим е избирането на специфични части от единния пазар, които ще бъдат приложени в Северна Ирландия. Говорим за лимит на времето, което отново не е приемливо, но дори тогава говорим за нуждата и изискването от митнически проверки“, каза тя.  \r\n„Отново, да се върнем към ангажиментите, те са без инфраструктура или (митнически) проверки, защита на Белфасткото споразумение и сферите на сътрудничество, защита на изцяло ирландска икономика и защитата на единния пазар и нашето място в него.“, добави Макенти.  \r\nВ Брюксел говорителя на европейската комисия заяви, че планът ще бъде разгледан обективно.  \r\n„Веднъж получен, (планът) ще бъде разгледан обективно и в светлината на съответните критерии. Председателят (на Европейската комисия) Жан Клод Юнкер ще говори по телефона с премиера Борис Джонсън. Техническата част от разговорите с Великобританският екип също ще бъде проведена.“, заяви той.  \r\n \r\n : Теодор Пенев", "date": "2019.10.02", "title": "The Independent: Ирландското правителство отхвърли плана на Джонсън за границата на острова преди премиера да го предложи"}
{"url": "http://www.focus-news.net/news/2019/10/02/2704556/traditsionen-meditsinski-forum-chilova-akademiya-2019-shte-se-provede-v-pamporovo.html", "text": "Традиционен медицински форум „Чилова академия – 2019” ще се проведе в Пампорово от 4 до 6 октомври, съобщиха организаторите от  Районна лекарска колегия – Смолян . По време на форума за носители на Плакет и  грамота „Проф. д-р Константин Чилов” ще бъдат удостоени: на национално ниво доц. д-р Стефка Владева, д. м. – Клиника по ендокринология и болести на обмяната, УМБАЛ „Каспела“, Пловдив, а на регионално ниво д-р Хризантема Георгиева – специалист Детски болести и Неонатология, Началник Неонатологично отделение в МБАЛ „д-р Братан Шукеров“ АД гр. Смолян. На събитието Почетен знак – посребрен – Лекар на годината, ще бъде връчен на д-р Ася Чангалова  – Специалист Акушерство и гинекология на национално ниво и на регионално ниво на д-р Дафинка Калайджиева – Специалист Вътрешни болести, Кардиология и Здравен мениджмънт и д-р Бойка Димитрова – Специалист Детски болести, Директор Дирекция медицински дейности при РЗИ Смолян.", "date": "2019.10.02", "title": "Традиционен медицински форум „Чилова академия – 2019” ще се проведе в Пампорово"}
{"url": "http://www.focus-news.net/news/2019/10/02/2704553/leko-uvelichenie-v-migrantskiya-potok-ot-gratskata-granitsa-obzor.html", "text": "Леко увеличение в мигрантския поток от гръцката граница. Информацията съобщи  заместник-министърът на вътрешните работи Стефан Балабанов . Той отчете, че увеличението е средно със стотина души на ден. \"Слава Богу за момента имаме леко увеличение от гръцката граница. Общо взето преди няколко дни нашият министър проведе един конферентен разговор с гръцкия министър на вътрешните работи. Уточниха се някои параметри за общи взаимодействия. В нашата страна всичко е спокойно. В Гърция има проблеми на остров Лесбос. Надявам се със силите, които допълнително сме ангажирали ще се справим\", заяви още Балабанов. На въпрос какво показват разчетите, той уточни, че засега никой не минава и това се дължи на взаимодействието с турската и гръцката гранични полиции. \"Ние ги прихващаме още на тяхна територия, както и с гърците и те отново си ги взимат обратно\", допълни още заместник-министърът. Той посочи, че увеличенията са със стотина души на ден. \"Допреди няколко месеца нямахме такова, но сега се вижда едно леко раздвижване\", обясни още заместник-министърът. Балабанов обясни, че когато нашите термокамери прихванат мигранти на км от нашата граница, страната ни взаимодейства с гърците и те си ги прибират. \"Това е връщането. Не ги хващаме на наша територия, да сме по-ясни\", допълни още той. Попитан дали има големи групи от мигранти в северната част на Гърция и те искат да се насочат към България и оттам към Западна Европа, заместник-министърът уточни, че такива данни няма. \"Преди няколко месеца вие знаете, че разни сили ги бяха настроили, \"Пътя на бъдещето\", \"Пътя на светлината\". Имаше такова напрежение в мигрантските лагери в Гърция, но слава Богу сега всичко е нормално\", уточни още заместник-министърът. Балабанов взе участие в кръгла маса \"Всеобхватна координация на миграционния процес\".  \r\nВ рамките на дискусията председателят на Комисията по външна политика и депутат от ГЕРБ Джема Грозданова заяви, че на кръглата маса  управляващите искат да видят накъде ще тръгне политиката за миграция след формиране на новата ЕК. „Вярвам, че ще има достатъчно смели хора и лидери и част от европейската комисия и членове на ЕП, както разбира се, и в националните парламенти ще бъде подкрепяна различна и по-свързана с нуждата както на хората, които имат нужда от защита, които са накарани да бягат от проблеми, така и да можем да защитаваме нашите национални интереси в различни моменти. Наши гости и като домакин мога да кажа, че освен Народното събрание, участва и Международния център за развитие на миграционната политика\", каза Грозданова. По думите й целта а де се стигне до извод. \r\nПредседателят на Вътрешна комисия и депутат от ГЕРБ Пламен Нунев обърна внимание, че създаденият съвет по миграция, убежища и интеграция гарантира продължаването на системността и всеобхватността на националната политика по тази тема. „Проблемите на миграцията, на миграционните процеси стоят в пълна сила и пред българския парламент. Неслучайно в рамките на петата среща на групата за съвместен парламентарен контрол на Европол, която се състоя на 23 и 24 септември в Брюксел бяха разглеждани и обсъждани теми като миграция, противодействие на миграционни процеси, трафик на хора, борба срещу киберпрестъпността\", каза още Нунев. По думите му с кризата от 2015 г. миграцията се е превърнала в приоритетна тема в рамките на европейския дневен ред. Според него макар че през последните години се отчита намаляване на миграционния натиск към Европа, продължаваме да бъдем изправени пред редица предизвикателства.  \r\nДеница КИТАНОВА", "date": "2019.10.02", "title": "Леко увеличение в мигрантския поток от гръцката граница (ОБЗОР)"}
{"url": "http://www.focus-news.net/news/2019/10/02/2704557/zamestnik-kmetat-na-blagoevgrad-hristina-shopova-otkri-izlozhba-posvetena-na-150-godini-ot-rozhdenieto-na-mahatma-gandi.html", "text": "Заместник-кметът по култура и хуманитарни дейности Христина Шопова откри документална изложба „Ганди - благочестивата жертва на чистата душа“. Това съобщиха от  Община Благоевград . На събитието присъстваха Раджеш Лал, секретар на посолството на Индия, Пламена Рачева директор на варненската художествена галерия и куратор на изложбата, ректотът на ЮЗУ проф. д-р Борислав Юруков, общественици и любители на изкуството. „За нас е чест Благоевград да е домакин на  тази изложба , посветена на честванията на 150 години от рождението на Махатма Ганди. Един живот, който е вдъхновяващ пример за изследване и за подражание. Първият министър-председател на свободна Индия – Джавахарлал Неру, казва в деня след убийството на Ганди: „Човечеството  трябва да чака столетия, за да се роди друга подобна велика душа. Ние трябва да сме горди, че духовният обмен между Борис Георгиев и Бащата на Индия е оставил видими следи. И днес, заставайки пред портретите, кореспонденцията и снимките, можем чрез сетивата да  изпитаме вълнение, което, дай Боже, да претворим в дела за благо на всички и всичко. Махатма Ганди смени подхода към света и спечели. Превърна себе си в стълб на истина и любов, като християни и като общественици се надявам все повече да стъпваме върху неговите сатяграха и ахимса. И да призова - да извадим от себе си тези ценности на не насилие - физическо, ментално, вербално, вяра в истината и любов към ближния. Искам да благодаря на целия екип, който помогна да се осъществи това много важно събитие за Благоевград и да сме част от тези чествания – на Пламена Рачева, на представители на индийското посолство и всички, които дадоха сърце и душа това да се случи. Благодаря Ви на всички, които сте тук, за подкрепата. Със сигурност ще останете с прекрасни впечатления“ каза Христина Шопова.Изложбата представлява духовен обмен и творчески импулс от приятелството и общуването между Ганди и българския художник Борис Георгиев. Тя съдържа кореспонденция, фотографии, рисунки и оригиналния портрет на Бащата на Индия. Събитието е съпътствано от постерна мобилна изложба със снимки и житейски мисли на големия индийски духовен водач, която ще бъде разположена на един от красивите мостове на Благоевград, този от пл. „България“ към кв. „Вароша“. Експонатите са предоставени от Пламена Димитрова-Рачева, която е и куратор на изложбата.", "date": "2019.10.02", "title": "Заместник-кметът на Благоевград Христина Шопова откри изложба, посветена на 150 години от рождението на Махатма Ганди"}
{"url": "http://www.focus-news.net/news/2019/10/02/2704558/izvestiya-ekspert-posochi-glavnoto-predimstvo-na-sistemite-za-pvo-s-500-pred-s-400.html", "text": "Височината, която зенитно-ракетната система С-500 ефективно покрива е по-голяма от тази на С-400, което позволява на по-новата система да сваля дори военни спътници, заяви директорът на Бюрото за военно-политически анализи Александър Михайлов, пише руският вестник  \"Известия\"  . \r\nВисочината на целите, които системата С-400 може да порази е около 30 км, което позволява на установката да защитава обекти от всякакви самолети или ракети, но все пак с известни ограничения, каза Михайлов. \r\n„С-500 увеличава обхвата на поразяване на цели до 400 км, а новите системи за ПВО дори могат да ударят военни спътници на противника, както и вражески ракети, и бойни глави в близкия космос“, отбеляза експертът. \r\nСпоред него, на първо място, С-500 ще цели да унищожава ракети със среден обсег, които отново станаха много важни предвид оттеглянето на САЩ от Договора тяхното неразпространение. \r\nСъщо така системата ще може да изстрелва хиперзвукови ракети със скорост до 7 км/сек, подчерта военният политолог. \r\nСАЩ и техните съюзници по НАТО нямат ракети-носители, които не биха могли да бъдат унищожени от системата С-500, заключи Михайлов. \r\nМеждувременно Русия започна да доставя системи за противовъздушна отбрана С-400 на чужди страни, по-специално Турция и Китай. Индия ще започне да получава руски системи „Триумф“ С-400 през октомври 2020 г. \r\n \r\n \r\n \r\n \r\n : Теодор Пенев", "date": "2019.10.02", "title": "„Известия“: Експерт посочи главното предимство на системите за ПВО С-500 пред С-400"}
{"url": "http://www.focus-news.net/news/2019/10/02/2704555/petrich-v-ochakvane-na-mezhdunarodniya-muzikalen-festival-zlaten-kesten.html", "text": "Международният музикален фестивал за нова популярна песен „Златен кестен“ ще се проведе на 4-ти и 5-ти октомври на открита сцена на градския площад в Петрич. Това съобщиха от пресцентъра на  Общината . Форматът обещава отново музикални емоции, уникални гласове, хитови изпълнители и специалното участие на балет „НОВА“. Най-голямото музикално събитие в община Петрич ще представи изпълнители от страната и чужбина в конкурса за нова песен. В първата вечер на фестивала, която ще започне от 20.00 часа на 4-ти октомври, гостуващ изпълнител ще бъде Борис Солтарийски. Във втората фестивална вечер на 5-ти октомври от 20.00 часа ще бъде и официалната церемония за награждаване на класираните изпълнители. За доброто настроение на публиката ще се грижат също и гостуващите изпълнители Дара и Папи Ханс. Музиката, която зарежда и цялата емоция, обединена в звездните нощи на „Златен кестен“ 2019 г.! Организатори на фестивала са Община Петрич и НЧ „Братя Миладинови - 1914“. Заповядайте!", "date": "2019.10.02", "title": "Международният музикален фестивал за нова популярна песен „Златен кестен“ ще се проведе на 4-ти и 5-ти октомври на открита сцена на градския площад в Петрич"}
{"url": "http://www.focus-news.net/news/2019/10/02/2704559/bisera-borisova-psiholog-ne-tryabva-da-ostavame-pasivni-ako-sme-svideteli-na-agresiya.html", "text": "Не трябва да оставаме пасивни ако сме свидетели на агресия. Това каза за  Радио „Фокус“ – Пирин  психологът Бисера Борисова. По думите ѝ хората, които виждат ситуацията от страни, а не са преки участници, имат по-добър поглед над цялата картина. „Добре е да не оставаме апатични, но ако да речем човек се намеси в някакъв скандал на улицата – това не винаги би могло да има добри последици както за тях, така и за други хора“, каза още Борисова. Тя добави, че при такива случаи най – доброто, което може да направим е да потърсим съдействие от органите на реда. Борисова подчерта, че ако ситуацията изисква оказване на помощ, то не трябва да чакаме медиците, а да предприемем действия, които да кореспондират с нашите възможности. „Важно е да се знае, че в повечето случаи този, който проявява агресия всъщност отправя вик за помощ към околните. Обикновено хората, които са агресори в живота, всъщност имат някакви много сериозни проблеми на личностно ниво“, коментира Борисова. Според нея по този начин те привличат вниманието към себе си, за да може някой да им окаже помощ и подкрепа. \r\nЛивия НИНОВА", "date": "2019.10.02", "title": "Бисера Борисова, психолог: Не трябва да оставаме пасивни ако сме свидетели на агресия"}
{"url": "http://www.focus-news.net/news/2019/10/02/2704547/london-evening-standard-opozitsiyata-osadi-noviya-plan-na-boris-dzhonsan-za-brekzit.html", "text": "Опозиционните лидери във Великобритания разкритикуваха плана на премиера Борис Джонсън за Брекзит, като го нарекоха „по-лош от сделката на Тереза Мей“, пише лондонското издание  London Evening Standard . \r\nКонкретно тези думи бяха изречени от лидера на Лейбъристката партия Джереми Корбин.  \r\n„По лошо е от сделката на Тереза Мей. Не мога да видя как това ще получи подкрепата, която той си мисли, че ще получи“, заяви Корбин.  \r\nПравителството по-рано публикува предложенията си към ЕС, в които спорната клауза за британската граница с Република Ирландия е премахната и заместена от предложенията на Джонсън.  \r\nКорбин заяви, че това ще създаде разединение и освен това ще подкопае Белфастките споразумения. \r\nНа въпроса защо това е да е по-лошо предложение от сделката на бившия премиер Тереза Мей, той заяви, че това е така „конкретно заради секцията за Северна Ирландия“, заедно с други проблеми.  \r\n„В края на писмото си той казва „сигурен съм, че всичко това може да бъде договорено до 31 октомври“. Аз съм сигурен, че той отлично знае, че това, което е предложил едва ли ще бъде одобрено“, добави Корбин.  \r\n„Това, което той не е признал още е, че той има служебното задължение (…), което го задължава да търси отсрочка, ако не постигне сделка“, добави лидерът на лейбъристите.  \r\nМеждувременно, след като беше проведен телефонен разговор между Джонсън и председателя на Европейската Комисия Жан Клод Юнкер, вторият заяви, че има „още няколко проблематични точки“ в предложенията на Джонсън.  \r\nЛидерът на „Партия Брекзит“ Найджъл Фараж също критикува плана на Джонсън.  \r\n„Борис иска да промени само една част от споразумението за оттегляне. Въпреки думите му, няма гранция, че ще напуснем митническия съюз и всяка бъдеща сделка има нужда от благоволението на ЕС“, коментира той в „Туитър“. \r\nПървият министър на Шотландия Никола Стърджън също написа в социалната мрежа, че ще е трудно подобно предложение да бъде прието.  \r\n„Трудно ми е да видя как предложенията на британското правителство за Брекзит ще минат. И е трудно да не стигна до заключението, че те са предназначени да се провалят“, заяви тя.  \r\n„За Шотландия фундаменталните точки остават – тези предложения ще ни изведат от ЕС, единния пазар и митническия съюз против нашата воля. Това е неприемливо“, добави още Стърджън.  \r\n \r\n : Теодор Пенев", "date": "2019.10.02", "title": "London Evening Standard: Опозицията осъди новия план на Борис Джонсън за Брекзит"}
{"url": "http://www.focus-news.net/news/2019/10/02/2704554/kommersanta-ukrainskata-opozitsiya-ostro-osadi-formulata-shtaynmayer.html", "text": "Одобряването на „формулата на Щайнмайер“ от представители на Руската федерация, Украйна, ОССЕ, както и самопровъзгласилите се Донецка и Луганска Народни републики даде повод на украинската опозиция да обвини властите в предаването на националните интереси, пише руското издание  „Коммерсантъ“ . \r\nПроведоха се протести в много украински градове срещу властта на президента на Украйна Владимир Зеленски. В отговор президентът и неговият екип обещаха да не застрашават независимостта и териториалната цялост на Украйна, а постигнатите в Минск споразумения бяха наречени дипломатическа победа, проправяйки пътя за мирно уреждане на конфликта в Донбас. \r\nРеакцията на част от украинското общество към новите споразумения в Минск беше колкото бърза, толкова и негативна: в Киев, Харков, Лвов и редица градове десетки хора излязоха на улиците, заплашвайки с провеждането на нов „Майдан“. В тази връзка кабинетът на президента Зеленски беше принуден спешно да събере журналисти за извънреден брифинг на държавния глава. \r\nКритиците й приеха споразумението по „формулата на Щайнмайер“ като стъпка към предаването на националните интереси и като знак на готовността на властите да се откажат от старите условия за прекратяване на конфликта, които Киев постави при президента Петро Порошенко. \r\nТези условия включват изтеглянето на чужди войски от Донбас, установяването на контрол над украинската част от руско-украинската граница по цялата й дължина, провеждането на местни избори в определени райони на Донецка и Луганска области (в споразуменията от Минск и в новия документ няма позовавания на ЛНР и ДНР, говори се само за региони) с достъп до тях на всички официални партии и политически движения в Украйна. \r\nГ-н Зеленски се спря на последната точка, като обяви, че изборите ще се проведат само в стриктното съответствие със законите на Украйна и едва след като ОССЕ отчете, че ситуацията в региона е достатъчно безопасна, за да се организира демократично гласуване. \r\n„Това означава, че никакви избори под оръжие няма да има и не може да има”, заяви президентът. \r\nВладимир Зеленски обясни необходимостта от съгласуване на новия документ от Минск с изискванията на партньорите на Украйна във „нормандския формат“, които според него са отказали да проведат нова среща без одобрението на „формулата на Щайнмайер“. \r\nПо-късно думите на държавния глава бяха потвърдени от лидера на парламентарната фракция на президентската партия „Слуга на народа“ Давид Арахамия. Приемайки условията, той ги нарече техническата стъпка, необходима за организирането на нова среща във „нормандския формат“.  \r\nПредставителят на правителството във Върховната рада Ирина Верешчук от своя страна каза пред репортери, че това ново заседание трябва да се проведе в следващите месеци. \r\nВсички тези изказвания обаче не можаха да убедят противниците на сегашното правителство, че подписът на украинския представител Леонид Кучма под следващия документ от Минск не застрашава сигурността на държавата. \r\n„Формулата на Щайнмайер е изобретена в Кремъл и защитава руските интереси. Срещите във „нормандския формат“ трябва да се провеждат точно без каквито и да било предварителни условия“, заяви бившият президент  Петро Порошенко в изявление за срещата. \r\nВ посланието си бившият държавен глава спомена съвместно съобщение за пресата от лидерите на ЛНР и ДНР Денис Пушилин и Леонид Пасечник, което показва, че хармонизирането на формулата е признаване на „правото на хората от Донбас на самоопределяне“. Според Порошенко, Украйна ще плати огромна цена за възможността да проведе преговори с участието на ръководителите на Франция, Германия и Русия. \r\nПартията \"Отечество\" зае специална позиция, като осъди одобрението на формулата, но отказа да критикува държавния глава. Нейният лидер Юлия Тимошенко призова депутатите на Радата заедно с президента да разработят своя законодателен аналог на „формулата на Щайнмайер“, която да отговаря на националните интереси на Украйна. \r\nПартията „Гласѝ на Святослав Вакарчук поиска закрито заседание на Върховната Рада, по време на което той очаква от президента обяснения за това какви точно отстъпки е готов да направи, за да постигне мир. \r\n„От наличната информация е невъзможно да се разбере кой и какви споразумения са постигнати със страната-агресор, под прикритието на несъществуващата„ формула на Щайнмайер“. Президентът е длъжен да обясни на парламента какъв документ е подписан в Минск“, заявиха от партията. \r\nПрезидентът поиска да запази в тайна подробностите на разговора, но някои от участниците в срещата въпреки това споделиха своите впечатления от нго, без да разкриват основните му подробности.  \r\nРъководителят на парламентарната фракция \"Европейска солидарност\" Ирина Геращенко каза, че за 40-те минути, в които разговорът е продължил, депутатите са получили отговори на редица въпроси, макар да има още неясноти. \r\n„Моите впечатления и усещания показват, че Зеленски искрено търси мир. Но той също искрено и донякъде наивно вярва, че ще успее да победи Путин. Виждаме капани за Украйна в тези формули на Кремъл“, сподели своите впечатления от срещата Геращенко. \r\nЕдинствената политическа сила, освен „Слуга на народа“, която подкрепи подписването на новия документ, беше проруската „Опозиционна платформа – За живот“. \r\n„Украйна чака това от 2016 г. Това е надеждата, че пътят към мира е освободен и Украйна започна да се движи в тази посока “, заяви Нестор Шуфрич от партията. \r\nЗа разлика от политиците, повечето от които недвусмислено признават или осъждат одобрението на „формулата на Щайнмайер”, обикновените украинци не са успели да формират отношението си към вече подписания документ. Така според проучването на общественото мнение на агенция „Рейтинг“, 60% от гражданите на страната не знаят дали тази формула ще бъде от полза за страната или ще й навреди.  \r\n \r\n : Теодор Пенев", "date": "2019.10.02", "title": "„Коммерсантъ“: Украинската опозиция остро осъди формулата \"Щайнмайер\""}
{"url": "http://www.focus-news.net/news/2019/10/02/2704562/printsesata-na-yordaniya-e-posetila-rilskiya-manastir.html", "text": "Принцесата на  Йордания – Нейно кралско височество Дана Фирас е посетила Рилския манастир, съобщиха от пресцентъра на  Областна администрация – Кюстендил . В ролята на символичен домакин, губернаторът на област Кюстендил Виктор Янев е посрещнал принцесата.  придружена от министъра на туризма Николина Ангелкова. Принцесата посети един от най-значимите културни паметници в България, включен в списъка за световното наследство на ЮНЕСКО – Рилския манастир „Св. Иван Рилски“. В Светата обител принцесата разговаря с Адрианополския епископ Евлогий. Тя посети църковния храм и разгледа с интерес манастирския музей. Игуменът запозна йорданската принцеса с интересни исторически и културни факти за мястото. „За мен бе чест да придружа при посещението й в Рилската света обител Нейно кралско височество Дана Фирас. Вярвам, че тя остана силно впечатлена от архитектурата, историята и енергията на манастира, който е православен символ на страната ни“, каза Виктор Янев. Той връчи на йорданската принцеса символичен подарък, който да й напомня за област Кюстендил и за посещението й на това свято място. Освен Рилския манастир, принцесата на Йордания разгледа и някои емблематични туристически обекти в региона. Като част от обиколката, тя посети късноантичната римска крепост Цари Мали град и храма „Света Петка“.", "date": "2019.10.02", "title": "Принцесата на  Йордания е посетила Рилския манастир"}
{"url": "http://www.focus-news.net/news/2019/10/02/2704561/nimh-zhalt-kod-za-silen-vyatar-e-v-sila-za-6-oblasti-na-stranata-za-3-oktomvri.html", "text": "Жълт код за силен вятър е в сила за 6 области на страната за 3 октомври, сочи справка на сайта на  НИМХ . Предупреждението за силен вятър е в сила за областите Видин, Монтана, Враца, Плевен, Велико Търново и Русе. След обяд в Дунавската равнина ще се усили вятърът от запад-северозапад до 15-20 м/сек.", "date": "2019.10.02", "title": "НИМХ: Жълт код за силен вятър е в сила за 6 области на страната за 3 октомври"}
{"url": "http://www.focus-news.net/news/2019/10/02/2704551/afp-novite-planove-za-brekzit-ne-se-saobrazyavat-iztsyalo-s-tselite-za-irlandskata-granitsa-smyata-leo-varadkar.html", "text": "Новите планове за Брекзит не се съобразяват изцяло с целите за ирландската граница, смята Лео Варадкар, предава  AFP . \r\nИрландия обяви своите съмнения във връзка с новите планове на Лондон да напусне Европейския съюз до края на месеца, като индикира, че проблема с границата между Републиката и Северна Ирландия все още остават основната част от нещата, които трябва да бъдат изгладени.  \r\nПравителството в Дъблин заяви, че премиерът на страната Лео Варадкар е говорил със своя британски колега Борис Джонсън по телефона, но след това е заявил, че новите предложения „не се съобразяват изцяло с договорените цели“ за поддържане на отворена граница.  \r\n \r\n : Теодор Пенев", "date": "2019.10.02", "title": "АFP: Новите планове за Брекзит не се съобразяват изцяло с целите за ирландската граница, смята Лео Варадкар"}
{"url": "http://www.focus-news.net/news/2019/10/02/2704568/donald-tramp-sasht-shte-se-razberat-s-rusiya-vapreki-politicheskite-problemi-vav-vashington.html", "text": "САЩ ще се разберат с Русия, въпреки всички настоящи вътрешнополитически катаклизми в страната, обяви американският президент Доналд Тръмп на съвместна пресконференция с финландския президент Саули Нийнистьо в Белия дом, предава  TACC . \r\n\"Въз основа на гореизложеното (президентът говори за вътрешнополитически скандали в САЩ) би било чудесно да се разбираме с Русия. Ще се разбираме с Русия, защото е умно\", каза той. \r\n \r\n : Теодор Пенев", "date": "2019.10.02", "title": "Доналд Тръмп: САЩ ще се разберат с Русия, въпреки политическите проблеми във Вашингтон"}
{"url": "http://www.focus-news.net/news/2019/10/02/2704565/nad-50-vida-banitsa-pokazvat-na-petiya-praznik-na-banitsata-v-makariopolsko.html", "text": "Пети поред „Празник на баницата“ ще се състои в Макариополско на 5 октомври, съобщават организаторите от  Народно читалище „Минчо Иванов – 1912“  . Началото е в 10.00 часа на площада в селото. В рамките на празника ще бъдат изложени над 50 вида баница, както и тиквеници, щрудели, баклави, кексове. Предвидени са и демонстрации по замесването на дърпана баница. За два от експонатите пък ще бъде организирано наддаване – за вита баница и за тиквеник. Средствата от продажбата им ще постъпят като дарение за дейността на читалището. Музикална програма  ще представят самодейци при читалищата от селата Макариополско и Буховци, квартал Въбел, както и състав от Детски фолклорен ансамбъл „Шарено герданче“ при Център за младежки дейности и инициативи – Търговище.", "date": "2019.10.02", "title": "Над 50 вида баница показват на петия „Празник на баницата“ в Макариополско"}
{"url": "http://www.focus-news.net/news/2019/10/02/2704563/prozhektsii-na-otkrito-posveteni-na-ostrov-adata-shte-se-provedat-v-plovdiv-na-3-i-4-oktomvri.html", "text": "Прожекции на открито, посветени на остров Адата, ще се проведат в Пловдив на 3 и 4 октомври. Това съобщиха за  Радио „Фокус“ – Пловдив  от Фондация „Пловдив 2019“. Прожекциите на филма „На Адата” ще се състоят от 20.00 часа и в двата дни като част от програмата на „Пловдив – Европейска столица на културата“. 30-минутната  лента ще бъде видяна на открито пред стълбите на Джумая джамия 3 октомври и на FLUCA Austrian Cultural Pavilion на ул. “Отец Паисий” 38 в петък, където ще има и открита дискусия за изоставените места в града озаглавена „Mobile Jour Fixe“. Във филма ще се видят кадри не само от острова, но и от поречието на реката около село Оризари, проучени от антрополога Мария Славчева. Продуцент и хореограф е Барбара Фьолдеши. Режисьор е Борис Зафиров. Драматург е Цвета Ерменкова, а за визуалните ефекти отговаря Петко Танчев.  Изпълнителите, които се включиха в продукцията са Братан Братанов, Ивайло Димитров, Ина Георгиева,  Мария Димитрова, Пламена Пенчева, Вяра Болградова, Дарио Табаков, Диана Танкова, Елена Здравкова, Иван Виктор Наньов, Ира Стоянова, Йоана Маджарова, Мила Иванова, Никол Георгиева, Николай Райчев, Таня Рачева, Тихомир Димитров, Филип Хараланов, Цвета Георгиева.  За звуковата среда отговаря Лиза Стюарт от Австралия, а за монтажа на филма са се погрижили Иван Палейков и Красимир Атанасов.Във филма активно са включени и участниците от семинарите по съвременни танцови техники, създаване на звук и сценична среда проведени в края на септември като допълнителни дейности по проекта.", "date": "2019.10.02", "title": "Прожекции на открито, посветени на остров Адата, ще се проведат в Пловдив на 3 и 4 октомври"}
{"url": "http://www.focus-news.net/news/2019/10/02/2704567/predstoyashti-mezhdunarodni-sabitiya-za-2-oktomvri-agentsiya-fokus.html", "text": "Владимир Путин се среща с филипинския президент Родриго Дутерте.  \r\n*** \r\n \r\n  Среща на Северноатлантическия съвет на НАТО.  \r\n*** \r\n \r\n  Посещение на френския Министър на вътрешните работи Кастанер.  \r\n*** \r\n \r\n  Премиера на Канада Трудеу ще проведе дебат на френски със своите политически опоненти.  \r\n*** \r\n \r\n  Новият израелски парламент полага клетва.  \r\n*** \r\n \r\n . Посещение на руският премиер Медведев.", "date": "2019.10.02", "title": "Предстоящи международни събития за 2 октомври (Агенция „Фокус“)"}
{"url": "http://www.focus-news.net/news/2019/10/02/2704569/ria-novosti-tramp-obyavi-namerenieto-si-da-prodade-na-finlandiya-golyam-broy-samoleti.html", "text": "САЩ възнамеряват да продадат на Финландия \"голям брой\" самолети, включително изтребители, заяви президентът на САЩ Доналд Тръмп, цитиран от  РИА Новости . \r\n\"В момента работим по споразумение за продажба на голям брой самолети и изтребители във Финландия\", каза той на пресконференция след разговори с финландския президент Саули Нийнистьо. \r\n \r\n \r\n : Теодор Пенев", "date": "2019.10.02", "title": "РИА Новости: Тръмп обяви намерението си да продаде на Финландия \"голям брой\" самолети"}
{"url": "http://www.focus-news.net/news/2019/10/02/2704564/teatarat-v-pazardzhik-shte-otbelezhi-50-godishniya-si-yubiley-s-albena.html", "text": "С премиерата на „Албена“ от Йордан Йовков Пазарджишкият драматично-куклен театър „Константин Величков“ ще отбележи 50-годишния си юбилей, съобщиха от  театъра  в областния град. Официално откриването на театралния сезон ще е на 31 октомври с фотоизложба „Моменти от действието“ и премиера на летописа  „Драматично-куклен театър К. Величков 1969-2019“. След това, от 19:00 часа ще е премиерата на „Албена“ на режисьора Григор Антонов.", "date": "2019.10.02", "title": "Театърът в Пазарджик ще отбележи 50-годишния си юбилей с „Албена“"}
{"url": "http://www.focus-news.net/news/2019/10/02/2704560/afp-evropeyskiyat-parlament-ne-odobryava-planat-za-brekzit-na-velikobritaniya.html", "text": "Представител на Европейския парламент предупреди, че евродепутатите не са били впечатлени от предложенията на премиера на Великобритания Борис Джонсън, които бяха нов опит на правителството в Лондон да договори сделка, като изключи от нея клаузата за ирландската граница, предава  AFP . \r\n„Ще изнесем точка по точка причините за това, което не е приемливо в предложението“, заяви бившият премиер на Белгия Гай Верхофщад.  \r\n„Първоначалната оценка на почти всеки член на групата за Брекзит не беше позитивна изобщо“, добави той, като загатна, че предложението на Великобритания изобщо не е представлявало сериозна оферта за постигането на сделка, а по-скоро опит да се прехвърли вината за провала на преговорите на Брюксел.  \r\n \r\n : Теодор Пенев", "date": "2019.10.02", "title": "AFP: Европейският парламент не одобрява планът за Брекзит на Великобритания"}
{"url": "http://www.focus-news.net/news/2019/10/02/2704566/reuters-sayuznitsite-na-dzhonsan-v-severna-irlandiya-odobriha-plana-na-premiera-za-irlandskata-granitsa.html", "text": "Съюзниците на премиера на Великобритания Борис Джонстън заявиха, че одобряват плана на министър-председателя, който ще изведе страната от Европейският съюз, понеже според предложенията му пробритански настроените юнионисти в Северна Ирландия ще имат вето върху всякакви регулаторни ангажименти с ЕС, предава  Reuters . \r\nЛидерът на Демократичната юнионистка партия Найджъл Додс заяви пред BBC, че предложенията, чиито текст беше разкрит по-рано, дават „абсолютна защита“ на субекта на Великобритания от това да бъдат прокарани регулации, без позволението на юнионистите.  \r\nПравителството на Република Ирландия повтори няколко пъти досега, че няма да приеме каквото и да е вето над регулаторните наредби, които според Дъблин са нужни, за да се избегне установяването отново на „твърда“ граница на острова.  \r\n \r\n : Теодор Пенев", "date": "2019.10.02", "title": "Reuters: Съюзниците на Джонсън в Северна Ирландия одобриха плана на премиера за ирландската граница"}
