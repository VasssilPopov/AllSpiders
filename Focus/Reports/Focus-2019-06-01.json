{"url": "http://www.focus-news.net/news/2019/06/01/2665188/veliko-tarnovo-s-385-sa-se-uvelichili-novostroyashtite-zhilishtni-sgradi-v-grada-za-v-sravnenie-s-minalata-godina.html", "text": "С 38,5% са се увеличили новострлящите жилищни сгради във Велико Търново за в сравнение с миналата година. Това сочат данни на Териториално статистическо бюро – Север, Отдел „Статистически изследвания – Велико Търново“ за първото тримесечие на годината. От институцията уточниха за  Радио „Фокус“ – Велико Търново , че от началото на годината до края на месец март в областта е започнал строежът на 18 жилищни сгради със 125 жилища в тях и с 15 556 кв. м обща застроена площ, и на 19 други сгради с 11 627 кв. м разгъната застроена площ. Спрямо предходното тримесечие броят на започнатите жилищни сгради се увеличава със 157.1%,  докато жилищата в тях  са по-малко с 19.9%, а общата им застроена площ – с 12.8%. Броят на започнатите други сгради нараства със 137.5%, а тяхната разгъната застроена площ – с 383.5%. \r\nВ сравнение с първото тримесечие на 2018 година започнатите нови жилищни сгради се увеличават с 38.5%, жилищата в тях – близо девет пъти, а разгънатата им застроена площ – пет пъти. При започнатите други видове сгради не се регистрира промяна, докато общата им застроена площ се увеличава със 131.9%. \r\nНадежда КРЪСТЕВА", "date": "2019.06.01", "title": "Велико Търново: С 38,5% са се увеличили новостроящите жилищни сгради в града за в сравнение с миналата година"}
{"url": "http://www.focus-news.net/news/2019/06/01/2665189/tass-broyat-na-postradalite-v-rezultat-na-eksploziyata-v-zavod-za-vzrivni-veshtestva-v-ruskiya-grad-dzerzhinsk-dostigna-79-dushi.html", "text": "Броят на пострадалите в резултат на експлозията в завод за взривни вещества, в руския град Дзержинск, достигна 79 души, предаде  ТАСС .  \r\nОт пресслужбата на руското министерство на здравеопазването съобщиха, че състоянието на една жена, хоспитализирана след експлозията, се оценява, като тежко. В болници се намират 16 души, а на 63 души е оказана амбулаторна помощ.  \r\nЗа помощ в здравни заведения са се обърнали 38 работници в завода и 41 жители на града. В резултат на експлозията на много сгради са нанесени материални щети.   Светлин Божков", "date": "2019.06.01", "title": "ТАСС: Броят на пострадалите в резултат на експлозията в завод за взривни вещества в руския град Дзержинск достигна 79 души"}
{"url": "http://www.focus-news.net/news/2019/06/01/2665191/pernik-vremenno-dvizhenieto-po-pat-i-6-pernik-radomir-v-rayona-na-s-bela-voda-v-platnoto-za-radomir-se-osashtestvyava-v-edna-lenta-poradi-patnotransportno-proizshestvie.html", "text": "Временно движението по път I-6 Перник – Радомир в района на с. Бела вода в платното за Радомир се осъществява в една лента поради ПТП. Това съобщиха от пресцентъра на  Агенция \"Пътна инфраструктура\" . Шофьорите да се придвижват с повишено внимание и съобразена скорост, като спазват указанията на екипите на \"Пътна полиция\".", "date": "2019.06.01", "title": "Перник: Временно движението по път I-6 Перник – Радомир в района на с. Бела вода в платното за Радомир се осъществява в една лента поради пътнотранспортно произшествие"}
{"url": "http://www.focus-news.net/news/2019/06/01/2665231/sport-livarpul-specheli-shampionskata-liga.html", "text": "Ливърпул спечели титлата от Шампионската лига, след като победи Тотнъм с 2:0 на финала на стадион „Уанда Метрополитано“ в Мадрид. Попаденята за шампионите отбелязаха Мохамед Салах във втората минута от дузпа и Дивок Ориги в 87-ата. Това е шести трофей за „мърсисайдци“, които вече са на трето място във вечната ранглиста, отстъпвайки само на Реал Мадрид с 13 купи и Милан със 7.", "date": "2019.06.01", "title": "Спорт: Ливърпул спечели Шампионската лига"}
{"url": "http://www.focus-news.net/news/2019/06/01/2665193/korea-herald-ungarskite-vlasti-prodalzhavat-izdirvaneto-na-izcheznalite-v-reka-dunav-yuzhnokoreyski-turisti.html", "text": "Докато водолази се спускаха в петък в река Дунав, унгарските власти съобщиха, че ще бъде необходимо продължително търсене, за да бъдат открити 21 души, които са безследно изчезнали, след като лодка превозваща южнокорейски туристи се сблъска с круизен кораб и потъна в реката, в Будапеща, пише изданието  „Korea Herald“ .  \r\nДо момента е потвърдена гибелта на седем души при инцидента, а още седем души са спасени.  \r\nУнгарският външен министър Петер Сиярто и неговият южнокорейски колега Канг Киунг-ва, посетиха мястото на инцидента и се срещната със спасителните екипи.  \r\n„Трябва да се подготвим за продължително издирване“, заяви Сиярто, като се позова на информация от унгарската полиция. Дипломатът допълни, че унгарските власти очакват помощ от Сърбия.  \r\nВодолази в пълно оборудване се спуснаха в река Дунав, но не успяха да огледат останките от лодката, поради изключително мътните води и тежките течения, предизвикани от проливни дъждове. Длъжностни лица съобщиха, че може да са необходими дни, за да бъде извадена 70-годишната лодка, която е построена в бившия Съветски съюз.  \r\nСамо часове след инцидента, тялото на една от жертвите беше открито на почти 12 км. от мястото на сблъсъка.  \r\n„Потъналата лодка е локализирана на повече от шест метра дълбочина, като нивото на водата продължава да се покачва, заради дъждовете“, допълни Сиярто.   Светлин Божков", "date": "2019.06.01", "title": "„Korea Herald“: Унгарските власти продължават издирването на изчезналите в река Дунав южнокорейски туристи"}
{"url": "http://www.focus-news.net/news/2019/06/01/2665192/api-vremenno-se-ogranichava-dvizhenieto-po-pat-i-6-kyustendil-pernik-v-rayona-na-s-izvor-poradi-patnotransportno-proizshestvie.html", "text": "Временно се ограничава движението по път I-6 Кюстендил – Перник в района на с. Извор поради ПТП. Това съобщиха от пресцентъра на  Агенция \"Пътна инфраструктура\" . Движението се осъществява по обходен маршрут през уличната мрежа на с. Извор и се регулира от екипи на \"Пътна полиция\".", "date": "2019.06.01", "title": "АПИ: Временно се ограничава движението по път I-6 Кюстендил – Перник в района на с. Извор поради пътнотранспортно произшествие"}
{"url": "http://www.focus-news.net/news/2019/06/01/2665195/kazanlak-izlozhba-s-nagradeni-detski-risunki-v-regionalniya-konkurs-v-dolinata-na-rozite-i-trakiyskite-tsare-be-otkrita-v-nch-vazrodena-iskra.html", "text": "В Народно читалище „Възродена Искра“ бе открита изложба с наградени детски рисунки в регионалния конкурс „В Долината на розите и тракийските царе“, предаде кореспондент на  Радио „Фокус“ . Близо сто деца от школи по живопис в читалища и училища в Казанлъшки регион взеха участие в конкурса. „Една от целите на този конкурс е да бъдат поощрени децата да рисуват. Но голямата цел е, рисувайки отделни забележителности, да се запознаят с Казанлък“, каза Ренина Лекова, по чиято идея се провежда този конкурс. \r\nОрганизатори на проявата, която е част от програмата на Празника на розата, са Община Казанлък, НЧ „Възродена Искра“ и Школа по живопис „Ренина“. \r\nСлавяна ГАЙДАРОВА", "date": "2019.06.01", "title": "Казанлък: Изложба с наградени детски рисунки в регионалния конкурс „В Долината на розите и тракийските царе“ бе открита в НЧ „Възродена Искра“"}
{"url": "http://www.focus-news.net/news/2019/06/01/2665198/stara-zagora-sedmoto-izdanie-na-mezhdunarodniya-filmov-festival-zlatnata-lipa-2019-be-otkrito-v-darzhavna-opera.html", "text": "Седмото издание на Международния филмов фестивал „Златната липа“ 2019 бе открито тази вечер в залата на Държавна опера Стара Загора. Това съобщиха от пресцентъра на  Общината . Над 50 филма от 26 държави са включени в програмата. За пет дни сред аромата на липи европейското кино намери своя дом в Стара Загора. Зрителите ще могат да видят качествена извадка от случилото на европейската кино сцена през последните две години, а също и най-интересното от българското кино. \r\n„Добре дошли! Пожелавам на всички прекрасен престой в Стара Загора. Вчера тук имаше буря, но винаги след бурята има слънце и хубаво време. Нека настроението Ви да бъде слънчево и да се радвате на този уникален седми фестивал. Призовавам публиката да бъде активна, да бъде пълна тази зала и да се радвате на киноизкуството, защото в днешно време духовността и подкрепата на културата са много важни“, каза при откриването кметът Живко Тодоров.   \r\n„Този фестивал винаги е очаквано и вълнуващо събитие. Най-големият успех е, че през тези седем години успяхме да провокираме и да възродим интереса към европейското кино. Отдайте се на магията му“, призова Магдалена Ралчева, директор на фестивала. Тя благодари на Община Стара Загора и на кмета Живко Тодоров за подкрепата, която оказват на фестивала. \r\nНа крака и с бурни аплодисменти хората залата посрещнаха полския актьор Ян Енглерт, който тази година е специален гост на „Златната липа“, на фона на снимки от участието му във филма „Осъдени души“ на Въло Радев от далечната 1975 г. Поколения българи го помнят и обичат от знаковата му роля на отец Ередия.  \r\nЯн Енглерт получи специалната награда „Златна липа 2019“ за цялостен принос в киното. Той е роден през 1943 г. във Варшава и е сред най-изявените полски актьори, режисьори и театрални педагози. На 14-годишна възраст дебютира във филма на Анджей Вайда „Канал“. През 1964 г. завършва Националната Академия по драматично изкуство „Александър Зелеврович” във Варшава, непосредствено след това постъпва в Съвременния театър. Изпълнител е на над 100 филмови и театрални роли, за които получава множество престижни награди, а в това число и наградата за ролята на отец Ередия във филма на Въло Радев „Осъдени души“. През т.г. Ян Енглерт бе удостоен със званието Доктор Хонорис Кауза на НАТФИЗ „Кръстьо Сарафов“. \r\n„Аз съм жив, щом ме помните значи съм жив“, развълнувано сподели актьорът на български език. Той разказа, че има много приятели в България покрай филма. Разказа и историята на \"Голямото прецакване (1992) един от най-известните филми с негово участие, чиято прожекция последва след откриването. \r\nУтре Ян Енглерт ще открие своя звезда в Алеята на липите и ще посади свое дръвче, подобно на носителите на същата награда от предишните издания на фестивала – Мария Статулова, Джанкарло Джанини, Васил Михайлов, Татяна Лолова, Гинка Станчева и Васил Банов.", "date": "2019.06.01", "title": "Стара Загора: Седмото издание на Международния филмов фестивал „Златната липа“ 2019 бе открито в Държавна опера"}
{"url": "http://www.focus-news.net/news/2019/06/01/2665196/devet-dushi-ot-zadarzhanite-pri-spetsaktsiyata-v-montana-ostavat-v-aresta.html", "text": "9 от задържаните за рекет, изнудване и разпространение за наркотици в Монтана остават в ареста. След тях е и ръководителят на групата Марин Антов, предаде  БНТ . Десетият задържан остава под домашен арест, защото е с влошено здраве и не може да пребивава в килия. \r\nСпециализираният наказателен съд прие, че от събраните доказателства може да се предположи, че десетимата задържани са изнудвали и рекетирали земеделци и дребни търговци в Монтана, извършвали са редица измами и са разпространявали наркотици. Част от дейността си са прикривали привидно зад услугите на охранителна фирма, на която трябвало да се плаща \"такса спокойствие\".", "date": "2019.06.01", "title": "Девет души от задържаните при спецакцията в Монтана остават в ареста"}
{"url": "http://www.focus-news.net/news/2019/06/01/2665201/ria-novosti-sasht-smyatat-da-predostavyat-na-ukrayna-na-statut-na-glaven-sayuznik-izvan-nato.html", "text": "В палатата на представители на конгреса на САЩ е внесен законопроект, който предвижда възможност за предоставяне на Украйна на статут на главен съюзник на Вашингтон, извън НАТО. Това съобщиха от украинското посолство в САЩ, предаде  РИА Новости .  \r\nСтатутът ще действа дотогава, докато Украйна не стане членка на НАТО. От украинската дипломатическа мисия съобщиха, че законопроекта „За предоставяне на подкрепа на Украйна за защита на нейната независимост, суверенитет и териториална цялост“, предвижда предаване на противотанкови, противокорабни и противовъздушни въоръжения, както и продажба на летателни отбранителни средства на украинската армия, както и укрепване на киберсигурността на Киев, с цел защита от „руската агресия“.  \r\nОт украинската дипломатическа мисия допълниха, че освен това САЩ имат намерение да подкрепят Киев по въпросите за конфликта в Донбас и инцидента в Керченския пролив.   Светлин Божков", "date": "2019.06.01", "title": "РИА Новости: САЩ смятат да предоставят на Украйна на статут на главен съюзник извън НАТО"}
{"url": "http://www.focus-news.net/news/2019/06/01/2665202/kazanlak-v-hudozhestvenata-galeriya-be-otkrita-sedmata-mezhdunarodna-izlozhba-za-malka-grafika-miniprint.html", "text": "В Художествената галерия в Казанлък бе открита седмата международна изложба за малка графика „Минипринт – Казанък“, предаде кореспондент на  Радио „Фокус“ . В изложбата са показани творби, участвали в конкурсната част на проявата – над 400 принта от 145 артисти от 37 държави. „Участват художници от всички континенти, но интересен факт е, че само от Япония имаме 16 участници. Японците са изключителни майстори, изключителни графици и те не участват къде да е. Това означава, че нашият град е успял да ги убеди, че изложбата е на ниво и че наистина нещата, които се показват тук, заслужават тези хора да участват“, каза Петър Бояджиев, по чиято инициатива вече седма година се провежда тази изложба. В нея са представени творби на художници от 23 европейски страни, сред които Финландия, Италия, Дания, Франция, Словения, Португалия, Гърция, Германия, Латвия, Холандия и др. 12 са участниците от САЩ, 20 от Канада, има художници от Южна Корея, от Тайланд, Китай, Нова Зеландия и Южна Африка. „Това означава, че нашата изложба вече си има реноме, което си струва да се гордеем, защото Казанлък е град на художници“, подчерта Петър Бояджиев. Той поясни, че да се съберат толкова много принтове на едно място не означава само да се гледат картинки, а в основата на всичко това е различната визия на различните култури към графичното изкуство. \r\n„Успяваме да извадим най-доброто, дано това да продължи. Тази изложба показва разнообразието на мирогледи, на хора с различна естетика от нашата, дори шокираща за нашата култура, понякога, с различни от нашите принципи на формообразуване и естетика. Тя показва най-съвременните световни тенденции в развитието на малката графика“, каза при откриването на изложбата Христо Генев, директор на Художествената галерия в Казанлък. \r\nИдеята за конкурса е на художника-график Петър Бояджиев, родом от Казанлък, който близо 27 години живее и работи в Канада. Идеята за подобен род художествено събитие се заражда при посещение на Бояджиев в градът на Салвадор Дали - Каракес, Испания, където той попада на изложба на малка графика и решава да направи нещо подобно и в България. Първоначалното хрумване е в София, но надделяват чувствата му към Казанлък. \r\nПървото издание на „Минипринт – Казанлък“ започва с 27 автори и се провежда в Литературно-художествен музей „Чудомир“, второто - в Информационния център на ул. „ Искра“ 4, а в продължение на пет години домакин на проявата е Художествената галерия.  \r\nПо традиция след провеждане на „Минипринт Казанлък“ нейният инициатор Петър Бояджиев ще дари на Художествената галерия част от творбите участвали в нея. Благодарение на този жест галерията в Казанлък притежава вече над 40 графики на различни художници от цял свят. \r\nСлавяна ГАЙДАРОВА", "date": "2019.06.01", "title": "Казанлък: В Художествената галерия бе открита седмата международна изложба за малка графика „Минипринт“"}
{"url": "http://www.focus-news.net/news/2019/06/01/2665197/afp-prezidentat-na-meksiko-smyata-che-sasht-sa-gotovi-za-pregovori-otnosno-povishavaneto-na-mitata.html", "text": "Мексиканският президент Андрес Мануел Лопез Обрадор заяви, че мисли, че представителите на САЩ са готови да преговарят, относно заплахата на президента Доналд Тръмп, да използва повишаване на митата, като лост за борба с нелегалната миграция между двете страни, предаде  AFP .  \r\n„Има желание в част от американското правителство, да бъде воден диалог и постигнати споразумения, и компромиси“, заяви Обрадор, без да даде подробности, какво го кара на мисли така.  \r\nДържавният глава заяви, че мексиканска делегация, водена от външния министър Марсело Ебрард, ще се срещне през следващата седмица с държавния секретар на САЩ Майк Помпео, за да дискутира въпроса за повишаването на митата.  \r\nПо-рано президентът на САЩ Доналд Тръмп заяви, че ще повиши митата на всички стоки, които се внасят от Мексико, ако мексиканските власти не направят повече, за ограничаване на притока на нелегални емигранти в САЩ.   Светлин Божков", "date": "2019.06.01", "title": "AFP: Президентът на Мексико смята, че САЩ са готови за преговори относно повишаването на митата"}
{"url": "http://www.focus-news.net/news/2019/06/01/2664942/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Санкциите на САЩ срещу Иран принудиха Китай, Европа и Индия да измислят начини за търговия с Техеран, без да използват американската валута, пише изданието  The Wall Street Journal . \r\nВ усилията си да отслабят американската власт над международната търговия, съюзниците на Вашингтон развиват системи за подмяна, в които доларът не се използва като платежно средство. \r\nКатализатор за подобни действия бе решението от миналата година от страна на администрацията на президента Доналд Тръмп да въведе отново санкции срещу Иран, след като САЩ се оттеглиха от ядреното споразумение от 2015 г. Великобритания, Германия и Франция не подкрепиха тези санкции, включително забраната за сделки с долари с ирански банки. Следователно те разработват система, която позволява на компаниите да търгуват с Иран, без да прибягват до долара, подчертава изданието.  \r\nИндия също е недоволна. Тя е дългосрочен търговски партньор на Иран и се нуждае от петрола на Техеран. През ноември Индия започна да използва подобна алтернативна система. Справките показват, че тя се прилага и от чуждестранни компании, които търгуват с ирански фирми. \r\nКитай и Русия също искат да излязат от контрола на САЩ и да създадат свои собствени алтернативи на глобалната система за банков превод, която по същество се контролира от Вашингтон. Те сключват търговски сделки с разплащания в юани и рубли вместо с долари. \r\nСветовната търговия е в долари и това дава на САЩ огромна власт над почти всички вносители и износители, които купуват и продават - всичко и навсякъде. Подобна власт отдавна предизвиква недоволство сред враговете на Америка, защото ги прави уязвими за американските търговски санкции, коментират от редакцията.  \r\nНовите схеми няма да подкопаят господството на долара в световната търговия, но ще отслабят способността на САЩ да налагат своите политики на други страни, включително санкциите. Те също така ще помогнат на престъпниците и терористите да се домогват до пари извън американския контрол. \r\nБелият дом отказа да коментира действията на други страни, които не търгуват с долари. Високопоставен служител от администрацията заяви, че на доларовите пазари САЩ работят за осигуряване на петрол от различни страни, за да сведат до нула иранския износ на нефт. \r\n***  Докладът за Турция на Европейската комисия за 2019 г. очертава картина, която все повече се отдалечава от реалността от предишни години, пише вестник  Daily Sabah .  В обръщението си към Комисията по външни работи на Европейския парламент, комисарят по европейската политика на съседство и преговорите по разширяването Йоханес Хан заяви, че не може да бъде отворена нито една глава за присъединяването на Турция в съответствие с решението, взето за страната през 2018 г. В доклада се казва: Президентската система е поела пълен контрол над изпълнителната власт и политизира публичната администрация чрез задължителни назначения в държавната администрация. Парламентът, законодателният орган, е отслабен. Независимостта и безпристрастността на съдебната система са сериозно наранени. \r\nДокладът не дава обяснение за това как президентската система на Турция упражнява хегемония над изпълнителната власт, различна от френската полупрезидентска система. Например член 12 от френската конституция упълномощава президента да разпусне френския парламент едностранно, докато в системата на Турция президентът има право да разпуска парламента, само ако той също се оттегли от властта. \r\nЩо се отнася до съдебната независимост, например, президентът е и ръководител на Висшия съдебен съвет във френската система, докато на държавния глава в турската система е забранено да се присъединява към Висшия съвет на съдиите и прокурорите без изключение. Единствено министърът на правосъдието и неговият заместник-министър могат да присъстват на този съвет като правителствени представители. \r\nОтново, съгласно член 13 от френската конституция, кабинетът, свикван начело на президента, определя членовете на Държавния съвет. В турската система обаче само четирима от 16-те членове на Държавния съвет се избират от президента, а останалите се определят от Висшия съвет на съдиите и прокурорите. \r\nТова са само няколко примера от много. Интересното обаче е, че турската система е критикувана по такъв несправедлив начин, макар изпълнителната й власт да има по-малко въздействие върху парламента и съдебната система, отколкото тази във Франция. Като се имат предвид общите предразсъдъци на ЕС срещу Турция, това не е изненадващо. \r\nДокладът приема обвиненията за изтезания в затвора без никакви доказателства, както и игнорира влиянието на опита за преврат, при който за една нощ загинаха 251 души, и връзката му терористите от ФЕТО. \r\nОсвен това, макар дори и Европа да има анти-ЛГБТ наказателни закони, Турция е уличена в арестуването на активисти на ЛГБТ, въпреки че няма такива закони в своя наказателен кодекс. Пренебрегвайки, че правителството на Партията на справедливостта и развитието е позволило вече организации на ЛГБТ и гей паради в Турция, те имат за цел да провокират реакции срещу Анкара, като добавят хомофобия към обвиненията. \r\nИзлишно е да се казва, че Европа все още се противопоставя на либерализирането на визовия режим, въпреки факта, че Турция е изпълнила всичките си ангажименти, включително споразумението с бежанците. Крайно време е Турция да преразгледа отговорностите, които е поела. \r\n***  Правителството на Малайзия поиска „убедителни доказателства“ за това, че именно Русия носи отговорност за свалянето на пътническия самолет Boeing 777 MH17 на авиокомпания Malaysia Airlines през 2014 година в небето над Донбас, заяви премиера на страната Махатир Мохамед, цитиран от местното издание Malay Mail, пише украинското списание  „Зеркало недели“ . \r\nМохамед заяви, че Малайзия е одобрила отчета за разследването в Нидерландия – но, само до момента, където се казва, че ракетата, която е унищожила лайнера е принадлежала на Русия. \r\n„Те обвиняват Русия, но къде са доказателствата? Знаем, че ракетата, която е свалила самолета е руски тип, но тя може да бъде произведена в Украйна“, заяви той. Мохамед поиска Малайзия да се включи в разследването и проучването ная черната кутия на унищожения самолет. Той се аргументира с това, че на борда на самолета са били граждани на Малайзия, а самият авиолайнер е принадлежал на малайзийска авиокомпания. \r\n„Не знаем защо сме изключени от разследването, но от самото начало виждаме в него прекалено много политика“, подчерта той. \r\nПрипомняме, че на 17 юли 2014 година над град Шахтьорск, Донецка област, от екраните на радарите изчезна „Боинг-777“, принадлежащ на „Малайзийските авиолинии“, извършващ полет MH17 по маршрута Амстердам – Куала Лумпур. В катастрофата загина екипажа и пътниците в самолета – всички 298 души, включително 80 деца. \r\nБлизо четири години по-късно, през май 2018 година, Международната следствена група (МСГ) на пресконференция в Хага показа отломки от ракетите, които са свалили самолета. Според заключението, тя е била от комплекса „Бук“,  принадлежал на 53-а зенитно-ракетна бригада на ПВО, базирана в руския град Курск. \r\nНа следващия ден Австралия и Нидерландия официално обявиха, че именно Русия носи отговорност за унищожението на „Боинга“. Европейският съвет също така призова Москва да поеме отговорност и да окаже пълно съдействие на всички опити за установяване на истината, справедливостта и вината на конкретните лица в това престъпление. \r\nНо и до сега Русия категорично отрича да има участие в трагедията. \r\n***", "date": "2019.06.01", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/06/01/2664943/dzhon-boltan-sasht-iskat-velikobritaniya-da-izleze-ot-es.html", "text": "Съединените щати искат Великобритания да излезе от Европейския съюз, защото това ще усили НАТО и ще бъде уважение към резултата от референдума през 2016 година, заяви съветникът по национална сигурност на американския президент Джон Болтън в интервю пред британското консервативно издание The Telegraph, публикувано в петък. \r\n„Мисля, че ще ни помогне и по-конкретно в НАТО, където ще имаме още една силна и независима държава, която ще помогне на Алианса да бъде по-ефективен“, обясни той. \r\nВ четвъртък в Лондон той отговори на въпрос за Брекзит, че САЩ са постигнали успех със собственото си обявяване на независимост от Обединеното кралство. \r\nПревод и редакция:", "date": "2019.06.01", "title": "Джон Болтън: САЩ искат Великобритания да излезе от ЕС"}
{"url": "http://www.focus-news.net/news/2019/06/01/2665190/kyustendil-profilirana-gimnaziya-hristo-botev-dupnitsa-shte-otbelezhi-patronniya-si-praznik-v-denya-na-botev.html", "text": "Профилирана гимназия „Христо Ботев” – Дупница ще отбележи патронния си празник в Деня на Ботев. Това съобщиха за  Радио „Фокус” – Кюстендил  от отдел „Култура” към Община Дупница. Събитието ще започне от 11.15 часа пред бюст-паметника на Ботев. Програмата предвижда концертна програма на общинската духова музика и поднасяне на венци. В рамките на програмата ще бъдат наградени възпитаници на гимназията, постигнали високи резултати в различни области, на общински, регионални, национални и международни състезания. \r\nВенцеслав ИЛЧЕВ", "date": "2019.06.01", "title": "Кюстендил: Профилирана гимназия „Христо Ботев” – Дупница ще отбележи патронния си празник в Деня на Ботев"}
{"url": "http://www.focus-news.net/news/2019/06/01/2665199/blagoevgrad-detski-parlament-otpraznuva-19-i-rozhden-den.html", "text": "С много емоции, вълнуващи срещи и усмивки ученици от Детския парламент отбелязаха днес 19-ия рожден ден на младежката организация. Това съобщиха от пресцентъра на  Общината . Празничното събитие събра десетки младежи в Градската художествена галерия. Сред гостите на тържеството бяха омбудсманът на община Благоевград – доц. д-р Валентин Василев, бившият наставник на децата – Верка Ангелска, както и един от първите председатели на Детския парламент – Антон Коричков.  \r\nЕкспертът от община Благоевград – Румяна Станоева, която в момента работи с младежката организация, поздрави всички присъстващи. Тя прочете и поздравителни адреси от кмета д-р Атанас Камбитов и от зам.-кмета по култура и хуманитарни дейности – Христина Шопова.  \r\n„19 години са време, в което вие доказахте, че Детски парламент работи отлично, с правилни решения и добри резултати. Превърнахте се в институция. В екип, който работи за доброто на града, за благото на благоевградчани. Продължавайте да влагате същата енергия, същата любов и сила за победа. Бъдете здрави. На добър час”, каза кметът в пожеланията си.  \r\n„Вие сте онези, младите хора, които дават душа и сърце за по-доброто бъдеще на Благоевград. Бъдете все така дейни, креативни, смели, любопитни и знаещи, можещи, искащи. Община Благоевград се гордее с вас. Бъдете примера, който сте”, пожела в своя поздравителен адрес на младежите зам.-кметът Христина Шопова.  \r\nПредседателят на Детския парламент Димитър Борумов благодари за подкрепата на ръководството на Община Благоевград. След официалната част младежите разрязаха вкусната торта и си пожелаха все така да бъдат полезни на своя любим град и на своите връстници и съграждани.", "date": "2019.06.01", "title": "Благоевград: Детски парламент отпразнува 19-и рожден ден"}
{"url": "http://www.focus-news.net/news/2019/06/01/2665194/blagoevgrad-direktsiya-natsionalen-park-rila-shte-otbelezhi-svetovniya-den-na-okolnata-sreda-s-poreditsa-ot-initsiativi.html", "text": "Дирекция „Национален парк Рила“ ще отбележи Световния ден на околната среда с поредица от инициативи. Това съобщи за  Радио „Фокус“ – Пирин  д-р Стефан Кирилов, главен експерт „ИОП“ в дирекция „БППП“ към Дирекция „Национален парк Рила“. Честванията по повод Световния ден на околната среда, който по традиция отбелязваме на 5 юни, ще започнат на 3 юни в София с участие на Дирекция „Национален парк Рила” (ДНП Рила) в годишното събитие на Националния Доверителен ЕкоФонд. Програмата включва семинар на тема „Електромобилност и екоефективност“ и връчване на годишните награди за 2019 за литературни творби на тема „Топлинни острови – градове градини“ в памет на големия български природозащитник Мими Праматарова. \r\nНа 5 юни 2019 година е обявен за Ден на отворените врати в Посетителски център – Паничище, Посетителски-информационен център – град Самоков и Централен офис на ДНП Рила в Благоевград. Посетителите от 10.00 до 17.00 ч. ще имат възможност да се запознаят с важността и значението на Национален парк „Рила“, както и с дейностите за неговото опазване. С тематични беседи от експертите на парковата дирекция специално внимание е отделено на популяризиране на зеленото природно богатство на защитените територия. \r\nНа 8 и 9 юни са организирани два опознавателни туристически маршрута на територията на НП „Рила” с тематични беседи за запознаване с биоразнообразието на защитената територия и резерват „Парангалица”. Първият ще стартира на 8 юни от м. „Карталска поляна” до хижа „Македония” с участието на деца и младежи от Сдружение „Млад планинар“, гр. Петрич, служители на РИОСВ – Благоевград, Д „НП Рила“, Регионална лаборатория – Благоевград и Басейнова дирекция „Западнобеломорски район“ – Благоевград. Същият ден ще започне двудневна екологична програма с учебна опознавателна цел с ученици от Клуб „Вселена 7“ към Седмо СУ „Кузман Шапкарев“ – Благоевград – запознаване с биологичното разнообразие на НП „Рила“ и преходи в защитената територия. \r\nНа 8 юни по повод Световния ден на околната среда партньорските екоинициативи продължават с организирано почистване на района на хижа Мальовица на територията на НП „Рила“ от доброволците от Сдружение „Върхът Мальовица – 2013“. \r\nЛивия НИНОВА", "date": "2019.06.01", "title": "Благоевград: Дирекция „Национален парк Рила“ ще отбележи Световния ден на околната среда с поредица от инициативи"}
{"url": "http://www.focus-news.net/news/2019/06/01/2664950/vecher-makedoniya-ungariya-zasilva-ohranata-po-granitsata-sas-sarbiya-s-izprashtaneto-na-hilyada-voynitsi.html", "text": "От събота, 1 юни, Унгария засилва охраната по границата със Сърбия заради мигрантите, като изпраща хиляда военнослужещи под командване на полицейските части. Това обяви началникът на унгарската полиция Янош Балог, съобщава електронното издание на македонския вестник  „Вечер“ . \r\n„Войниците, заедно със своите колеги от Сърбия, ще работят за осигуряване защитата на границата поради засиления натиск от нелегалната миграция“, поясни унгарският министър. \r\nНа пресконференция в град Ресе на границата със Сърбия Балог подчерта, че полицията е регистрирала около стотина мигранти седмично миналата година, докато през тази броят им е двоен.  \r\n„От 1 юни до края на август общо хиляда войници ще бъдат изпратени на сръбската граница под командването на полицията\", потвърди командващият унгарската армия Ференц Кором. Тереза Герова", "date": "2019.06.01", "title": "„Вечер“ (Македония): Унгария засилва охраната по границата със Сърбия с изпращането на хиляда войници"}
{"url": "http://www.focus-news.net/news/2019/06/01/2664948/silni-poroi-prichiniha-navodneniya-i-problemi-v-plovdiv-i-stara-zagora-obzor.html", "text": "Силни порои причиниха наводнения и проблеми в Пловдив и Стара Загора.  \r\nВ Пловдив са получени над 100 сигнала, които се отработват от сили на ПБЗН, Общината и доброволци. Предислоцирани са два екипа на РДПБЗН-Пазарджик с 6 мотопомпи и шестима служители. Усложнена бе обстановката в Болница “Св. Каридад” заради избила водопроводна тръба. В лечебното заведение бе прекъснато електроснабдяването и бяха предприети мерки за обeзопасяване и извеждане на пациенти. Получени са сигнали за наводнения в детски градини, мазета, приземни етажи, подлези и улици. Екипите са реагирали и на съобщения за закъсали автомобили. За ограничаване на наводнението са включени 9 екипа от службите на Пловдив и Сектор СОД, допълнително е създадена организация за събиране на свободния от дежурство състав и съседни районни служби. Няма пострадали и бедстващи граждани. \r\nВ Стара Загора след краткотраен, но обилен дъжд, са получени над 50 сигнала. 5 екипа отстраняваха последиците. По-сериозна бе ситуацията на бул. „Славянски“ до магазин „Практис“, където нивото на водата достигна около 1,20 м. Изваден бе микробус с хора и лек автомобил със семейство с малко дете. Мазетата на Музикалното училища са били наводнени. На втория етаж в „Парк Мол“ е възникнал пожар в сервизно помещение, като не се е наложила евакуация на посетителите и огънят е ликвидиран. В целия град има множество паднали клони върху пътното платно и върху автомобили. Има паднали клони и на пътя Стара Загора - Нова Загора. Няма данни за бедстващи хора.  \r\nВ столицата, където също се изсипа пороен дъжд екипи на ГД “Пожарна безопасност и защита на населението” са получили 76 сигнала за произшествия, от които 31 пожара, 43 аварийно - спасителни дейности и 3 лъжливи повиквания.", "date": "2019.06.01", "title": "Силни порои причиниха наводнения и проблеми в Пловдив и Стара Загора (ОБЗОР)"}
{"url": "http://www.focus-news.net/news/2019/06/01/2665200/normalizira-se-obstanovkata-v-plovdiv-i-stara-zagora-sled-intenzivnite-valezhi-obzor.html", "text": "Нормализира се обстановката в Пловдив и Стара Загора след интензивните валежи, които паднаха на 31 май. Пловдив \r\nВ овладяването на последиците от поройните дъждове в Пловдив се включиха всички служби от града с общо 11 екипа, по един екип от РСПБЗН-Стамболийски и РСПБЗН-Асеновград, както и два екипа от РДПБЗН в Пазарджик. РСПБЗН-Садово извърши отводняване на 6 обекта в гр. Садово. В ликвидиране последиците от интензивния дъжд се включиха и доброволците на Община Пловдив с 5 екипа. Екипите в град Пловдив са отработили общо 75 произшествия, включващи отводняване на областния онкодиспансер и на МБАЛ „Каридад“, където бе инсталиран генератор на РДПБЗН-Пловдив за продължаване на нормалното функциониране на болничното заведение, както и отводняване на три детски градини и две училища, изтегляне на закъсали автомобили на четири места. Екипите са отговорили и на сигнали за наводнени избени помещения, приземни етажи и подземни гаражи. Областният управител на Пловдив Здравко Димитров обясни, че няма бедстващи хора или селища без ток. Той уточни, че в понеделник или вторник ще се сметнат пораженията върху стопанската продукция от градушките и силния дъжд. \r\nВ късните часове на 1 юни в града отново се изсипаха поройни валежи. Стара Загора \r\nНай-много дъжд на 31 май падна в община Стара Загора - 50 л/кв. м. В Раднево валежът беше 37 л/кв. м, а в Братя Даскалови, Николаево и Гурково – 30 л/кв. м. Получени бяха над 200 сигнала основно за паднали клони и дървета, възпрепятстващи движението на автомобилите, както и за закъсали леки коли и бусове. Четири екипа на РД ПБЗН-Стара Загора посетиха и обходиха всички адреси, от които е сигнализирано за паднали дървета върху тролейбусната мрежа, за висящи ламарини и други ситуации, които създават опасност за живота на хората. Овладяна е и ситуацията в ТЕЦ „Марица-изток 2“, където беше отводнена шламова помпена станция №1. Отводнени бяха и избените помещения на НУМСИ „Хр. Морфова“. Нивото на яз. „Копринка“ продължава да е под контролния обем. Областният управител Гергана Микова изказа специални благодарности на хората, които участваха в почистването на града и отстраняването на авариите. \r\nОт Министерството на земеделието, храните и горите съобщиха, че 780 ракети са изстреляни над Южна България от Агенцията за борба с градушките на 31 май. Комисии към Областна дирекция „Земеделие” ще оценяват пораженията от падналата градушка в района на селата Змейово, Кирилово, Ракитница и Хрищени, които са на територията на област Стара Загора. Към момента не е възможно да се направи обследване, тъй като площите са все още под вода и това не позволява да се установят щетите. Веднага щом водата се оттече, щетите ще бъдат описани. Държавата прилага нотифицирана държавна помощ за компенсиране на разходите при 100% напълно пропаднали площи. За нея могат да кандидатстват само регистрирани земеделски. Заявления ще се приемат в Общинска служба „Земеделие“ – Стара Загора.", "date": "2019.06.01", "title": "Нормализира се обстановката в Пловдив и Стара Загора след интензивните валежи (ОБЗОР)"}
{"url": "http://www.focus-news.net/news/2019/06/01/2664944/10-sa-obvinenite-sled-spetsializiranata-aktsiya-v-montana-obzor.html", "text": "Специализираната прокуратура привлече към наказателна отговорност 10 лица за участие в организирана престъпна група за рекет чрез насилствени действия (в т.ч. нанасяне на телесни повреди) и разпространение на наркотици, действала на територията на Монтана и региона. Участниците в групата бяха задържани на 30 май при операция на Специализираната прокуратура, ГДБОП и ГДНП, със съдействието на служители от Дирекция „Жандармерия“ в Монтана и София. Зам. главният прокурор Иван Гешев съобщи, че задържаните при акцията са над 15 и са проведени над 25 претърсвания на адреси и автомобили, извършени са и множество лични обиски. \r\nСъбраните до момента доказателства сочат, че групата е била ръководена от Мартин Антов и е действала в региона от 2012 г. Занимавала се е с разнообразна престъпна дейност – най-вече рекет над земеделски производители, бизнесмени и граждани, както и разпространение на наркотици. При извършените действия по разследването на три адреса са намерени и иззети различни по количество и вид наркотици, над 20 000 лева и голям брой други доказателства за престъпна дейност. В къщата на ръководителя Мартин Антов са открити мачете и брадва, а в колата му – метална палка. Разпитани са десетки свидетели, повечето от които пред съдия, извършени са и голям брой разпознавания. Дейността на участниците в групата е документирана и със СРС. С прокурорски постановления десетимата участници за задържани за срок до 72 часа. \r\nНа 1 юни Специализираната прокуратура ще внесе в Специализирания наказателен съд искания за налагане на мярка за неотклонение „Задържане под стража“ за всеки от тях.", "date": "2019.06.01", "title": "10 са обвинените след специализираната акция в Монтана (ОБЗОР)"}
{"url": "http://www.focus-news.net/news/2019/06/01/2664951/the-wall-street-journal-evropa-i-kitay-se-nauchiha-da-pravyat-parichni-prevodi-za-iran-zaobikalyayki-sanktsiite-na-sasht.html", "text": "Санкциите на САЩ срещу Иран принудиха Китай, Европа и Индия да измислят начини за търговия с Техеран, без да използват американската валута, пише изданието  The Wall Street Journal . \r\nВ усилията си да отслабят американската власт над международната търговия, съюзниците на Вашингтон развиват системи за подмяна, в които доларът не се използва като платежно средство. \r\nКатализатор за подобни действия бе решението от миналата година от страна на администрацията на президента Доналд Тръмп да въведе отново санкции срещу Иран, след като САЩ се оттеглиха от ядреното споразумение от 2015 г. Великобритания, Германия и Франция не подкрепиха тези санкции, включително забраната за сделки с долари с ирански банки. Следователно те разработват система, която позволява на компаниите да търгуват с Иран, без да прибягват до долара, подчертава изданието.  \r\nИндия също е недоволна. Тя е дългосрочен търговски партньор на Иран и се нуждае от петрола на Техеран. През ноември Индия започна да използва подобна алтернативна система. Справките показват, че тя се прилага и от чуждестранни компании, които търгуват с ирански фирми. \r\nКитай и Русия също искат да излязат от контрола на САЩ и да създадат свои собствени алтернативи на глобалната система за банков превод, която по същество се контролира от Вашингтон. Те сключват търговски сделки с разплащания в юани и рубли вместо с долари. \r\nСветовната търговия е в долари и това дава на САЩ огромна власт над почти всички вносители и износители, които купуват и продават - всичко и навсякъде. Подобна власт отдавна предизвиква недоволство сред враговете на Америка, защото ги прави уязвими за американските търговски санкции, коментират от редакцията.  \r\nНовите схеми няма да подкопаят господството на долара в световната търговия, но ще отслабят способността на САЩ да налагат своите политики на други страни, включително санкциите. Те също така ще помогнат на престъпниците и терористите да се домогват до пари извън американския контрол. \r\nБелият дом отказа да коментира действията на други страни, които не търгуват с долари. Високопоставен служител от администрацията заяви, че на доларовите пазари САЩ работят за осигуряване на петрол от различни страни, за да сведат до нула иранския износ на нефт.", "date": "2019.06.01", "title": "The Wall Street Journal: Европа и Китай се научиха да правят парични преводи за Иран, заобикаляйки санкциите на САЩ"}
{"url": "http://www.focus-news.net/news/2019/06/01/2664949/kmetat-na-plovdivskiya-rayon-severen-i-oshte-edno-litse-sa-privlecheni-kato-obvinyaemi-za-targoviya-s-vliyanie-obzor.html", "text": "Кметът на Район „Северен” в Пловдив Ральо Ралев е арестуван бе арестуван при съвместна акция на КПКОНПИ, \"Криминална полиция\" и Специализираната прокуратура в четвъртък вечерта. Той бе докаран с белезници в районното кметство, където в продължение на часове се извършваха разпити и изземвания на документи. В петък заместник-главният прокурор Иван Гешев даде яснота по случая, като уточни, че кметът на пловдивския район „Северен“ и още едно лице са привлечени като обвиняеми за търговия с влияние. По думите му престъпленията, извършвани от задържаните са сходни на тези, заради които бе арестувана и кметицата на столичния район \"Младост\" Десислава Иванчева. „Сравних случая с този в „Младост“, защото има много прилики. Има и разлики. Хората по този случай са се интересували как се е работило по случая „Младост“ и се опитаха да направят всичко възможно да не се повтори резултатът, който се случи в „Младост“, обясни Иван Гешев. Той уточни, че в събота предстои да бъдат дадени подробности около задържането на Ральо Ралев. В случая „Младост“ се наложи да бъдем на 100% открити и да представим на обществото всичко, което разполагаме. По една или друга причина цялото дело е в медиите. Оказва се, че хората, които професионално ги интересува това нещо, са го прочели, направили са си анализ как да не допускат грешки и са взели мерки да затруднят прокуратурата максимално. Засега не им се получава“, коментира още Гешев. Ральо Ралев бе задържан за 24 часа.", "date": "2019.06.01", "title": "Кметът на пловдивския район „Северен“ и още едно лице са привлечени като обвиняеми за търговия с влияние (ОБЗОР)"}
{"url": "http://www.focus-news.net/news/2019/06/01/2664952/tass-povdignaha-obvineniya-sreshtu-zadarzhaniya-za-vzriva-v-lion.html", "text": "Френските разследващи органи повдигнаха обвинения за терористична атака срещу заподозрения за взрива на пешеходна улица в центъра на Лион. Това съобщи в петък телевизионният канал BFMTV, позовавайки се на източник в прокуратурата в Париж, предава  TACC . \r\nЗадържаният - 24-годишният Мохамед Химхем М. - е обвинен за \"опит за убийство чрез извършване на терористичен акт\", \"организиране на престъпление за терористична цел\", \"осъществяване и транспортиране на взривно устройство с цел извършване на терористичен акт\". Той ще остане в ареста в очакване на процеса. \r\nПо време на разпита мъжът призна, че е направил бомба и я е оставил близо до кафене на пешеходна улица в центъра на града. Той също така заяви, че е действал от името на терористичната групировка \"Ислямска държава\". Следователите са открили в неговия компютър заявки за търсене на радикален ислям и производство на бомби с дистанционно задействане. Тереза Герова", "date": "2019.06.01", "title": "ТАСС: Повдигнаха обвинения срещу задържания за взрива в Лион"}
{"url": "http://www.focus-news.net/news/2019/06/01/2664953/tass-rusiya-razshiri-cherniya-spisak-na-predstavitelite-na-es.html", "text": "Москва разширява черния списък на представителите на Европейския съюз в отговор на действията на Общността за налагане на ограничителни мерки срещу руснаците. Това се посочва в коментар на Министерството на външните работи на Руската федерация, предава  TACC . \r\n„Наскоро Европейският съюз предприе редица решения, предвиждащи използването на ограничителни едностранни мерки срещу някои руски граждани. Основата за тях бяа необосновани, понякога дори абсурдни обвинения срещу нашите сънародници\", подчертават от външнополитическото ведомство в Москва. \r\nМВнР припомня, че Русия нееднократно е предупреждавала Европейския съюз срещу използването на едностранни инструменти за санкции, които противоречат на международното право. „Във връзка с решенията, взети от ЕС, открито заявихме, че Русия си запазва правото на пропорционални отговори. Затова руската страна реши да разшири списъка с представители на държави-членки на ЕС и институции, на които е забранено да влизат на територията на Руската федерация. Броят на лицата, включени в руския списък, бе изравнен с този на ЕС“, подчертават от министерството.Нотата на МВнР на Руската федерация, информираща за тази стъпка, е изпратена на Делегацията на ЕС в Русия, се пояснява още в текста. Тереза Герова", "date": "2019.06.01", "title": "ТАСС: Русия разшири черния списък на представителите на ЕС"}
{"url": "http://www.focus-news.net/news/2019/06/01/2664945/izpalnitelnata-komisiya-na-gerb-shte-izpalnyava-funktsiite-na-tsvetan-tsvetanov-obzor.html", "text": "След като ГЕРБ получи най- висока подкрепа на изборите за Европейски парламент, лидерът на партията Бойко Борисов направи първи коментар. „Анализът ни след тези избори е, че победата е категорична. Това беше потвърдено с оставките в БСП“, заяви той. По думите му, когато си победил, скромността изисква да си мълчиш. След изборите Цветан Цветанов обяви, че напуска всички ръководни постове в ГЕРБ. След разговор с Борисов оставката му беше депозирана и приета. Лидерът на ГЕРБ благодари на Цветанов за свършената работа през годините. „След разговор с лидера на ПП ГЕРБ Бойко Борисов прецених, че по-правилното е да подам оставка. Обмислях това решение достатъчно дълго“, заяви във „Фейсбук“ Цветан Цветанов. Бойко Борисов посочи, че оставката на Цветанов е правилното решение след като няма доверие в ГЕРБ по много теми. Той съобщи, че на 7 юли, както е по устава на ГЕРБ, Цветан Цветанов ще бъде освободен. Румяна Бъчварова също ще бъде освободена от поста началник на кабинета на Бойко Борисов, защото става посланик. Премиерът вече има нов началник на кабинета. Лидерът на ГЕРБ поясни, че двата варианта, обсъждани с Цветанов, е или да напусне ръководните постове в партията, или да остане да работи в централата като редови член. Борисов коментира, че е избран първият вариант, като други не са коментирани. От думите му стана ясно, че заместник на Цветан Цветанов няма да има. „Името на Цветан Цветанов се заменя с Изпълнителната комисия“, заяви Бойко Борисов. „Двама заместници и повече власт на административния секретар, който да движи техническата неща през времето, в което се занимавам с премиерството си, е предостатъчно“, посочи той. В Изпълнителната комисия на ГЕРБ са Йорданка Фандъкова, Димитър Николов, Красимир Велчев, Менда Стоянова, Томислав Дончев, Живко Тодоров, Пламен Нунев и Даниела Дариткова. \r\nБойко Борисов отново обърна внимание, че не е доволен от работата на някои структури на ГЕРБ. „Не ми се искаше повече Веско Маринов да ни пее на концертите. Ясно бях казал как трябва да се проведе кампанията. Не се съобразиха с мен на моменти“, каза той и обяви, че е направен анализ на резултатите от евровота на среща със областните ръководители на партията. След седмица ще има още една такава среща. „Исках да ги успокоя, че който си е вършил работата ще си я върши пак“, коментира Борисов. „Винаги народът ми е давал кредит на доверие. Винаги внимателно съм разчитал какво се иска от мен“, изтъкна той. Лидерът на ГЕРБ съобщи, че ще създаде орган за контрол в самата партия за сигнали, жалби и оплаквания. Ще обмисля и разделяне на постовете в ГЕРБ.", "date": "2019.06.01", "title": "Изпълнителната комисия на ГЕРБ ще изпълнява функциите на Цветан Цветанов (ОБЗОР)"}
{"url": "http://www.focus-news.net/news/2019/06/01/2664947/tri-detsa-postradaha-pri-demonstratsiya-s-granata-v-silistra-direktorat-na-politsiyata-e-otstranen-obzor.html", "text": "Със заповед на министър Младен Маринов е образувано дисциплинарно производство на директора на ОДМВР-Силистра Юлиян Караславов и той е временно отстранен от длъжност до приключването му. Отстраняването му идва след като по-рано пред деня при провеждане на демонстрация в Силистра възникна инцидент, при който пострадаха 3 деца. На стадион „Доростол“ в града демонстративно е взривена граната. На стадиона по време на инцидента са присъствали около 300 деца, а районът е бил отцепен с оглед безопасността на присъстващите. Осколка от взривената граната е ранила две момченца и едно момиченце от детска градина „Иглика – 2“, които са се намирали на разстояние 50 метра от мястото на демонстрацията. Няма опасност за живота им. Две 6-годишни момченца са получили обгаряния по крайниците, оказана им е спешна помощ и са били освободени. Момиченцето, което също е на 6 години, е транспортирано в Русе, тъй като е с обгаряния между 10 и 20 процента по гърдите, краката и врата. По случая работи Районна прокуратура - Силистра.  \r\nПо разпореждане на главния секретар на МВР гл. комисар Ивайло Иванов ГД „Национална полиция“ започва проверка за изясняване на всички обстоятелства и причини, довели до инцидента. Със заповед на министъра на вътрешните работи Младен Маринов се забранява употребата на взривни вещества и пиротехнически изделия по време на провеждане на демонстрации на обществени места пред граждани.  \r\nОт БСП настояха за незабавни наказания за всички, които са отговорни за инцидента с децата в Силистра, както и за инициаторите, които са счели за уместно 300 деца да бъдат зрители на демонстрация, която крие рискове за живота и здравето им. „Всички организатори на тази нелепа акция трябва да понесат своята отговорност, която не са проявили при планирането и провеждането на мероприятието“, обявиха от левицата. Според БСП инцидентът показва за пореден път некомпетентност и безхаберие.", "date": "2019.06.01", "title": "Три деца пострадаха при демонстрация с граната в Силистра, директорът на полицията е отстранен (ОБЗОР)"}
{"url": "http://www.focus-news.net/news/2019/06/01/2664955/a1-on-makedoniya-atina-ochakva-ot-tirana-da-garantira-pravoto-na-samoopredelenie-na-gratskoto-maltsinstvo-v-albaniya.html", "text": "Атина очаква от Тирана да гарантира правото на самоопределение на гръцкото малцинство в Албания, предава македонската електронна медия  A1 On . \r\nПризоваваме Албания да се върне в посока към напредък, за да продължи процеса на интеграция, се казва в изявление на гръцкото външно министерство, в което ясно се подчертава, че Атина очаква Тирана да гарантира \"правото на самоопределение\" и прилагането на правото на собственост на гръцкото малцинство в страната. \r\nВ съобщението на министерството се подчертава още, че Гърция работи за подобряване на двустранните отношения и твърдо подкрепя процеса на присъединяване на Албания към Европейския съюз, след като бъдат изпълнени необходимите условия. \r\n\"Както е видно от съответния доклад на Европейската комисия, зачитането на правата на гръцките национални малцинства е пряко свързано с европейската перспектива на Албания и е неделима част от петте основни приоритета за започване на преговори за присъединяване на страната към ЕС, чието изпълнение ще се разглежда изключително от Европейския съвет. В тази рамка очакваме пълна гаранция за правото на самоопределение на малцинствата на цялата територия на Албания, мярка, с която Албания се бе ангажирала да изпълни до май 2018 г., както и прилагането на правото на собственост, за да могат малцинствата да получат правото да собственост\", се казва в изявлението. Тереза Герова", "date": "2019.06.01", "title": "A1 On (Македония): Атина очаква от Тирана да гарантира правото на самоопределение на гръцкото малцинство в Албания"}
{"url": "http://www.focus-news.net/news/2019/06/01/2664956/s-krasiv-spektakal-na-tsentralniya-ploshtad-sevtopolis-tazi-vecher-v-kazanlak-se-provede-ritualat-po-koronyasvane-na-tsaritsa-roza-2019-veronika-kaneva.html", "text": "С красив спектакъл на централния площад „Севтополис“ тази вечер в Казанлък се проведе ритуалът по коронясване на царица Роза 2019 Вероника Кънева, съобщиха от  пресцентъра на община Казанлък . На сцената тя бе придружена от двете й подгласнички Стела Владева и Кристияна Митева. Короната на Вероника Кънева предаде Царица Роза 2018 Михаела Хаджиева:„Аз носих короната с отговорност и с достойнство представях славата на Казанлък пред цял свят. За мен е чест да предам символа на властта на Долината на розите и да благословя новата й владетелка.“, каза Царица Роза 2018 към своята наследница, преди да я короняса. „116 години ни делят от първия Празник на розата. Като наследници на създателите на този празник ние имаме историческата привилегия да го предадем на поколенията“, приветства присъстващите Вероника Кънева. „Аз съм избраната да бъда посланик на града и да разнасям славата му по света. Искам да пожелая на всички съграждани и гости на нашия прекрасен град много здраве, останете с аромата на розата винаги и носете спомена за нашия град в сърцата си!“, каза в поздрава си Царица Роза 2019.  \r\n„Сега видях Долината, истински, от край до край: ореховите градини, белите пътища, Тунджа и всичкото това поле, окъпано от светлина, насред които е градът – бял, пречистен, празничен, изкъпан от дъжда и дъхав на трендафили.“, приветства присъстващите на празника Кметът на Казанлък Галина Стоянова, която цитира Почетния гражданин на Казанлък Петър Константинов с описание от 1985 година. “Днес Долината на розите и нашият Казанлък са още по – красиви и богати на трендафили, на талантливи хора, на много природа и красота в очакване на своите 116-ти Празници на розата.“, каза Галина Стоянова. Кметът на Казанлък пристъпи към ритуала по връчване на Ключа на града на неговата нова владетелка и символично му предаване в ръцете на 51–та Царица Роза с пожеланието: „Освен да обича и съхранява Долината, да я прославя в далечните и близки друмища на България и света. За да има Казанлък, да е честит и за неговата слава!“.  \r\nНа церемонията по коронясването присъстваха Негово Високопреосвещенство Старозагорски митрополит Киприан, който от днес вече е Почетен гражданин на родния си град, кметът на Бургас Димитър Николов, председателят на Общински съвет – Казанлък Николай Златанов, общинското ръководство и общински съветници, Почетни граждани на Казанлък през годините, вписаните днес в Почетната книга Мария Стоянова и Веселин Шивачев, делегации от побратимени на Казанлък чуждестранни градове. \r\nВ дъждовната вечер, като пожелание да върви по вода на 116-тите Празници на Розата, казанлъчани се насладиха на красив спектакъл с Танцова формация „Елика“ и струнен квартет „Интро“, озарени с богато фойервек шоу.", "date": "2019.06.01", "title": "С красив спектакъл на централния площад „Севтополис“ тази вечер в Казанлък се проведе ритуалът по коронясване на царица Роза 2019 Вероника Кънева"}
{"url": "http://www.focus-news.net/news/2019/06/01/2664954/zerkalo-nedeli-ukrayna-malayziya-iska-dokazatelstva-za-vinata-na-rusiya-v-svalyaneto-na-samoleta-mh17.html", "text": "Правителството на Малайзия поиска „убедителни доказателства“ за това, че именно Русия носи отговорност за свалянето на пътническия самолет Boeing 777 MH17 на авиокомпания Malaysia Airlines през 2014 година в небето над Донбас, заяви премиера на страната Махатир Мохамед, цитиран от местното издание Malay Mail, пише украинското списание  „Зеркало недели“ . \r\nМохамед заяви, че Малайзия е одобрила отчета за разследването в Нидерландия – но, само до момента, където се казва, че ракетата, която е унищожила лайнера е принадлежала на Русия. \r\n„Те обвиняват Русия, но къде са доказателствата? Знаем, че ракетата, която е свалила самолета е руски тип, но тя може да бъде произведена в Украйна“, заяви той. Мохамед поиска Малайзия да се включи в разследването и проучването ная черната кутия на унищожения самолет. Той се аргументира с това, че на борда на самолета са били граждани на Малайзия, а самият авиолайнер е принадлежал на малайзийска авиокомпания. \r\n„Не знаем защо сме изключени от разследването, но от самото начало виждаме в него прекалено много политика“, подчерта той. \r\nПрипомняме, че на 17 юли 2014 година над град Шахтьорск, Донецка област, от екраните на радарите изчезна „Боинг-777“, принадлежащ на „Малайзийските авиолинии“, извършващ полет MH17 по маршрута Амстердам – Куала Лумпур. В катастрофата загина екипажа и пътниците в самолета – всички 298 души, включително 80 деца. \r\nБлизо четири години по-късно, през май 2018 година, Международната следствена група (МСГ) на пресконференция в Хага показа отломки от ракетите, които са свалили самолета. Според заключението, тя е била от комплекса „Бук“,  принадлежал на 53-а зенитно-ракетна бригада на ПВО, базирана в руския град Курск. \r\nНа следващия ден Австралия и Нидерландия официално обявиха, че именно Русия носи отговорност за унищожението на „Боинга“. Европейският съвет също така призова Москва да поеме отговорност и да окаже пълно съдействие на всички опити за установяване на истината, справедливостта и вината на конкретните лица в това престъпление. \r\nНо и до сега Русия категорично отрича да има участие в трагедията. \r\nПревод и редакция:", "date": "2019.06.01", "title": "„Зеркало недели“ (Украйна): Малайзия иска доказателства за вината на Русия в свалянето на самолета MH17"}
{"url": "http://www.focus-news.net/news/2019/06/01/2664957/pregled-na-mezhdunarodnite-novini-do-600-chasa-agentsiya-fokus.html", "text": "Правителството на Малайзия поиска „убедителни доказателства“ за това, че именно Русия носи отговорност за свалянето на пътническия самолет Boeing 777 MH17 на авиокомпания Malaysia Airlines през 2014 година в небето над Донбас, заяви премиера на страната Махатир Мохамед, цитиран от местното издание Malay Mail, пише украинското списание  „Зеркало недели“ . \r\nМохамед заяви, че Малайзия е одобрила отчета за разследването в Нидерландия – но, само до момента, където се казва, че ракетата, която е унищожила лайнера е принадлежала на Русия. \r\n„Те обвиняват Русия, но къде са доказателствата? Знаем, че ракетата, която е свалила самолета е руски тип, но тя може да бъде произведена в Украйна“, заяви той. Мохамед поиска Малайзия да се включи в разследването и проучването ная черната кутия на унищожения самолет. Той се аргументира с това, че на борда на самолета са били граждани на Малайзия, а самият авиолайнер е принадлежал на малайзийска авиокомпания. \r\n„Не знаем защо сме изключени от разследването, но от самото начало виждаме в него прекалено много политика“, подчерта той. \r\nПрипомняме, че на 17 юли 2014 година над град Шахтьорск, Донецка област, от екраните на радарите изчезна „Боинг-777“, принадлежащ на „Малайзийските авиолинии“, извършващ полет MH17 по маршрута Амстердам – Куала Лумпур. В катастрофата загина екипажа и пътниците в самолета – всички 298 души, включително 80 деца. \r\nБлизо четири години по-късно, през май 2018 година, Международната следствена група (МСГ) на пресконференция в Хага показа отломки от ракетите, които са свалили самолета. Според заключението, тя е била от комплекса „Бук“,  принадлежал на 53-а зенитно-ракетна бригада на ПВО, базирана в руския град Курск. \r\nНа следващия ден Австралия и Нидерландия официално обявиха, че именно Русия носи отговорност за унищожението на „Боинга“. Европейският съвет също така призова Москва да поеме отговорност и да окаже пълно съдействие на всички опити за установяване на истината, справедливостта и вината на конкретните лица в това престъпление. \r\nНо и до сега Русия категорично отрича да има участие в трагедията. \r\n*** Атина очаква от Тирана да гарантира правото на самоопределение на гръцкото малцинство в Албания, предава македонската електронна медия  A1 On . \r\nПризоваваме Албания да се върне в посока към напредък, за да продължи процеса на интеграция, се казва в изявление на гръцкото външно министерство, в което ясно се подчертава, че Атина очаква Тирана да гарантира \"правото на самоопределение\" и прилагането на правото на собственост на гръцкото малцинство в страната. \r\nВ съобщението на министерството се подчертава още, че Гърция работи за подобряване на двустранните отношения и твърдо подкрепя процеса на присъединяване на Албания към Европейския съюз, след като бъдат изпълнени необходимите условия. \r\n\"Както е видно от съответния доклад на Европейската комисия, зачитането на правата на гръцките национални малцинства е пряко свързано с европейската перспектива на Албания и е неделима част от петте основни приоритета за започване на преговори за присъединяване на страната към ЕС, чието изпълнение ще се разглежда изключително от Европейския съвет. В тази рамка очакваме пълна гаранция за правото на самоопределение на малцинствата на цялата територия на Албания, мярка, с която Албания се бе ангажирала да изпълни до май 2018 г., както и прилагането на правото на собственост, за да могат малцинствата да получат правото да собственост\", се казва в изявлението. \r\n*** Организацията на обединените нации се противопоставя на лишаването от дипломатически имунитет на руския дипломат Михаил Краснощеков от Временната организация на ООН в Косово (ЮНМИК). Това съобщи заместник-официалният представител на генералния секретар на организацията Фархан Хак, коментирайки изявленията на властите в Прищина за отнемането на неговия статут и подвеждането му под отговорност пред съда, предава  TACC . \r\n\"Винаги защитаваме имунитета на нашия персонал, който е на служба. Ще действаме така и в този случай\", заяви Хак, отговаряйки на въпроса на ТАСС. \r\nСпоред него терминът \"персона нон грата\" не може да се използва за служител на ООН. \r\n***  Нидерландия официално представи приетата в националния парламент резолюция за връщане на визовия режим за пътуване на албански граждани в страните от Европейския съюз, предава излъчващият на албански език скопски телевизионен канал  \"Алсат-М\" . \r\nПремахването на безвизовия режим за албанските граждани е необходимо поради очевидното увеличение на престъпността от страна на албанската мафия в Нидерландия. Тези престъпни организации злоупотребяват с възможността да пътуват без визи в цяла Европа и разпространяват контрабандната мрежа, се казва в текста на документа.  \r\nПарламентът на Нидерландия прие резолюцията на 16 април по искане на група депутати. \r\n***  Най-големият действащ вулкан в Европа - Етна, разположен на остров Сицилия, отново навлезе в активна фаза. Новото изригване не представлява опасност и е част от нормалния цикъл на вулкана, предава  TACC , като се позовава на италиански медии.  \r\nМощното изригване на лава не повлия на работата на летището в Катания. Огненото шоу бе уловено на снимки от учени, но местните жители разбраха за него от медиите. Причината - Етна е покрит от облаци, които затрудняват видимостта, подчертава агенцията.  \r\n***  Президентът на югозападната ни съседка Стево Пендаровски очаква решение за датата за началото на преговорите за македонското членство в Общността, но заради Бундестага може да се стигне до забавяне. Поради техническата промяна на сроковете, началната дата на преговорите може да не бъде определена до 21 юни, а до началото на юли. Според президента нито една европейска страна не е заявила, че започването на преговори с ЕС трябва да бъде отложено, предава скопската телевизия  \"Сител\" . \r\n\"Не е ясно дали ще постигнат споразумение. Налице е политическото съгласие на всички ключови и всички други държави от ЕС да се започнат преговори през 2019 година. Никой не е заявил, че Македония не заслужава да получи дата за преговори. Досега нито една европейска държава, нито един европейски държавник не е казал, че Македония не е изпълнила това, което й бе поставено като домашна работа на Софийската среща на върха на ЕС. Срещите на най-важните политически органи на ЕС са от 17 до 21 юни, припомня телевизията. \r\n***  Вместо да се конкурират честно с руския проект „Северен поток 2“, САЩ притискат европейските страни, „както във времената на Дивия Запад“, заяви на пресконференция в петък прессекретарят на Кремъл Дмитрий Песков в ефира на телевизионния канал RT, предава  ТАСС . \r\n„Вместо да се конкурират честно със „Северен поток 2“, САЩ предпочетоха да действат в Европа, както по времето на Дивия Запад. Те показаха оръжие и казаха на европейците, че ще купуват американски газ и не ги интересува, че той е най-малко 30% по-скъп от руския газ“, заяви Песков. \r\nПо неговите думи този газопровод е изгоден както за доставчика, така и за купувача на руския газ. Освен това той ще „внесе значителен принос в енергийната сигурност на Европа“. \r\nПроектът \"Северен поток - 2\" включва изграждането на две нитки с общ капацитет от 55 милиарда кубически метра газ годишно от бреговете на Русия през Балтийско море до Германия. Разходите за строителство се оценяват на 9,5 милиарда евро, пускането на тръбопровода се очаква преди края на 2019 година. Европейските партньори на Газпром в проекта са германските Uniper и Wintershall, австрийските OMV, френските Engie и англо-холандската Shell. Партньорите на Газпром ще финансират 50%.", "date": "2019.06.01", "title": "Преглед на международните новини до 6:00 часа (Агенция \"Фокус\")"}
{"url": "http://www.focus-news.net/news/2019/06/01/2664958/gd-granichna-politsiya-intenziven-e-trafikat-na-gkpp-kapitan-andreevo-i-lesovo-za-tovarni-avtomobili-na-izhod-ot-stranata.html", "text": "На българо-турската граница на ГКПП „Капитан Андреево“ и ГКПП „Лесово“ трафикът е интензивен на изход от товарни автомобили. Това съобщиха от пресцентъра на  Главна дирекция „Гранична полиция“ . Информацията за трафика на българските гранични контролно-пропускателни пунктове е към 06.00 часа. На всички останали гранични контролно-пропускателни пунктове трафикът е нормален.", "date": "2019.06.01", "title": "ГД „Гранична полиция“: Интензивен е трафикът на ГКПП „Капитан Андреево“ и „Лесово“ за товарни автомобили на изход от страната"}
{"url": "http://www.focus-news.net/news/2019/06/01/2664960/predstoyashti-sabitiya-v-stranata-za-1-yuni-agentsiya-fokus.html", "text": "***          \r\nОт 21.00 часа на площад „Христо Ботев“ ще се състои тържествена заря-проверка. Президентът Румен Радев ще произнесе слово. \r\n***          \r\nОт 13.00 часа вицепрезидентът Илияна Йотова ще бъде гост на Националния младежки събор „Илиева нива“, който ще се проведе в едноименната местност край село Глумово. \r\n***          \r\nОт 13.00 часа Председателят на Народното събрание Цвета Караянчева ще участва в националното поклонение в памет на жертвите на тоталитаризма в концентрационния лагер на остров Персин – гр. Белене. \r\n***          \r\nОт 21.00 часа на площад „Освобождение” председателят на Народното събрание Цвета Караянчева и народни представители ще присъстват на тържествената заря-проверка в Кърджали по случай Деня на Ботев и загиналите за свободата и независимостта на България. \r\n***          \r\nОт 16.00 часа в град Попово на площад „Александър Стамболийски министърът на отбраната Красимир Каракачанов ще присъства на извънредното събитие на националната кампания „Бъди войник“. \r\n***          \r\nОт 09.45 часа от първи перон на Централна гара София ще потегли парен локомотив, с който БДЖ подарява на деца в неравностойно положение разходка до Банкя. \r\n***          \r\nОт 10.00 часа в Мраморното фоайе на Столична община ще се състои откриване на фотоизложбата „Очи между клоните“ на седемнадесетгодишния Алпер Османов. \r\n***          \r\nОт 10.00 часа на Голямана сцена в Южен парк 2 (Хилтън парк) ще бъде открито Деветото издание на Международния фестивал за съвременен и социален цирк в България \"Мини Арт Фест“. \r\n***          \r\nОт 10.15 часа в НДК ще се проведе Софийски международен литературен фестивал. \r\n***          \r\nОт 10.30 часа кметът на София Йорданка Фандъкова ще присъства на откриването на детски ателиета на територията на античния културно-комуникационен комплекс „Сердика“. \r\n***          \r\nОт 11.00 часа в Дом на киното ще бъдат представени прожекции на късометражни анимационни филми за деца. \r\n***          \r\nОт 11.00 часа на територията на Градската градина и в близките музеи и галерии ще се проведе тазгодишното издание на Детски панаир. \r\n***          \r\nОт 11.00 часа Националният исторически музей организира много игри и забавления за цялото семейство за Международния ден на детето. \r\n***          \r\nОт 11.00 часа парка „Заимов“, до театър „София“, ще се проведе Пазар на производители и кулинарни демонстрации в Деня на детето. \r\n***          \r\nОт 11.00 часа Музейко ще работи безплатно.  \r\n***          \r\nОт 11.30 часа на територията на Южен парк (до Голямата поляна) ще се проведе инициативата ”SOS – Спри! Спаси дете!” \r\n***          \r\nОт 12.30 часа в Националния дворец на децата в София ще бъдат връчени наградите в петото издание на Националния конкурс за детска рисунка „Рицарят в мен“ и за литературна творба на тема „Рицарска постъпка“. \r\n***          \r\nОт 13.00 часа в Квадрат 500 ще се проведе \"Ден на детето в Квадрат 500\". \r\n***          \r\nОт 13.00 часа в заседателната зала на Апелативна специализирана прокуратура на ул. \"Черковна\" 90 ще бъде даден брифинг по повод задържането за корупционни действия на зам.-кмета на Район \"Северен\" в Пловдив. \r\n***          \r\nОт 17.00 часа в Софийска градска художествена галерия ще се състои премиерата на книгата „Непознатото дете“. \r\n***          \r\nОт 18.00 часа в Южен парк ІІІ част на Голямата поляна откъм бул. „Гоце Делчев”, ще се проведе Рок & Блус фестивалът „Цвете за Гошо”.  \r\n*** \r\nВ 11.00 часа в Градския парк ''Лятно кино'' ще започне празнична програма  по случай  Международния ден на детето. В 13.00 часа ще започне концерт по случай 6-годишнината на музикална школа „Станимака” с ръководител Севджан Рамадан.  \r\n*** \r\nВ 18.00 часа в Градската библиотека ще се състои  традиционен концерт „Талантите на Асеновград” с художествен ръководител Кети Стоянова. \r\n***          \r\nОт 09.00 часа състои на централната алея /до х-л „Добруджа“/ в к.к. „Албена” ще бъдат открити Юбилейни XX републикански състезания на Младежките противопожарни отряди „Млад огнеборец“. \r\n***          \r\nОт 10.00 часа на площад „Македония“ Общината организира богата празнична програма за Деня на детето.  \r\n***          \r\nОт 10.00 часа в МОЛ Галерия (на ниво 1 пред магазин „Икея“) ще се проведе Благотворителна акция \"Жълти стотинки\". \r\n***          \r\nОт 10.00 часа на остров Света Анастасия ще се проведе кампания \"Да ограничим пластмасата\" - детски работилнички, еко ден с дегустации и музика. \r\n***          \r\nОт 10.30 часа в Експоцентър „Флора“ ще се проведат детски работилници и инфо лектории - изработване на различни предмети от пластмаса, цветя, пана от капачки и други, презентации за рециклирането. \r\n***          \r\nОт 11.00 часа пред Културен център \"Морско казино\" ще се проведе инициативата \"Децата рисуват\". \r\n***          \r\nОт 11.00 часа на открита сцена \"Охлюва\" започва концерт на вокалните групи към Хор \"Милка Стоева\" с ръководител Лили Бедросян. \r\n***          \r\nОт 13.00 часа в местността за отдих в парк \"Минерални бани\" при ТК \"Акве Калиде\" ще се състои Петото издание на националния фолклорен фестивал \"Хоро се вие край лазурния бряг\". \r\n***          \r\nОт 17.00 часа в Дома на писателя на ул. „Вола“ 1 бургаският писател и журналист Слави Томов ще говори за творчеството на Клод Проспер Жолио дьо Кребион и Макс Биърбом. \r\n***          \r\nОт 18.30 часа пред Културен център „Морско казино“ ще бъдат организирани хаус парти с DJ Saffo и ревю на дизайнерски модели от рециклирани материали, декориране на дрехи. \r\n*** \r\nОт 10.00 часа в Градската художествена галерия „Борис Георгиев“ ще бъде открита изложбата „История на изкуството за деца”.  \r\n*** \r\nОт 11.00 часа в Зоопарк – Варна ще се състои викторина за животните и представление по повод Международния ден на детето – 1 юни. \r\n***          \r\nОт 11.00 часа в двора на ЦПЛР - Общински детски комплекс ще се състои официалната церемония по награждаване на лауреатите от VIII Национален конкурс за детска рисунка \"ПриказкиТЕ\". \r\n***          \r\nОт 18.00 часа в Морско казино– Варна ще започне благотворителният концерт \"Чувам те...\" в подкрепа на деца с увреден слух за осигуряване на подкрепящо образование на децата от глухата общност. \r\n***          \r\nОт 18.00 часа в Галерия Графит във Варна ще бъде открита първата самостоятелна изложба на младата художничка Антония Фингарова - „Намереният остров“. Проектът се реализира от Фондация „Св. Св. Константин и Елена“. \r\n***          \r\nОт 19.30 часа на основна сцена на Драматичния театър „Стоян Бъчваров“ във Варна със спектакъла „Опит за летене“ от Йордан Радичков на Народния театър ще бъде открит Тазгодишният международен театрален фестивал „Варненско лято“. \r\n***          \r\nОт 08.00 часа ще се проведе поход от Велико Търново до парк \"Ксилифор\" -  трети етап на кампания „Движи се и победи\". \r\n***          \r\nОт 10.00 часа в парк Ксилифор ще се проведе Спортно-туристически празник.  \r\n***          \r\nОт 10.00 часа в парк „Марно поле“ ще се проведе акцията „Жълти стотинки – деца помагат на деца“.  \r\n***          \r\nОт 10.30 часа в парк ''Дружба'' Градски ученически парламент – Велико Търново организира игри и забавления по повод Деня на детето – 1 юни. \r\n***          \r\nОт 08.30 часа в храм \"Свето възнесение Господне\" Негово високопреосвещенство Врачанският митрополит Григорий ще оглави възпоменателна панихида за Христо Ботев и неговите четници. \r\n***          \r\nОт 09.00 часа на Ботевата алея при с. Косталево ще се проведе „Със стихове и песни по Ботевата алея - по стъпките на Ботев“. \r\n***          \r\nОт 09.30 часа в тренировъчната волейболната зала „Халето“ ще се проведе волейболен турнир за мъже за „Купата на Враца 2019 г.“ \r\n***          \r\nОт 10.00 часа в Градска концертна зала ще се състои  Тържествено заседание на Общински съвет Враца и обявяване на Наградите на Враца. \r\n***          \r\nОт 13.30 часа в м. Камарата ще се състои поклонение на лобното място на Христо Ботев. \r\n***          \r\nОт 19.30 часа в Голяма зала на ДКТ ще се състои Тържествен концерт, посветен на 143-та годишнина от подвига на Христо Ботев и неговата чета. \r\n***          \r\nОт 10.30 часа в Градския парк Международният ден на детето – 1 юни по традиция ще бъде отбелязан с голям празник. \r\n***          \r\nОт 10.00 часа в Музей в Градски парк „Св. Георги“ и пред Музея ще се проведе Пътуващ международен фестивал на анимационния филм „Златен кукер“. \r\n***          \r\nОт 10.00 часа в Градски парк „Св. Георги“ ще се състои Фестивал на талантите.  \r\n***          \r\nОт 11.00 до 16.00 часа в градски парк Св. Георги ще се проведе фестивал „От българско, по-българско за нашата трапеза“. \r\n***          \r\nОт 09.30 часа на площад „Свобода” се организира забава с игри от „Ротаракт клуб“. \r\n***          \r\nОт 10.00 часа в Градската градина Община Каварна организира детски празник по повод 1 юни. \r\n***          \r\nОт 13.00 часа ХГ ,,Христо Градечлиев“ Мадлен Алгафари ще представи книгата си „Поправителен за родители”. \r\n***          \r\nОт 09.00 часа в НЧ „ Искра”  ще бъде открито Търговско изложение на виното „Розе”. \r\n***          \r\nОт 10.00 часа на площад „ Севтополис” ще започне Празнично утро послучай Деня на детето. \r\n***          \r\nОт 10.00 часа в Исторически музей „Искра” ще бъде открита научно – практическа конференцият по повод 95 години от създаванео на общински вестник „ Искра”. \r\n***          \r\nОт 17.00 часа в НЧ „Възродена Искра” ще се състои награждаване на участниците в Регионалния конкурс за детска рисунка „ в Долината на розите и тракийските царе”.   \r\n***          \r\nОт 18.00 часа в парк „Розариум” ще бъде открита изложба с конкурсен характер на български хляб и традиционни ястия „ Хлябът на българина”. \r\n***          \r\nОт 18.00 часа в Художествената галерия ще бъде открита VII Международна изложба съвременна малка графика „ Мини принт”. \r\n***          \r\nОт 14.30 часа в подножието на парк „Тюлбето“ в Казанлък ще бъдат представени три тежкотоварни камиона, „украсени“ с фотоси от Казанлък и Долината на розите. \r\n***          \r\nОт 11.00 часа в Национален музей „Хpucmo Ботев“ ще се състои рисуване на открито и изложба на деца от град Калофер. От 13.00 часа ще се състои Откриване на изложба „150 години - подвиг и памет\". \r\n***          \r\nОт 19.30 часа на Мемориален комплекс „Христо Ботев\"  ще се състои Тържествен концерт, а от 21.00 часа Тържествена заря-проверка. \r\n***          \r\nОт 10.00 часа на площад „Възраждане“ по случай 1 юни децата ще бъдат забавлявани с програмата на актьорите от Държавен куклен театър – Сливен, ще бъде показана изложба на флагчета на държави от Европейския съюз и състезание по колоездене. \r\n***          \r\nОт 10.00 часа в парк „Галерията” започва празнична програма по повод Международния ден на детето. \r\n***          \r\nОт 18.00 часа в Градски парк, сцена Ронда ще се състои празник, посветен на Деня на детето с детски танцов спектакъл „Децата сънуват“. \r\n***          \r\nОт 10.00 часа пред Двореца на културата е предвидена богата програма за Деня на детето.  \r\n***          \r\nОт 10.30 часа над 600 участници ще се включат в ХХІI Национален детско-юношески фестивал „Чичо Стоян”, който ще се проведе в село Дивотино, на открита сцена пред едноименното читалище. \r\n***          \r\nОт 11.00 часа в офиса на Дружеството на писателите на ул. „Княз Александър Батенберг“ Членове на Дружеството на писателите ще четат свои творби по случай Деня на детето – 1 юни. \r\n***          \r\nОт 19.00 часа в центъра на селото ще се проведе традиционният събор в село Лесковец. \r\n***          \r\nОт 10.00 часа в летен театър в парк ,,Кайлъка\" (при лошо време в зала ,,Балкансторй\") ще се състои пети национален фолклорен фестивал ,,Любимото ми хорце\". \r\n***          \r\nОт 11.30 часа в зала „Катя Попова” ще се състои празничен концерт по повод деня на детето с участието на детски формации при Център за работа с деца и фолклорен танцов ансамбъл ,,Дъга\". \r\n***          \r\nОт 16.00 часа в Драматично-куклен театър ,,Иван Радоев\" ще се състои премиера на постановката „Приказки без край\" на детската театрална студия. \r\n***          \r\nОт 16.30 часа в централен мол ще бъде представена музикално-поетичната приказка ,,Калинката\". \r\n***          \r\nОт 19.00 часа в Драматично-куклен театър ,,Иван Радоев\" ще се играе постановката „Приказки без край\" на детската театрална студия. \r\n*** \r\nВ 10.00 часа на пл. ''Стефан Стамболов'' ще се проведе отбелязване на Международния ден на детето. Проявите ще продължат до 19.30 часа.  \r\n*** \r\nВ 11.00 часа на ул. ''Съборна'' в Стария град ще се състои откриването на Дертси панаир на занаятите.  \r\n***          \r\nОт 12.00 часа на пл. „Стефан Стамболов“ ще се състои Благотворителен концерт в Деня на детето, организиран от Клиниката по педиатрия на УМБАЛ „Свети Георги“. \r\n***          \r\nОт 20.00 часа в Античния театър Международна джаз формация Western Balkans Band BG ще изнесе концерт. \r\n***          \r\nОт 10.30 часа в салона на ПБНЧ „Еленка и Кирил Д. Аврамови -1856“, ще се проведе общински празник на семейното изкуство – „С мама и татко на сцената“. \r\n***          \r\nОт 16.00 часа в Градската градина, пред сградата на ПБНЧ „Еленка и Кирил Д. Аврамови -1856“, ще се проведе празнично веселие по повод Деня на детето – 1 юни. \r\n***          \r\nОт 10.30 часа в двора на Регионална библиотека „Сава Доброплодни” ще се състои литературен празник.  Децата ще се срещнат с  герои от произведенията на големите български писатели Станка Пенчева и Йордан Радичков, ще участват в забавни игри и викторини и др. \r\n***          \r\nОт 11.00 часа на различни сцени в града /пл. „Хаджи Димитър“, пред Военен клуб, пред НТС, в Градската градина, до паметника на Съби Димитров и в кв. „Речица“ ще се състоят концерти по повод 1 юни – Международен ден на детето. \r\n***          \r\nОт 11.00 часа край язовирната стена на язовир „Жребчево ще бъде отбелязана 50-тата годишнина от пускането в експлоатация“, който е стопанисван от „Напоителни системи“ ЕАД. \r\n***          \r\nОт 14.00 часа в крепостта „Туида“ ще се проведе детски празник „Да играем игрите на баба и дядо“ – дейност по проект на Регионален исторически музей „Д-р Симеон Табаков“ – Сливен „Отпечатване сборник „Сечи, сечи месечинка“ – традиционни залъгалки, броилки, детски игри и играчки от Сливенско“, реализиран с финансовата подкрепа на Министерство на културата. \r\n***          \r\nОт 10.00 часа на амфитеатъра на площад „България“ ще започне конкурсът „Мис и Мистър Капчица“. \r\n***          \r\nОт 10.00 часа ще има Поклонение пред Паметника-костница на връх Средногорец. \r\n***          \r\nОт 10.00 часа на пл. „България“ ще се състои еднодневното събитие „Открий Европа“, посветено на Деня на детето. \r\n***          \r\nОт 11.30 до 13.00 часа в Родопски драматичен театър ще се проведе Ден на отворените врати за среща с герои и актьори от детски представления. \r\n***          \r\nОт 11.30 на пл.”Свобода” на Стария център в Смолян с Почетен караул тържествено ще бъде отбелязан 2 юни и ще бъдат поднесени венци и цветя пред Паметника на Христо Ботев . \r\n***          \r\nОт 10.00 часа въжената градина в парк „Митрополит Методий Кусев“ в Стара Загора ще бъде отворена за децата на 1 юни. \r\n***          \r\nОт 10.00 часа в парк „Пети октомври“ Общината организира инициативата „Играй с приятели“, посветена на Международния ден на детето. \r\n***          \r\nОт 11.00 часа на площадката до бадминтон игрищата в парк „Митрополит Методий Кусев“ (Аязмото) ще се състои поредно събитие под надслов „Играй с приятели офлайн“. \r\n***          \r\nОт 11.00 часа в парк „Артилерийски“ ще се състои Празничен концерт на ВС „Розов свят“ и ДЮТС „Броеничка“. \r\n***          \r\nОт 17.00 часа на поляната до кучешката градина „Куйбишевска“ Общината организира конкурси и демонстрации с кучета. \r\n***          \r\nОт 17.30 часа в Оперен театър ще се проведе Международен филмов фестивал за ново европейско кино „Златната липа“.  \r\n***          \r\nОт 10.00 часа, на алеята пред Драматичния театър ще бъдат обособени кътове по интереси. Ще се рисува с тебешири, а в спортния кът ще се проведат различни състезателни игри. Също в 10.00 часа на малката сцена до градския шадраван започва „Сцена за музиканти и всякакви таланти“. От 15.00 часа в Регионална библиотека „Петър Стъпов“ ще бъде открита гостуващата изложба на Чешкия културен център „11 свята. Съвременна чешка илюстрация за деца“. В 15.30 часа Духовият оркестър към Общината ще проведе образователния урок \"Първоюнско настроение по ноти\". \r\n***          \r\nОт 21.00 часа на пл.\"Свобода\" в Хасково ще се състои Тържествена заря-проверка по повод 2 юни - Ден на Ботев и на загиналите за свободата и независимостта на България. \r\n***          \r\nОт 09.50 часа пред Драматично-кукления театър „Васил Друмев“ повече от 500 деца, техните родители и учители от детските градини на Шумен ще отбележат Международния ден на детето – 1 юни с карнавално дефиле. \r\n***          \r\nОт 11.30 часа в Младежкия дом ще бъдат наградени най-добрите есета и рисунки от третото издание на конкурса „Индустрията в моя регион.“ \r\n***          \r\nОт 10.00 часа в Градския парк ще се проведе празника „Детски калейдоскоп“.", "date": "2019.06.01", "title": "Предстоящи събития в страната за 1 юни (Агенция „Фокус“)"}
{"url": "http://www.focus-news.net/news/2019/06/01/2664961/nimh-shte-ima-kratkotrayni-valezhi-ot-dazhd-s-gramotevitsi-maksimalnite-temperaturi-shte-sa-mezhdu-22-i-27-v-sofiya-okolo-22.html", "text": "Днес над страната ще има разкъсана облачност, около и след обяд купеста и купесто-дъждовна. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) . Ще има краткотрайни валежи от дъжд с гръмотевици, като в Централна България явленията ще продължат и през нощта. Ще духа слаб до умерен вятър от изток-североизток. Максималните температури ще са между 22° и 27°, в София около 22°. Атмосферното налягане през деня слабо ще се понижи и ще бъде близко до средното за месеца. \r\nНад Черноморието ще преобладава слънчево време. В следобедните часове ще се развива купеста и купесто-дъждовна облачност, на места с краткотрайни валежи от дъжд и гръмотевици. Ще духа слаб до умерен вятър от изток-югоизток. Максимални температури на въздуха: 22-25°. Температура на морската вода е 16-20°. Вълнението на морето ще бъде 1-2 бала. \r\nНад планините след обяд ще се развие купеста и купесто-дъждовна облачност и на много места ще има краткотрайни валежи от дъжд, придружени с гръмотевични бури. Ще духа до умерен вятър от юг-югоизток. Максималната температура на височина 1200 метра около 15°, на 2000 метра – около 9°.", "date": "2019.06.01", "title": "НИМХ: Ще има краткотрайни валежи от дъжд с гръмотевици, максималните температури ще са между 22° и 27°, в София около 22°"}
{"url": "http://www.focus-news.net/news/2019/06/01/2664946/kmetat-na-bozhurishte-ostava-v-aresta-obzor.html", "text": "Специализираният наказателен съд определи мярка за неотклонение „Задържане под стража“ за кмета на Община Божурище Георги Димов. Съдът прие, че е налице обосновано предположение той да е извършил престъплението, за което е обвинен. Освен това, заеманата от него длъжност, предполага възможността да извърши ново престъпление, с което да попречи на разкриването на обективната истина по делото. На 28 май полицията арестува кмета на Божурище Георги Димов, зам.-кмета Габриела Дончева и секретаря на общината Цветелина Димитрова заради злоупотреби при сделки с имоти. Те бяха задържани след акция на Специализираната прокуратура, КПКОНПИ и СДВР заради информация, че 4 общински имота в Божурище са продадени чрез манипулиран търг, с което Общината е ощетена с близо 8 млн. лв. След проверките е станало известно, че Георги Димов е изтеглил кредит от 1 млн. лв. при годишна заплата малко над 20 хил. лв., а освен това има и сключен договор за автомобил на лизинг. През октомври 2018 г. кметът лично внесъл в общинския съвет предложение за продажбата на 4 имота частна общинска собственост чрез търг с тайно наддаване. Земите се намират в село Гурмазово. На 7 декември граждани се свързали с председателя на общинския съвет, за да му съобщят, че на сайта на общината се появила обява, която съдържала необходимите документи за участие, но срокът за закупуване и продаване на документите обаче изтичал същия ден. В рамките на един ден били сключени договори за продажба с новите собственици - три фирми и едно физическо лице. Едно от дружествата е с пълномощник бащата на кмета. Имотите били продадени за 2,16 лв./кв. м., а гранични на общинските земи струват по 40-50 евро на квадрат.  \r\nГеорги Димов коментира, че случилото се е единственото, което опозицията може да приложи като действие срещу един успешен кмет като него, който за 4 години е успял да промени цялата община. „Моята молба е единствено максимално бързо да приключи всичко, да се установи моята невинност и да се залавям за работа. Изключително много работа ме чака тази година“, коментира Димов. Той увери, че няма никакви притеснения относно разследването.", "date": "2019.06.01", "title": "Кметът на Божурище остава в ареста (ОБЗОР)"}
{"url": "http://www.focus-news.net/news/2019/06/01/2664962/prezidentat-rumen-radev-shte-uchastva-v-otbelyazvaneto-na-denya-na-botev-i-na-zaginalite-za-svobodata-i-nezavisimostta-na-balgariya.html", "text": "Президентът Румен Радев ще посети Враца, където ще участва в отбелязването на Деня на Ботев и на загиналите за свободата и независимостта на България. Това съобщиха от  прессекретариата на държавния глава . \r\nВ 21.00 часа на площад „Христо Ботев“ в града ще се състои тържествена заря-проверка. Президентът Радев ще произнесе слово.", "date": "2019.06.01", "title": "Президентът Румен Радев ще участва в отбелязването на Деня на Ботев и на загиналите за свободата и независимостта на България"}
{"url": "http://www.focus-news.net/news/2019/06/01/2664963/vitseprezidentat-iliyana-yotova-shte-bade-gost-na-natsionalen-mladezhki-sabor-ilieva-niva.html", "text": "От 13.00 часа вицепрезидентът Илияна Йотова ще бъде гост на Националния младежки събор „Илиева нива“, който ще се проведе в едноименната местност край село Глумово, община Ивайловград. Това съобщиха от  прессекретариата на държавния глава .", "date": "2019.06.01", "title": "Вицепрезидентът Илияна Йотова ще бъде гост на Национален младежки събор „Илиева нива“"}
{"url": "http://www.focus-news.net/news/2019/06/01/2664965/predsedatelyat-na-narodnoto-sabranie-tsveta-karayancheva-shte-uchastva-v-tarzhestvenata-zarya-proverka-v-kardzhali-po-sluchay-denya-na-botev-i-zaginalite-za-svobodata-na-balgariya.html", "text": "Председателят на Народното събрание Цвета Караянчева и народни представители ще присъстват на тържествената заря-проверка в Кърджали по случай Деня на Ботев и загиналите за свободата и независимостта на България – 2 юни. Това съобщиха от пресцентъра на  Народното събрание . Честването ще започне в 21.00 часа на площад „Освобождение”.  \r\nПредседателят на парламента ще приеме строя и ще поздрави участващите в зарята представителни части на Българската армия и ученически отряди от учебни заведения в град Кърджали. Цвета Караянчева ще произнесе слово по повод Деня на Ботев и загиналите за свободата и независимостта на България.", "date": "2019.06.01", "title": "Председателят на Народното събрание Цвета Караянчева ще участва в тържествената заря-проверка в Кърджали по случай Деня на Ботев и загиналите за свободата на България"}
{"url": "http://www.focus-news.net/news/2019/06/01/2664959/aktualna-patna-obstanovka.html", "text": "Информация за състоянието на републиканските пътища, предоставена за Агенция „Фокус“ от  Агенция “Пътна инфраструктура” . Метеорологична обстановка: \r\n През нощта облачността ще е значителна и на много места ще има валежи от дъжд, интензивни с гръмотевични бури и градушки - в Централна България. На 01.06.2019 г. облачността временно ще се разкъса. Около и след обяд отново в много райони от страната ще се развива купеста и купесто-дъждовна облачност. Ще има краткотрайни валежи от дъжд с гръмотевици. През нощта срещу неделя, главно в централните райони ще продължи да вали. Ще духа слаб до умерен вятър от изток-североизток. Максималните температури ще са между 22° и 27°.  Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nза периода от 01 юни до 15 септември 2019 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. само в посока от София до Пловдив; \r\nв неделя от 16 ч. до 20 ч. само в посока от Бургас до София. \r\nАМ „Струма“: \r\nв събота от 10 ч. до 14 ч. само в посока от п. в. „Даскалово“ до ГКПП „Кулата“. \r\nАМ „Марица“: \r\nв неделя от 16 ч. до 20 ч. само в посока от Свиленград до АМ „Тракия“. \r\nсъщо така и за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софиийски околовръстен път само в посока София, като е ограничено за обход в посока София-Ребърково; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път на София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София:  \r\nДвижението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 10.10.2019 г.;  \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 07.06.2019 г.; \r\nОграничава се скоростта на движение по АМ „Тракия“ от км 88+264 до км 89+700 на 90 км/ч посока Бургас поради липса на маркировка и ОС в средна разделителна ивица. Срок до 07.06.2019 г.; \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nОПУ Сливен: \r\nДвижението при с. Дядово от км 239+000 до км 242+150 посока Бургас се осъществява в едната лента поради ремонт на асфалтова настилка. Ограничено е движението в активната лента. Участъкът е сигнализиран с пътни знаци. Срок до 01.06.2019 г. \r\nАМ „Хемус“:  \r\nОбласт София: \r\nЗа улеснение на трафика във връзка с предстоящите почивни дни се въвежда реверсивно движение по АМ \"Хемус\" в участъка от км 33+960 до км 40+310 /платното посока Варна е затворено, като движението се осъществява двупосочно в платното посока София, поради ремонтни дейности на виадукти при км 36+450 /\"Коренишки дол\"/ и км 37+920, както следва: - От 31.05.2019 г. – 13:00 ч. до 02.06.2019 г. – 10,00 ч. - обособяване на две ленти за посоката София - Варна и една лента за посока Варна - София; - От 02.06.2019 г. – 10,00 ч. до 03.06.2019 г. - 10,00 ч. - обособяване на две ленти за посоката Варна – София и една лента за посока София – Варна. Срок 03.06.2019 г. \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 10.06.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 10.06.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движени ето се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок до 10.06.2019 г.; \r\nОбласт Варна: \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 04.06.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: \r\nОбласт София: няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Белотинци – Монтана при км 73+542 до км 102+600 се осъществява в една лента, поради  извършване на частични ремонтни дейности по асфалтовата настилка. На определени участници скоростта е ограничена до 40 км/ч. Движението се регулира от сигналисти на място. Срок до 06.06.2019 г.   \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 28.06.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 30.09.2019 г.; \r\nОбласт Монтана: \r\nДвижението в участъка 73+542 до 102+060 Белотинци – Монтана се осъществява се в една лента поради ремонтни дейности на асфалтовата настилка и скоростта на движение е ограничена до 40 км/ч . Регулира се от сигналисти на място . Срок до 06.06.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението по път I-2 Русе – Разград /мост  при с. Писанец/ от км 34+196 до км 34+590 се осъществява с повишено внимание поради  провеждане на  спортно мероприятие бънджи-скокове. Участъка е сигнализиран временно с пътни знаци, съгласно Наредба №3 за ВОБД, Стеснение на едната лента за движение. Ограничение на скоростта до 40 км/ч.Движението ще се регулира от пътна полиция. \r\n От 09:00 до 19:00 часа на 01.06.2019 г. – събота. \r\n От 09:00 до 19:00 часа на 02.06.2019 г. – неделя \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка ГКПП „Дунав мост“ Русе – с. Писанец от км 0+000 до км 37+300 се осъществява с повишено внимание поради полагане на хоризонтална маркировка на определени участъци. Участъкът е сигнализиран временно с пътни знаци. Ограничението на скоростта е до 40 км/ч. Движението се регулира от сигналисти. Срок до 03.06.2019 г.; \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Велико Търново: \r\nДвижението в участъка Джулюница – граница с Област Търговище от км 149+000 до км 172+900 се осъществява с повишено внимание поради отстраняване на растителност. Участъкът е сигнализиран с пътни знаци. Срок до 30.06.2019 г.  \r\nОбласт Търговище:  \r\nДвижението с повишено внимание по път I-4 Пролаз- Търговище – с. Пробуда поради ремонт на асфалтовата настилка. Срок до 07.06.2019 г. \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\n         Движението в участъка Зая – Дряново в района на Дряново при км 124+800 се осъществява в едната лента поради ремонтни дейности на асфалтовата настилка. Срок 07.06 2019 г.; \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.07.2019 г.; \r\nОбласт Стара Загора: \r\nДвижението в участъка Шипка – Казанлък от км 183+750 до км 195+000 се ограничава за транзитно преминаващите автомобили във връзка с провеждане на ритуала ,,Розобер‘‘, част от фестивала на розата 2019 г. Трафикът и в двете посоки се отклонява по обходен маршрут: по третокласния път III-5601 Шейново – Дунавци и обратно. Движението в района се регулира от знаци и пътна полиция. Срок от 08:00ч до 11:00ч на 02.06.2019 г. \r\nДвижението в участъка с. Ягода – с. Бъдеще от км 213+800 до км 246+500 се осъществява в една лента на определени участъци поради косене на тревни площи. Срок до 15.06.2019 г.; \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път I-5 Черноочене – Кърджали в участъка с. Калинка – гр. Кърджали от км 338+000 до км 342+000 се извършва с повишено внимание поради ремонт на улично осветление в средна разделителна ивица. Срок до 30.06.2019 г. \r\nДвижението в участъка спирка „Джебел“ – п.в. „Седлари“ от км 351+415 до км 351+755 е ограничено за всички МПС поради поставяне на предпазни мрежи против камъни. Срок до 14.06.2019 г. \r\nОбходен маршрут: сп. „Джебел“ – Момчилград – п.в. „Седлари“.  \r\nОбласт Хасково: \r\nДвижението в участъка с. Калинка – гр. Кърджали от км 338+000 до км 342+000 се осъществява с повишено внимание поради ремонт на улично осветление в средна разделителна ивица. Срок до 30.06.2019 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението в участъка Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 20.06.2019 г. \r\nОбласт Ямбол: \r\nДвижението в участъка Лозенец – Венец от км 425+000 до км 427+000 се осъществява в една лента поради ремонт на асфалтовата настилка. Движението се регулира чрез пътни знаци .Срок до 10.06.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в урбанизираната територия на гр. Карнобат от км 447+000 до км 449+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 01.07.2019 г.; \r\nДвижението в участъка Карнобат – Ветрен от км 456+000 до км 485+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 05.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nДвижението в участъка Шумен – Велики Преслав от км 121+000 до км 140+000. Посока велики Преслав се осъществява с повишено внимание поради косене на тревни площи.  Срок до 01.06.2019 \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.;  \r\nОбласт Бургас: \r\nДвижение с повишено внимание по път I-9 „Бургас – Малко Търново“ от км 273+557 до км 274+300 в участъка  Крушевец – Индже войвода поради извършване на краткотрайни ремонтни дейности от страна на ЕВН  в светлата част на денонощието. Срок: от 10.06.2019 г. до 14.06.2019 г. \r\nДвижението с повишено внимание по път I-9 Варна-Бургас от км 183+920 до км 184+595 в района на с. Баня се въвежда временна организация на движението на обект \"Водосток в аварийно състояние на път I-9 Варна - Бургас при км 184+258.  Движението на МПС се осъществява при стеснение на платното за движение. Скоростта на движение се намалява до 50 км/ч. Срок: до 17.00 ч. на 15.06.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2019 г.; \r\nДвижението в участъка Поморие – Сарафово от км 221+000 до км 225+000 се осъществяват с повишено внимание поради частични ремонтни дейности на асфалтовата настилка, почистване на окопи и косене на тревни площи. Участъкът е сигнализиран с пътни знаци. Срок до 07.06.2019 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч. Движението се регулира с пътни знаци. Срок до 07.06.2019 г. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 17.06.2019 г.; \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 04.06.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-906: Движението по път III-906 Гюльoвца – м.с. Черно море от км 34+000 до км 61+200 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.06.2019 г. \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500 поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 30.06.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът II-53: Движението по път II-53 Лясковски кантон – Миндя от км 16+600 до км 29+000 се осъществява в една лента поради изпълнение на дейности по ремонт на пътната настилка. Движението се регулира с пътни знаци и регулировчици. Срок до 31.08.2019 г.; \r\nПът II-53: Движението по път II-53 Поликраище – Горна Оряховица от км 4+000 до км 6+431 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 15.06.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г.; \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 30.06.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът ІІІ-134: Движението по път ІІІ-134 Бяла Слатина – Попица от км 0+000 до км 0+550 се осъществява с повишено внимание поради стесняване на една от лентите за движение в чертите на гр. Бяла Слатина поради частични ремонти дейности на асфалтовата настилка. Участъкът е сигнализирано с пътни знаци. Срок 04.06.2019 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.07.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.07.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.07.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III - 4041 : Движението по път III - 4041 Скалско - Геша от км 25+728 до км 26+000 се осъществява с повишено внимание поради извършване на ремонтни дейности по асфалтовата настилка. Поставена е необходимата сигнализация. Срок до 07.06.2019г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.07.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.07.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-27: Движението по път II-27 Владимирово – Добрич в участъка от км 50+000 до км 70+000 се осъществява с повишено внимание,поради ремонтни дейности на асфалтовата настилка. Движението е регулирано с пътни знаци. Срок до 14.06.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява с в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 12.08.2019 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 30.06.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок до 10.06.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 10.06.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 143+320 до км 149+445 е ограничено за всички МПС поради извършване на строително монтажни работи. Срок до 14.07.2019 г.; \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. - В посока Плевен – Лом: път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-81: Движението по път ІІ-81 Петрохан – Бързия от км 50+870 до км 69+000 се осъществява в една лента поради почистване на водостоци и пътната настилка от инертни материали. Срок до 06.06.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.06.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.06.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 67+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.06.2019 г.; \r\nПът III-112: Движението по път ІІІ-112 с. Дъбова махала – с. Смирненски от км 16+174 до км 20+574 се осъществява в една лента поради извършване на ремонтни дейности асфалтовата настилка. Срок до 21.06.2019 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрище – Пазарджик – Пещера – Батак в гр. Пазарджик от км 124+600 до км 124+900 /ул. „Стоян Ангелов“ в гр. Пазарджик от затворената улица „Теофан Бейков“ до кръстовището с улица „Осми март“/ се осъществява в едно платно поради ремонтни дейности на асфалтовата настилка. Движението се извършва при поетапно затваряне на движението както следва:  \r\n-\tПри СМР в дясно платно и затворен за движение участък с дължина 300 метра, движението се осъществява двупосочно в ляво платно, като се обособяват по една лента за движение в двете посоки от км 124+600 до км 124+900.  \r\n-\tПри СМР в ляво платно и затворен за движение участък с дължина 300 метра, движението се осъществява двупосочно в дясно платно, като се обособяват по една лента за движение в двете посоки от км 124+600 до км 124+900. Движението се регулира със съответната сигнализация и пътни знаци. Срок до 30.06.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 30.09.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 28.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради земни изкопни ремонтни дейности. Срок до 11.06.2019 г.; \r\nПът ІІ-13: Движението по път II-13 Бяла Слатина – Долни Дъбник в района на гр. Искър от км 86+000 до км 87+000 се осъществява в една лента поради ремонтни дейности на асфалтовата настилка. Срок до 03.06.2019 г.; \r\nПът ІІ-13: Движението по път II-13, Бяла Слатина-Долни Дъбник в участъка на гр.Кнежа от км   70+300 до км 72+100 е регулирано в едното платно поради машинно полагане на асфалт. Срок: до 04.06.2019 г  \r\nПът ІІ-34: Движението по път II-34 Плевен – Никопол в района на Коиловци при км 7+732 се осъществява с повишено внимание поради преместване на пътни знаци. Срок до 03.06.2019 г.; \r\nПът ІІ-34: Движението по път II-34 Плевен – Никопол в района на Мечка при км 13+000 се осъществява с повишено внимание поради преместване на пътни знаци. Срок до 03.06.2019 г.; \r\nПът ІІ-35: Движението по път II-35 Плевен – Ловеч в района на Плевен при км 5+296 се осъществява с повишено внимание поради преместване на пътни знаци. Срок до 03.06.2019 г.; \r\nПът ІІІ-118: Движението по път III-118 Гулянци – Долна Митрополия в района на Долна Митрополия при км 24+159 се осъществява с повишено внимание поради преместване на пътни знаци. Срок до 03.06.2019 г.; \r\nПът ІII-3402: Движението по път III-3002 Коиловци – Вълче трън в района на Коиловци при км 1+860 се осъществява с повишено внимание поради преместване на пътни знаци. Срок до 03.06.2019 г.; \r\nПът III-3005: Движението по път III-3005 Ясен – Катунец в района на Ясен при км 1+370 се осъществява с повишено внимание поради преместване на пътни знаци. Срок до 03.06.2019 г.; \r\nПът ІII-3502: Движението по път III-3502 Брестовец – Ъглен в района на Беглеж при км 19+148 се осъществява с повишено внимание поради преместване на пътни знаци. Срок до 03.06.2019 г.; \r\nПът ІII-3502: Движението по път III-3502 Брестовец – Ъглен в района на Тодорово при км 2+500 се осъществява с повишено внимание поради преместване на пътни знаци. Срок до 03.06.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 20.06.2019 г.; \r\nПът II-21: Движението по път II-21 Русе – Бръшлян от км 1+565 до км 33+200 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 03.06.2019 г. \r\nПът II-23: Движението по път II-23 Русе – Кубрат от км 24+000 до км 27+000 в участъка от с. Ново село до р-н с. Тетово се осъществява с повишено внимание поради ремонтни дейности на асфалтовата настилка. Движението се регулира от сигналисти. Срок до 07.06.2019 г.; \r\nПът II-23: Движението по път II-23 Русе – Тетово от км 0+030 до км 31+761 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-51: Движението по път II-51 гр. Бяла – с. Лом Черковна от км 3+000 до км 27+900 се осъществява с повишено внимание поради ремонтни дейности на асфалтовата настилка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 07.06.2019 г.; \r\nПът II-52: Движението по път II-52 Пиргово – Мечка – Нов град от км 0+000 до км 34+000 се осъществява с повишено внимание поради полагане на хоризонтална маркировка. Участъкът е сигнализиран временно с пътни знаци. Ограничение на скоростта 40 км/ч. Движението се регулира от сигналисти. Срок до 03.06.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.0075.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 31.07.2019 г.  \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-218: Движението по път ІІІ-218 с. Смилец – Брадвари от км 8+000 до км 13+500 се осъществява в една лента поради частичен ремонт на асфалтовата настилка. Участъкът е сигнализиран с пътни знаци, конуси и регулировчици. Срок до 03.06.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 05.06.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 05.06.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.06.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.06.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.06.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 30.06.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 30.06.2019 г.; \r\nПът ІIІ-865: Движението по път ІІІ-865 р-н Черна – Вехтино, от км 0+000 до км 15+150 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 07.06.2019 г. \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nПът ІIІ-867: Движението по път ІІІ-865 Мадан - Златоград, от км 13+800 до км 25+000 се осъществява с повишено внимание в свободната лента, съобразно създадената организация на движение, поради ремонт на подпорни стени. Срок до 07.06.2019 г.  \r\nПът ІIІ-8652: Движението по път ІІІ-8652 Бял извор - Неделино - Златоград, от км 8+620 до км 28+965 се осъществява с повишено внимание в свободната лента, съобразно създадената организация на движение, поради частични ремонти в асфалтовата настилка. Срок до 07.06.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-18: Движението по път II-18 Софийски околовръстен път при Чепинци посока АМ „Хемус“ от км 19+503 до км 20+139 се осъществява в една лента поради ремонтни дейности на ж.п. надлез при км 19+821. Участъкът е сигнализиран с пътни знаци и сигналисти. Срок до 03.06.2019 г.; \r\nПът II-37: Движението по път II-37 Лага – Етрополе от км 14+000 до км 22+000 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nПът II-81: Движението по път II-81 Костинброд – Градец от км 7+044 до км 8+200 е ограничено поради ремонтни дейности по пътната настилка. Движението се осъществява двупосочно в локалните платна. Срок 03.06.2019 г. \r\nПът III-3009: Движението по път III-3009 Правец – Етрополе от км 0+000 до км 10+313 се осъществява поетапно в една лента поради ремонтни дейности по пътната настилка. Движението се извършва двупосочно в съседната лента. Срок 30.08.2019 г.; \r\nПът III-8103: Движението по път III-8103 Цръклевци – Драгоман от км 2+000 до км 20+600 се осъществява в една лента поради ремонтни дейности на настилка в светлата част на денонощието. Движението се осъществява в свободната лента. Срок 30.06.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.06.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г.; \r\nРемонтни дейности: \r\nПът II-55: Движението по път II-55 Велико Търново – Гурково от км 33+420 до км 37+800 в посока гр. Гурково се осъществява двупосочно в една лента на определени участъци поради почистване на инертни материали.  Движението в участъка се регулира от пътни знаци. Срок до 05.06.2019 г. \r\nПът II-66: Движението по път II-66 Стара Загора – Чирпан от км 80+715 до км 120+000 се осъществява с повишено внимание поради машинно косене на тревни площи. Движението се регулира с пътни значи. Срок до 06.06.2019 г. \r\nПът II-66: Движението по път II-66 с. Подслон – с. Ракитница от км 39+000 до км 80+715 в посока Чирпан се осъществява в една лента поради косене на тревни площи. Срок до 15.06.2019 г.; \r\nПът III-6602: Движението по път III-6602 гр. Стара Загора – с. Сулица от км 0+000 до км 18+600 в посока с. Сл. Кладенец се осъществява в една лента поради косене на тревни площи. Срок до 15.06.2019 г.; \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 15.06.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\nПът ІІ-74: Движението по път  ІІ-74 при км 3+000 до 9+000 км Велики Преслав – Кралево се осъществява с повишено внимание поради ръчно косене на тревни площи. Срок 01.06.2019 год. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5308: Движението по път III-5308 Калчево – Каменец от км 0+000 до км 24+600 се осъществява в една лента, поради ремонт на асфалтовата настилка. Движението се регулира чрез пътни знаци .Срок до 05.06 .2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни:  Искърско дефиле; Кресненско дефиле; проход на Република", "date": "2019.06.01", "title": "Актуална пътна обстановка"}
{"url": "http://www.focus-news.net/news/2019/06/01/2664964/ministar-krasimir-karakachanov-shte-prisastva-na-izvanrednoto-sabitie-na-natsionalnata-kampaniya-badi-voynik-v-popovo.html", "text": "Министърът на отбраната Красимир Каракачанов ще присъства на извънредното събитие на националната кампания „Бъди войник“, което ще се състои в град Попово на площад „Александър Стамболийски“ от 16.00 часа. Това съобщиха от пресцентъра на  Министерство на отбраната . По същото време там ще бъдат участниците в 34-ия поход „По стъпките на четата на Таньо войвода“, които ще проведат преглед на маршовата песен. Походът е военно-патриотично мероприятие, подкрепено от Министерството на отбраната, чието тазгодишно издание се провежда под патронажа на президента Румен Радев и вицепремиера и министър на отбраната Красимир Каракачанов.  \r\nВ рамките на националната кампания за популяризиране на военната професия в Попово ще се проведе статичен показ на образци оръжие и екипировка на Сухопътните войски, водолазно оборудване и екипировка на Военноморските сили и Силите за специални операции. На него ще могат да се видят автомат „Калашников“, картечница, пистолет „Макаров“, РПГ, снайперска пушка, както и средства за лична балистична защита. С информационни щандове за военната професия ще бъдат представени още Военновъздушните сили, Националната гвардейска част и Служба „Военна полиция“. Военно окръжие - Търговище ще информира за възможностите, които дават доброволният резерв, началната и специална военна подготовка, както и за текущите конкурси във Въоръжените сили.  \r\nОт 19.00 часа на площада ще започне концерт на Гвардейския представителен духов оркестър и Представителния ансамбъл на Въоръжените сили. Със свои изпълнения гражданите и гостите на Попово ще зарадват формация „Армейска песен“, изпълнителите Соня Иванова, Надя Казакова, фолклорна формация „Ладена“, танцова формация „Алгара“ и др. \r\nГостуването на кампанията „Бъди войник“ в Попово беше инициирано от министъра на отбраната Красимир Каракачанов по време на събитието в Русе по-рано този месец. То е обвързано и с Международния ден на детето 1 юни (когато по традиция всяка година Българската армия провежда редица мероприятия в цялата страна за децата) и с Деня на Ботев и загиналите за свободата – 2 юни.", "date": "2019.06.01", "title": "Министър Красимир Каракачанов ще присъства на извънредното събитие на националната кампания „Бъди войник“ в Попово"}
{"url": "http://www.focus-news.net/news/2019/06/01/2664969/zapochva-konkursat-za-otlichiyata-v-initsiativata-na-prezidenta-rumen-radev-nagrada-dzhon-atanasov-za-2019-g.html", "text": "Стартира ежегодният конкурс за Наградата „Джон Атанасов“ на Президента на Републиката Румен Радев. Това съобщиха от  прессекретариата на държавния глава . Конкурсът носи името на световноизвестния изобретател от български произход Джон Атанасов – създател на първия електронен цифров компютър с регенеративна памет.  \r\nОт началото на инициативата през 2003 г., Наградата „Джон Атанасов“ се връчва на изявили се в световен мащаб млади български учени и изследователи в областта на компютърните науки. Сред лауреатите на президентската награда са ръководители на изследователските центрове на водещите в света в областта на компютърните науки научно-изследователски институти и мултинационални компании.  \r\nУчастниците в конкурса за наградата през 2019 г. ще се съревновават за отличия в следните категории:  \r\n- Награда „Джон Атанасов“ на Президента на Република България;  \r\n- Две Грамоти „Джон Атанасов – Ученици и техните преподаватели“ – първата за успехи, постигнати през годината от екип ученик-преподавател в международните олимпиади по информатика и втората за успехи, постигнати през годината от екип ученик-преподавател в международните олимпиади по информационни технологии;  \r\n- Грамота „Джон Атанасов – за проект с голям обществен принос“;  \r\n- Грамота „Джон Атанасов – за дебютен пробив в областта на компютърните технологии“.  \r\nНосителите на Наградата и Грамотите „Джон Атанасов“ се определят от жури, съставено от водещи в областта на компютърните науки учени и експерти.  \r\nКрайният срок за кандидатстване за отличията в отделните категории на Наградата „Джон Атанасов“ е 10 септември 2019 година. Правилата за всяка от категориите и необходимите документи за участие в конкурса са публикувани на сайта на президентската институция.  \r\nДопълнителна информация може да получите на тел. 02/9239393 и на е-mail: nagradajohnatanasoff@president.bg.", "date": "2019.06.01", "title": "Започва конкурсът за отличията в инициативата на президента Румен Радев Награда „Джон Атанасов“ за 2019 г."}
{"url": "http://www.focus-news.net/news/2019/06/01/2664966/sofiya-kmetat-yordanka-fandakova-shte-prisastva-na-otkrivaneto-na-detski-atelieta-na-teritoriyata-na-antichniya-kulturno-komunikatsionen-kompleks-serdika.html", "text": "От 10. 30 часа кметът на София Йорданка Фандъкова ще присъства на откриването на детски ателиета на територията на античния културно-комуникационен комплекс „Сердика“. Това съобщиха от  Столична община.   \r\nРегионалният исторически музей – София организира нов информационно-образователен център в античния културно-комуникационен комплекс „Сердика“ (Ларгото), който се намира в частта му под бул. „Княгиня Мария Луиза“. Предвидена е специална програма, представяща част от бъдещите дейности на Центъра. Празничната програма включва серия от демонстрации и ателиета за деца. Темите са свързани с античността: римски настолни игри, мозайки, монети и монетосечене, римско облекло и въоръжение. Партньор на Музея в тяхното осъществяване е Сдружението за антични реконструкции „Mos Maiorum Ulpiae Serdicae“. Оборудването за Центъра е осигурено с финансовата подкрепа на асоциация „Силви Вартан за България“.  \r\nОфициалното откриване на новия информационно-образователен център в АККК „Сердика“ е с начален час 10:30 ч. Впоследствие започват гореизброените активности, съответно от 11.00, 12.00, 13.00 и 14.00 ч.  \r\nПрограма на новия информационно-образователен център:  \r\n10.30 – Официално откриване;  \r\n11.00 – Презентация на тема римски игри, адаптирани за деца, демонстрации, ателие;  \r\n12.00 – Презентация на тема мозайки + ателие;  \r\n13.00 – Презентация на тема монети и монетосечене + ателие;  \r\n14.00 – Демонстрация на римско облекло и въоръжение.", "date": "2019.06.01", "title": "София: Кметът Йорданка Фандъкова ще присъства на откриването на детски ателиета на територията на античния културно-комуникационен комплекс „Сердика“"}
{"url": "http://www.focus-news.net/news/2019/06/01/2664967/predsedatelyat-na-parlamenta-tsveta-karayancheva-shte-uchastva-v-natsionalnoto-poklonenie-i-vazpomenanie-v-pamet-na-zhertvite-na-totalitarizma-v-belene.html", "text": "Председателят на Народното събрание Цвета Караянчева ще участва в националното поклонение в памет на жертвите на тоталитаризма в концентрационния лагер на остров Персин – гр. Белене. Това съобщиха от пресцентъра на  Народното събрание . Възпоменанието ще започне от 13.00 часа. Поднесени ще бъдат венци и цветя.", "date": "2019.06.01", "title": "Председателят на парламента Цвета Караянчева ще участва в националното поклонение и възпоменание в памет на жертвите на тоталитаризма в Белене"}
{"url": "http://www.focus-news.net/news/2019/06/01/2664968/zapochvat-chestvaniyata-za-denya-na-botev-i-na-zaginalite-za-svobodata-i-nezavisimostta-na-balgariya.html", "text": "На 2 юни отбелязваме Деня на Ботев и на загиналите за свободата и независимостта на България. Тази година се навършват 143 години от гибелта на поета-революционер Христо Ботев. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. \r\nПразникът за пръв път се отбелязва във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България. \r\nЧестванията за празника започват още днес. От 21.00 часа на площад „Христо Ботев“ във Враца ще се състои тържествена заря-проверка, след която президентът Румен Радев ще произнесе слово. Председателят на Народното събрание Цвета Караянчева и народни представители ще присъстват на тържествената заря-проверка по случай Деня на Ботев и загиналите за свободата и независимостта на България в Кърджали.  \r\nВ неделя честванията ще продължат с ритуали по полагане на венци и цветя и различни инициативи в цялата страна. Точно в 12.00 часа ще прозвучат сирените в памет на загиналите за свободата на България. Сирените за деня на Ботев за първи път се използват през 1948 г., когато се отбелязва 100-годишнината от рождението му.", "date": "2019.06.01", "title": "Започват честванията за Деня на Ботев и на загиналите за свободата и независимостта на България"}
{"url": "http://www.focus-news.net/news/2019/06/01/2664973/sliven-vavezhda-se-vremenna-organizatsiya-na-dvizhenieto-po-vreme-na-planinsko-rali-balgarka-2019.html", "text": "За времето от 13.00 до 18.00 часа и на 2 юни за времето от 09.00 до 15.00 часа ще бъде затворен за движение пътят Сливен - връх Българка (от чешмата на Абланово до връх Българка и обратно), поради провеждане на планинско рали „Българка 2019”. Това съобщиха от пресцентъра на  ОДМВР – Сливен .", "date": "2019.06.01", "title": "Сливен: Въвежда се временна организация на движението по време на планинско рали „Българка 2019”"}
{"url": "http://www.focus-news.net/news/2019/06/01/2664970/otbelyazvame-mezhdunarodniya-den-na-deteto.html", "text": "На 1 юни отбелязваме Международния ден на детето. Празникът води началото си от Световната конференция по въпросите на детското здраве, състояла се в Женева през 1925 година. През същата година китайският генерален консул в Сан Франциско събира няколко китайски деца сираци и ги води на празника на лодките-дракони (китайски празник, водещ началото си от древността и свързан с пролетното равноденствие. Празникът е учреден с решение на сесията на Съвета на Международната демократична федерация на жените през ноември 1949 г. За първи път 1 юни е честван през 1950 г. в 51 страни по света. На 20 ноември 1959 г. Генералната асамблея на ООН приема Декларация за правата на детето, която провъзгласява равни права на децата в областта на възпитанието, образованието, социалната защита, физическото и духовното развитие независимо от цвета на кожата, националната принадлежност, имущественото състояние и др. Декларацията призовава родителите, обществените организации, правителствата да признаят правата на децата и да съдействат за тяхното осъществяване. \r\nПо традиция у нас денят ще бъде отбелязан с редица събития и инициативи, посветени на най-малките. Много от културните институции отварят вратите си за децата и техните родители с разнообразни програми и игри, а в парковете се организират концерти и забавления на открито.", "date": "2019.06.01", "title": "Отбелязваме Международния ден на детето"}
{"url": "http://www.focus-news.net/news/2019/06/01/2664971/v-apelativna-spetsializirana-prokuratura-shte-se-provede-brifing-po-povod-zadarzhaneto-na-zam-kmeta-na-rayon-severen-v-plovdiv.html", "text": "От 13.00 часа в заседателната зала на Апелативна специализирана прокуратура на ул. \"Черковна\" 90 ще бъде даден брифинг по повод задържането за корупционни действия на зам.-кмета на Район \"Северен\" в Пловдив. Това съобщиха от пресцентъра на  Апелативна специализирана прокуратура .", "date": "2019.06.01", "title": "В Апелативна специализирана прокуратура ще се проведе брифинг по повод задържането на зам.-кмета на Район \"Северен\" в Пловдив"}
{"url": "http://www.focus-news.net/news/2019/06/01/2664972/denyat-na-botev-i-zaginalite-za-svobodata-na-balgariya-shte-bade-otbelyazan-s-uchastieto-na-predstavitelni-voenni-podrazdeleniya.html", "text": "Представителни военни подразделения ще участват в ритуалите за отбелязването на 143-ата годишнина от героичния подвиг на Христо Ботев и неговата чета и Деня на Ботев и загиналите за свободата и независимостта на България, съобщиха от  Министерството на отбраната . На 1 и 2 юни в цялата страна военнослужещи от Сухопътните войски, Военновъздушните сили (ВВС), Военноморските сили (ВМС), Силите за специални операции, Националната гвардейска част ще се включат в отбелязването на годишнината, както следва: На 1 юни: \r\nВъв Враца (21.00 ч.) - тържествена проверка (заря) с участието на военнослужещи от Бригадното командване – Благоевград и Представителния военен духов оркестър на Сухопътните войски; \r\nВ Калофер, родния град на поета-революционер Христо Ботев, (21.00 ч.) – тържествена проверка (заря) с участието на военнослужещи от 61-ва механизирана бригада - Карлово; \r\nВ Хасково (21.00 ч.), тържествена проверка (заря) с участието на военнослужещи от 31-ви механизиран батальон – Хасково; \r\nВ Кърджали (21.00 ч.) проверка (заря) с участието на военнослужещи от Силите за специални операции – Пловдив; \r\nВ град Павел баня (21.30 ч.) - тържествена проверка (заря) с участието на военнослужещи от 61-ва механизирана бригада - Карлово; \r\nВ град Свети Влас (19.00 ч.) ще бъдат поднесени венци и цветя пред паметната плоча на Христо Ботев с участието на военнослужещи от Флотилия бойни и спомагателни кораби и Представителния духов оркестър на ВМС.", "date": "2019.06.01", "title": "Денят на Ботев и загиналите за свободата на България ще бъде отбелязан с участието на представителни военни подразделения"}
{"url": "http://www.focus-news.net/news/2019/06/01/2664976/pernik-v-selo-leskovets-shte-se-provede-traditsionen-sabor.html", "text": "По традиция тази събота ще се проведе традиционният събор в село Лесковец. Това съобщиха от пресцентъра на  Община Перник . Празничната програма ще започне в 19.00 часа в центъра на населеното място с изпълненията на талантливата Пирина, която участва в „Гласът на България“. \r\nЖителите на село Драгичево, махала „Реката“, ще се съберат на общо веселие на 2 юни. Празникът ще започне от 18.30 часа с песните на народната певица Ана Мария и самодейците от местното читалище.", "date": "2019.06.01", "title": "Перник: В село Лесковец ще се проведе традиционен събор"}
{"url": "http://www.focus-news.net/news/2019/06/01/2664977/stara-zagora-poetapno-vliza-v-sila-novata-organizatsiya-na-dvizhenie-v-iztochnata-chast-na-grada.html", "text": "Общината започва поетапното въвеждане на Актуализирания план за организация на движение в зоната между улиците: бул. „Св. Патриарх Евтимий“, ул. „Хан Аспарух“, ул. „Иван Вазов“, бул. „Крайречен“ и бул. „Славянски“. Това съобщиха от пресцентъра на  Община Стара Загора . Влиза в сила новата организация за движение в участъка между бул. „Крайречен“ – бул. „Славянски“ – бул. „Св. Патриарх Евтимий“ и бул. „Цар Симеон Велики“.  \r\nОбщина Стара Загора призовава всички участници в движението да се движат с повишено внимание и да спазват новото пътно-знаково стопанство в описания пътен участък.", "date": "2019.06.01", "title": "Стара Загора: Поетапно влиза в сила новата организация на движение в източната част на града"}
{"url": "http://www.focus-news.net/news/2019/06/01/2664980/sofiya-mezhdunaroden-festival-za-savremenen-i-sotsialen-tsirk-v-balgariya-mini-art-fest-shte-se-provede-v-stolitsata.html", "text": "Международни циркови спектакли, български артисти и разнообразни циркови работилници в 9-тото издание на единствения Международен фестивал за съвременен и социален цирк в България – „Мини Арт Фест“. Това съобщиха от пресцентъра на  Столична община .  \r\nДеветото издание на Международния фестивал за съвременен и социален цирк в България \"Мини Арт Фест“ ще бъде открито в 10.00 часа, на Голяма сцена в Южен парк 2 (Хилтън парк). В два поредни дни, под мотото “Подарък за децата на София”, малки и големи почитатели на цирка ще могат напълно безплатно да се забавляват с международни циркови спектакли, представления на някои от най-добрите български артисти и разнообразни циркови работилници. \r\nНа 1 юни фестивалът ще бъде открит от Н.Пр. Сьорен Якобсен, посланик на Кралство Дания в България (дипломатически патрон на фестивала) и традиционния партньор на събитието – „Цирк Твас“ (CirкusTvaers) от Дания, който ще представи своя спектакъл на публиката в двата фестивални дни. \r\nНа 2 юни програмата на „МИНИ АРТ ФЕСТ“ 9 ще продължи в кв. “Факултета“ (75 ОУ “Тодор Каблешков“), където ще се проведат разнообразни тренировки по жонглиране, акробатика и юнисайкъл, в които могат да се включат всички желаещи. \r\n„С този акт Фондация “Мини Арт”, организатор на фестивала, още веднъж заявява готовността си, със силата на цирка, да помага на деца и младежи от различни социални групи в риск“, разказва Гео Калев – основател на фондация „Мини Арт”. \r\nБезспорният чуждестранен акцент в програмата са двата последователни пърформанса на 1 юни. От 19.00 ч. всички желаещи ще могат да видят френското цирково-театрално представление “Фрийкове“ на Пол Кийтън, основано на движение, манипулация на обекти и магия. От 20.00 часа същата вечер, отново на открито в парка зад хотел „Хилтън“, ще се играе спектакъла „Lonely Circus“ – един от най-препоръчваните акценти в програмата на фестивала тази година. \r\nНа 1 юни от 20 часа ще се играе цирков сценичен диалог “Падам – Паднах – Паднал“ – колаборация между съвременния цирков артист Себастиан Льо Гуен и електро-акустичния музикант Жером Хофман. \r\nСред задължителните акценти в програмата ще бъде и юнисайкъл шоуто на един от основателите на социалния цирк в България - Галина Риом-Ройбек. Галина е родена в България, но израства в Дания, преди да се завърне и да участва активно в каузите на фондация „Мини Арт“. \r\nСоциалният цирк е кауза, която спомага за личностното развитие на лица от рискови групи и тяхната пълноценна интеграция в обществото. Фондация “Мини Арт“ работи с деца от домове за настаняване от семеен тип в кв. “Надежда” - “Алеко Константинов” и “Иван Вазов” - и ученици от СОУ 101 “Бачо Киро” в София. \r\nЗа втора поредна година в рамките на фестивала фондация “Мини Арт“ организира и международна конференция с цел развитие на съвременния и социален цирк в България. Темата на тазгодишното издание ще бъде “Създаване на център за Социален цирк в София – 2020 г.“. Конференцията ще се проведе на 3 юни, понеделник, от 17.00 часа, във Френския институт в София. \r\n„Мини Арт Фест“ 9 ще има своето своеобразно продължение и в Пловдив, на 4 и 5 юни, като част от проекта OdysséKaravana в рамките на Европейската столица на културата 2019. \r\nЦялата програма на фестивала вижте тук: https://miniartfest.com/programa-2/  \r\nМини Арт Фест 9 се реализира от Фондация „Мини Арт” с подкрепата на Столична община, София - Европейска столица на спорта, Френски институт, Театроскоп, Цирк ТВАС и ресторант Файрус. \r\nС подкрепата на Булгед, Би Колор, Център за градска мобилност, Фекат Цирк – Етиопия, Диво Пиво, Лоли Караван, Клуб Каркасон, Фондация Open София. \r\nПроектът \"Социален цирк за Надежда\" е част от програмата на „Мини Арт Фест” 9, изпълнява се със финансовата подкрепа на Столична община, Програма \"Европа\" 2019 от Фондация \"Мини Арт\" в партньорство с Френския институт в София и район „Надежда”.", "date": "2019.06.01", "title": "София: Международен фестивал за съвременен и социален цирк в България – „Мини Арт Фест“ ще се проведе в столицата"}
{"url": "http://www.focus-news.net/news/2019/06/01/2664984/bdzh-podaryava-na-detsa-v-neravnostoyno-polozhenie-razhodka-s-paren-lokomotiv-do-bankya.html", "text": "За поредна година БДЖ ще подари на деца в неравностойно положение незабравимо пътуване с парен локомотив. Това съобщиха от пресцентъра на  БДЖ . Инициативата е по случай Международния ден на детето – 1-ви юни. Тазгодишното ретро приключение отново ще бъде до Банкя, където от местната община ще се погрижат за приятния престой на малчуганите в градчето. Събитието ще се осъществи със съдействието на Регионално управление по образованието-Враца и доброволческата организация „Да дарим усмивка”. \r\nВ специалния влак ще пътуват деца заедно с техните придружители от Дневен център за деца и младежи с увреждания „Сава Филаретов” и Комплекс за социални услуги за деца с увреждания - град Роман. \r\nНа 1-ви юни детският влак, теглен от парен локомотив, ще посрещне своите гости на първи перон на Централна гара София в 09.30 часа. Влакът ще потегли в 09.45 часа и ще се движи по маршрут София - Банкя - София. \r\nАтракционният влак ще пристигне в гара Банкя в 10.15 часа. По време на престоя на ретро композицията за децата ще бъде изнесена специална програма, която включва много забавления и игри с аниматори. На връщане влакът ще потегли от Банкя в 12.00 часа и ще пристигне на Централна гара София в 12.30 часа. \r\nДетският празник, организиран от „БДЖ-Пътнически превози” ЕООД, ще завърши с обяд, подаръци и изненади по време на пътуването на влака към София. \r\nБДЖ традиционно организира и подкрепя инициативи за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот.", "date": "2019.06.01", "title": "БДЖ подарява на деца в неравностойно положение разходка с парен локомотив до Банкя"}
{"url": "http://www.focus-news.net/news/2019/06/01/2664983/agentsiyata-po-vpisvaniyata-zapochva-optimizirane-na-sistemite-vazmozhni-sa-chastichni-spiraniya-na-elektronnite-y-uslugi.html", "text": "Агенцията по вписванията започва оптимизиране на системите, възможни са частични спирания на електронните ѝ услуги. Това съобщиха от пресцентъра на  Агенцията . До края на годината Агенцията по вписванията ще извърши поетапно действия по оптимизация на хардуера и софтуера на информационните си системи, както и въвеждане на нови функционалности. Част от тях са ангажименти по проектите за надграждане на ТРРЮЛНЦ и Имотния регистър, по Оперативна програма „Добро управление“. Всички предстоящи активности целят модернизиране и обновяване на услугите, въвеждане на нов модел за постоянно наблюдение и контрол и повишаване сигурността на работата на информационните системи на Агенцията. \r\nАгенцията по вписванията уведомява всички потребители, че като първи етап от планираното оптимизиране, в периода от 15.00 ч. до 18.30 ч. , както и на 8 и 9 юни 2019 г. и 15 и 16 юни 2019 г. електронните услуги, предоставяни от Имотен регистър, Търговски регистър, Регистър БУЛСТАТ и Регистър на имуществените отношения на съпрузите няма да бъдат достъпни. \r\nПотребителите на електронните услуги, ще бъдат допълнително уведомени, на официалния сайт на Агенцията по вписванията за точното времетраене на спиранията, за датите 8 - 9 и 15 - 16 юни 2019 г. \r\nПериодите и времетраенето на процедурите, в които ще се извършват действията по оптимизация, са съобразени с очакваните натоварвания на системите. Първият етап от планираното оптимизиране е предвиден непосредствено след края на кампанията за деклариране на действителните собственици – 31 май 2019 г. и възможно най-отдалечен от пика на кампанията по подаване на годишни финансови отчети – 30 юни 2019 г.", "date": "2019.06.01", "title": "Агенцията по вписванията започва оптимизиране на системите, възможни са частични спирания на електронните й услуги"}
{"url": "http://www.focus-news.net/news/2019/06/01/2664985/sofiya-kontsertite-ot-festivala-sofiyski-muzikalni-sedmitsi-shte-se-provezhda-do-4-yuni.html", "text": "Концертите от фестивала \"Софийски музикални седмици\" ще се провеждат  4 юни. Това съобщиха от пресцентъра на  Столична община . Тази година се празнува 50 години от създаването на международния фестивал. Той е посветен на 140 годишнината от обявяването на София за столица на България. Фестивалът е част от Календара на културните събития на Столична община за 2019 г. \r\nФестивалът е носител на лейбъла за качество „Европа за фестивалите, фестивалите за Европа” на Европейската фестивална асоциация.   19.00 ч. – Зала „България“  – Quarto Quartet и Vaya Dance Studio – Балет-приказка „Вещици и магьосници“ за празника на детето. В програмата: Сен-Санс.   19.00 ч. – Камерна зала „България”  – „Картини и фантазии” – Клавирен рецитал на Ани Гогова. В програмата: Бетовен, Лист, Рахманинов, Мусоргски. 2 юни, 19.00 ч. – Камерна зала „България”  – Клавирен рецитал на Анна Петрова. В програмата: Скрябин, Самуил Файнберг, Рахманинов, Прокофиев.  4 юни, 19 ч. – Камерна зала „България”  – Рецитал на Атанас Кръстев – виолончело и Виктория Василенко – пиано. В програмата: Шуберт, Дебюси, Джордж Крам, Прокофиев", "date": "2019.06.01", "title": "София: Концертите от фестивала \"Софийски музикални седмици\" ще се провежда до 4 юни"}
{"url": "http://www.focus-news.net/news/2019/06/01/2664986/burgas-v-grada-shte-se-provede-5-oto-izdanie-na-natsionalniya-folkloren-festival-horo-se-vie-kray-lazurniya-bryag.html", "text": "Петото издание на националния фолклорен фестивал \"Хоро се вие край лазурния бряг\" събира на една сцена близо 1000 изпълнители от цялата страна. Надпяването ще се проведе в местността за отдих в парк \"Минерални бани\" при ТК \"Акве Калиде\" от 13.00 до 18.00 часа. Това съобщиха от пресцентъра на  Община Бургас . 25 гостуващи групи ще представят народни танци, песни и традиционна кухня от различни региони на България. За провеждането на фолклорния празник се въвежда специална организация в района на парк \"Минерални бани\". Спазването на наложените правила ще позволи безпроблемното придвижване и провеждане на събитието. \r\nПърви юни в Бургас ще бъде обявен за ден без автомобили. По тази причина в района, където ще се проведе концертът, ще се допускат само пешеходци. За участниците и гостите на празника, които ще пътуват до мястото на събитието с автомобилите си, ще бъдат осигурени зони за паркиране. Автомобилите ще спират в крайните десни ленти по посока на движението по улица \"Александър Стамболийски\" (от главния път Бургас - Айтос до ТК \"Акве Калиде\"), на кръговия пътен възел при ТК \"Акве Калиде\" и в близкия паркинг в дясно от кръговото движение. \r\nНа няколко места в района ще има полицейски патрули, които ще указват как да се извършва придвижването на посетителите и гостуващите групи. \r\nВ зоната, където ще е разположена сцената, масите за пикник ще се ползват от представителите на гостуващите фолклорни групи. Посетителите ще може да ползват парковите съоръжения и барбекюта в страничните зони. \r\nОрганизаторите призовават хората, които ще посетят фолклорния концерт, да носят със себе си пособия за отсядане на открито като постелки, столчета, преносими масички и други. \r\nОрганизатори на събитието са Община Бургас, Военен клуб \"Бургас\" и Фолклорен танцов клуб \"Лазур\" при ВК \"Бургас\".", "date": "2019.06.01", "title": "Бургас: В града ще се проведе 5-ото издание на националния фолклорен фестивал \"Хоро се вие край лазурния бряг\""}
{"url": "http://www.focus-news.net/news/2019/06/01/2664982/bdzh-podaryava-bezplatno-patuvane-na-detsata-po-sluchay-mezhdunarodniya-den-na-deteto.html", "text": "По повод Международния ден на детето БДЖ и тази година ще спази добрата си традиция и ще подари безплатно пътуване на всички български деца на възраст до 14 години. Това съобщиха от пресцентъра на  БДЖ . Младите пътници могат да се възползват от тази възможност от 00.00 часа до 24.00 часа във всички пътнически и бързи влакове (2-ра класа). При условие, че пътуването започва с нощен влак, който заминава преди 24.00 часа на 1 юни, безплатното пътуване важи до пристигането на влака в крайната гара на следващия ден.  \r\nНа празничния ден безплатното пътуване за децата до 14 години ще важи и за влака по маршрута Пловдив - Одрин - Пловдив. \r\nВъзрастта на децата се удостоверява с копие на акт за раждане или друг документ доказващ възрастта, както и с железопътни карти „Дете” и „Учащ”. Запазените места за всички категории влакове и спалните места се заплащат. Децата на възраст до 10 години задължително пътуват с придружител. \r\nБДЖ поздравява своите най-малки пътници с предстоящия празник – Международния ден на детето, и им пожелава щастливо детство, усмивки и весели игри през лятната ваканция!", "date": "2019.06.01", "title": "БДЖ подарява безплатно пътуване на децата по случай Международния ден на детето"}
{"url": "http://www.focus-news.net/news/2019/06/01/2664979/vratsa-mitropolit-grigoriy-shte-oglavi-vazpomenatelna-panihida-za-hristo-botev-i-negovite-chetnitsi-v-hram-sveto-vaznesenie-gospodne.html", "text": "Негово високопреосвещенство Врачанският митрополит Григорий ще оглави възпоменателна панихида за Христо Ботев и неговите четници, предаде репортер на  Агенция \"Фокус\" . Панихидата е в рамката на \"Ботеви дни\" 2019 г. и ще се състои  в храм \"Свето възнесение Господне\" във Враца. Началото е 8.30 часа.  \r\nНикола ПЕТКОВ", "date": "2019.06.01", "title": "Враца: Митрополит Григорий ще оглави възпоменателна панихида за Христо Ботев и неговите четници в храм \"Свето възнесение Господне\""}
{"url": "http://www.focus-news.net/news/2019/06/01/2664974/patriarh-neofit-roditeli-uchete-detsata-si-na-vyarata-v-boga.html", "text": "Придобивайте мъдрост и разум и не забравяйте вярата си в Бога. Това се посочва в обръщение на Негово Светейшество Българския патриарх Неофит по повод Международния ден на детето. „Скъпи деца, Христос воскресе! В този празничен за вас ден, когато се отбелязва Международния ден на детето, отправяме своя патриаршески и архипастирски благослов, като се молим още по-усърдно на Всеподателя Бога за всички вас“, казва патриарх Неофит. „В дни като днешния трябва да насочваме поглед и внимание към онази истина, казана ни от Спасителя, че трябва да бъдем като деца, за да влезем в Царството Небесно. Придобивайте мъдрост и разум и не забравяйте вярата си в Бога. Не стъпвайте в пътеките на нечестивите и не ходете по пътя на лошите (Притчи. 4:14). Отхвърлете от себе си лъжата, лукавството отдалечете от ума си. Очите ви да гледат в правилната посока, към Небесния Йерусалим. Не се отклонявайте нито наляво, нито надясно, а вървете по царския път, по пътя на вярата и богоносните отци. Слушайте вашите родители и наставници, изпълнявайте съвестно наредбите и заръките, които те ви дават“, отбелязва още негово Светейшество Българският патриарх. „Скъпи родители, учете децата си на вярата в Бога, давайте им да вкусват от храната, която не само ще направи телата им здрави, но и ще им дарува вечен живот. Тази храна е вярата, надеждата и любовта. Оставете децата да се молят на Бога и не им пречете, бъдете им опора и подкрепа. На вас е дадено много и много ще се иска. Честит празник, мили деца! Божията благодатна помощ да бъде винаги с вас!“, допълва още патриарх Неофит.", "date": "2019.06.01", "title": "Патриарх Неофит: Родители, учете децата си на вярата в Бога"}
{"url": "http://www.focus-news.net/news/2019/06/01/2664989/kardzhali-tarzhestvena-zarya-proverka-v-pamet-na-hristo-botev-i-zaginalite-za-svobodata-na-balgariya-shte-se-provede-na-ploshtad-osvobozhdenie.html", "text": "Тържествена заря-проверка в памет на Христо Ботев и загиналите за свободата и независимостта на България ще се проведе на площад „Освобождение“ от 21.00 часа, съобщиха от  Областната администрация . В събитието ще вземат участие военни формирования от Силите за специални операции с командир бригаден генерал Явор Матеев, армейски духов оркестър и ученически отряди от средните училища в Кърджали, водени от гвардейците на Езиковата гимназия. Председателят на Народното събрание Цвета Караянчева ще приеме строя. Сред почетните гости ще бъде Негово Високопреосвещенство Пловдивският митрополит Николай. Очаква се да присъстват депутати от Кърджали, кметът на града, председателят на ОбС, ръководителите на МВР, ДАНС, РД ПБЗН, съда и прокуратурата, началниците на Областното военно окръжие и жандармерията, председателите на военно-патриотичните съюзи и др. Областният управител Никола Чанев, по чиято инициатива е проявата, приканва жителите и гостите на Кърджали да почетат паметта на националните ни герои на площад „Освобождение“, да сведат глави в знак на признателност  и да се поклонят пред саможертвата им в името на Отечеството.", "date": "2019.06.01", "title": "Кърджали: Тържествена заря-проверка в памет на Христо Ботев и загиналите за свободата на България ще се проведе на площад „Освобождение“"}
{"url": "http://www.focus-news.net/news/2019/06/01/2664981/stara-zagora-dva-troleybusa-po-liniya-2-shte-patuvat-v-denya-na-deteto-oblepeni-sas-spetsialni-poslaniya-na-detsa-kam-vazrastnite.html", "text": "Два тролейбуса по линия №2 ще пътуват в Деня на детето облепени със специални послания на деца към възрастните. Това съобщиха от пресцентъра на  Община Стара Загора . Инициативата е на Детска градина №10 „Светлина“ с подкрепата на Община Стара Загора. Възпитаници на втора група в детското заведение са избрали различни поуки от приказки и са решили навръх 1 юни-Международен ден на детето да призоват хората към творене на добро.  \r\nПо стъклата на тролейбусите са налепени красиви листове с различни текстове, които провокират възрастните да се замислят върху поведението си. „Изводът е много лесен и ще го отгатнеш сам – с нещо свое е полезен всеки-малък и голям!“, „Щом няма разбирателство и обща цел, делата без напредък са човече!“, „Не бива заради бедите да се отказваш от мечтите. Напред с победи и със грешки, върви животът ни човешки!“, са само част от посланията, които малчуганите отправят към големи и още по-големи старозагорци. \r\nРодителите също с охота се включиха в инициативата и помагаха при лепенето на текстовете и изображенията на приказни герои и цветя по тролейбусите. \r\nТова е втората акция на детската градина за „национално помъдряване“.  В първата „Горски джуджета“ се включиха всичките 186 деца от 3 до 7 години. Те се разделиха на шест лъча и поставиха дървени табелки с призиви да се опази чист парк „Митрополит Методий Кусев“. \r\nВ празничния ден, децата от „Светлина“ отново ще бъдат част и от кампанията на МЦ “Ин витро Стефанов” за повече български деца, която се провежда на Аязмото.", "date": "2019.06.01", "title": "Стара Загора: Два тролейбуса по линия №2 ще пътуват в Деня на детето облепени със специални послания на деца към възрастните"}
{"url": "http://www.focus-news.net/news/2019/06/01/2664975/stara-zagora-kmetat-zhivko-todorov-shte-osiguri-bezplatno-patuvane-na-vsichki-detsa-do-18-godini-v-gradskiya-transport-po-povod-mezhdunarodniya-den-na-deteto.html", "text": "По повод Международния ден на детето, кметът на Община Стара Загора Живко Тодоров ще спази добрата традиция и тази година, и ще осигури безплатно пътуване на всички деца на възраст до 18 години в автобусите и тролейбусите на общинското дружество „Тролейбусни и автобусни превози“ ЕООД. Това съобщиха от пресцентъра на  Община Стара Загора . Целта на жеста е да могат всички подрастващи да се включат в разнообразните прояви, които се организират през празничния ден в града.  \r\nОбщинското ръководство отправя поздрав към малките старозагорци и им пожелава весело и безгрижно детство.", "date": "2019.06.01", "title": "Стара Загора: Кметът Живко Тодоров ще осигури безплатно пътуване на всички деца до 18 години в градския транспорт по повод Международния ден на детето"}
{"url": "http://www.focus-news.net/news/2019/06/01/2664990/plovdiv-chlenove-na-druzhestvoto-na-pisatelite-shte-chetat-svoi-tvorbi-po-sluchay-denya-na-deteto.html", "text": "Пловдивски автори, членове на Дружеството на писателите, ще прочетат свои творби по време на тематично литературно четене, посветено на Деня на детето – 1 юни. Това съобщиха за  Радио „Фокус“ – Пловдив  организаторите на събитието. Участие в литературното четене ще вземат Асен Димитров – Феликс, Галина Димитрова, Канелия Божинова, Красимира Стоева, Геновева Цандева, Татяна Белева, Тодорка Лулчева, Цвета Михайлова, Цветанка Георгиева и Хюршан Еминова. Събитието ще се проведе от  11.00 часа в офиса на Дружеството на писателите на ул. „Княз Александър Батенберг“. То е от поредицата тематични литературни четения по проекта „Писателите и Пловдив“, включени в културния календар на Община Пловдив.", "date": "2019.06.01", "title": "Пловдив: Членове на Дружеството на писателите ще четат свои творби по случай Деня на детето"}
{"url": "http://www.focus-news.net/news/2019/06/01/2664991/plovdiv-mezhdunarodnata-dzhaz-formatsiya-western-balkans-band-bg-shte-gostuva-v-grada.html", "text": "Международна джаз формация Western Balkans Band BG ще изнесе концерт в България като част от програмата на инициативата „Пловдив – Европейска столица на културата 2019“. Това съобщиха от  Фондация „Пловдив 2019“ . Във формацията свирят шестима музиканти от България, Северна Македония, Сърбия, Босна и Херцеговина, Албания и Черна гора със световноизвестни кариери. Публиката ще се наслади на виртуозното майсторство на Теодосий Спасов, (България), Влатко Стефановски, китара и вокал (Северна Македония), Васил Хаджиманов, клавишни (Сърбия), Амар Сесляр, барабани (Босна и Херцеговина), Йелена Йовович, вокал (Черна гора), и Дритан Хекурани, бас китара (Албания). Шестимата музиканти от балканските страни са обединени от идеята за общите корени на своята история и култура. В този концерт те ще представят уникалното звучене на балканската музика, наситена с живот, с несравним ритъм и спонтанност. Концертът ще се проведе от 20.00 часа на 1 юни в Античния театър.", "date": "2019.06.01", "title": "Пловдив: Международната джаз формация Western Balkans Band BG ще гостува в града"}
{"url": "http://www.focus-news.net/news/2019/06/01/2664978/po-povod-denya-na-deteto-bchk-shte-podpomogne-detsa-postradali-pri-patni-intsidenti.html", "text": "По повод Деня на детето БЧК ще подпомогне деца, пострадали при пътни инциденти Това съобщиха от пресцентъра на  БЧК . От 11.30 часа в Южния парк (до Голямата поляна) ще се проведе детски празник, посветен на Деня на детето. По време на събитието заместник-генералният директор на Българския червен кръст д-р Надежда Тодоровска заедно с партньорите от Националния дарителски фонд ще връчат финансова помощ на 7 деца от София. Общо 23 деца и техните семейства в цялата страна ще бъдат подпомогнати от Фонда през първите 6 месеца на 2019 г. \r\nЗа празничното настроение на всички гости ще се погрижат малките възпитаници на вокалната академия Hi Light, множеството викторини и обучителни игри. Представители на „Пътна полиция“ ще запознаят децата с правилата на пътната безопасност, които ще могат да се включат с рисунка на асфалт на тема: „Движението на пътя през погледа на децата“. \r\nСъбитието е част от инициативата „SOS – СПРИ! СПАСИ ДЕТЕ!“ на „Клуб Активна Сигурност“ към ЗК „Лев Инс“ и е в партньорство с Българския Червен кръст, Главна дирекция – Национална полиция, Държавна агенция по безопасност на движението по пътищата и др. \r\nОт създаването си през 2005 г. до днес Националният дарителски фонд в подкрепа на деца, пострадали при ПТП към Българския червен кръст е подпомогнал общо 757 деца и техните семейства. В него партньори са: БЧК, Министерство на здравеопазването, Министерство на транспорта, МВР – Пътна полиция, Българската асоциация на пострадалите при катастрофи, СБА, Застрахователна компания „Лев Инс“, Здравноосигурителния институт, Медицински център – „Булмедика“ ООД и др. \r\nОсвен подпомагането на деца, пострадали при пътни инциденти два пъти годишно, Фондът работи активно в посока превенция на пътния травматизъм и за опазване живота и здравето на българските деца. Организират се открити уроци по пътна безопасност и първа помощ в училище, викторини за правилата на пътното движение, състезания по майсторско управление на велосипед и др.", "date": "2019.06.01", "title": "По повод Деня на детето БЧК ще подпомогне деца, пострадали при пътни инциденти"}
{"url": "http://www.focus-news.net/news/2019/06/01/2664992/emsc-registrirani-sa-dve-zemetreseniya-s-magnitud-okolo-50-v-albaniya.html", "text": "Регистрирани са две земетресения с магнитуд около 5.0, показва справка на страницата на  Европейски средиземноморски сеизмологичен център .  \r\nПървият трус с магнитуд 4.9 е станал  в 6:26 часа местно време (7:26 часа българско време) на 17 километра южно от град Корча на албанско-гръцката граница и на 126 километра югоизточно от Тирана. Вторият трус е станал в 6:33 часа местно време на 10 километра южно от град Корча и на 121 югоизточно от Тирана.  Трусовете са усетени силно в Албания, Северозападна Гърция и Южна Македония , като са събудили и изплашили хората в близост до епицентъра в град Корча. За сега няма информация за пострадали хора и нанесени материални щети. Земетръсната активност в района продължава.   Юлиян Марков", "date": "2019.06.01", "title": "EMSC: Регистрирани са две земетресения с магнитуд около 5.0 в Албания"}
{"url": "http://www.focus-news.net/news/2019/06/01/2664993/predstoyashti-mezhdunarodni-sabitiya-za-1-yuni-agentsiya-fokus.html", "text": "Продължава визитата на Папа Франциск в Румъния \r\n***  Посещение на съветника на американския президент Доналд Тръмп Джаред Къшнър. \r\n***  Влизат в сила новите мита за внос на американски стоки. \r\n***  Новият президент на Ел Салвадор встъпва в длъжност. \r\n***  Годишна среща на Международната асоциация за въздушен транспорт. \r\n***", "date": "2019.06.01", "title": "Предстоящи международни събития за 1 юни (Агенция „Фокус“)"}
{"url": "http://www.focus-news.net/news/2019/06/01/2664997/burgas-pisatelyat-i-zhurnalist-slavi-tomov-shte-predstavi-tvorchestvoto-na-klod-prosper-zholio-dyo-krebion-i-maks-biarbom-v-doma-na-pisatelya.html", "text": "От 17.00 часа бургаският писател и журналист Слави Томов ще говори за творчеството на Клод Проспер Жолио дьо Кребион и Макс Биърбом в Дома на писателя на ул. „Вола“ 1. Това съобщиха от пресцентъра на  Община Бургас . Входът е свободен за всички почитатели на литературата. \r\nКребийон (1707 - 1777) е сред най-прочутите френски романисти от епохата на Просвещението, личност-легенда в напарфюмираните парижки салони от първата половина на XVIII век. Романът „Заблудите“ (1736 - 8) е емблема на литературата от епохата, бляскав сблъсък – но в танц! – на ерудираното либертинство и стандартните нагласи на времето си. \r\nЧрез прочутата техника „имитация на мемоари“ се представя навлизането в светското общество на млад благородник. Онези, които го посвещават, са, разбира се, жени… И постепенно, водени от думите – ах, тези главни герои в заблудите на ума и сърцето! – разбираме, че светското е в огромна степен символ на еротично…Освен забележителен писател, Макс Биърбом е сатирик, театрален и литературен критик, есеист, същевременно забележителен карикатурист, останал в англоезичната литературна история както чрез прозвището си „несравнимият Макс“, измислено му от Джордж Б. Шоу, така и с легендите за слабостта на ментора му Оскар Уайлд към него. Славата на Биърбом се дължи колкото на творчеството, толкова и на личността му – както и подобава на денди, какъвто той общопризнато е. Впрочем, неговият основен художествено-литературен принос към текстуално „освещаване“ на дендизма е романът, който ще представи Слави Томов – „Зюлейка Добсън“. Той се появява през 1911 г.", "date": "2019.06.01", "title": "Бургас: Писателят и журналист Слави Томов ще представи творчеството на Клод Проспер Жолио дьо Кребион и Макс Биърбом в Дома на писателя"}
{"url": "http://www.focus-news.net/news/2019/06/01/2664987/sofiya-nad-60-kulturno-obrazovatelni-initsiativi-za-detsa-vklyuchva-tazgodishnoto-izdanie-na-detski-panair.html", "text": "Над 60 културно-образователни инициативи за деца включва тазгодишното издание на Детски панаир в София, което по традиция ще се проведе днес пред Народния театър „Иван Вазов”. Това съобщиха от пресцентъра на  Столична община . Организатори на събитието са Фондация „Изиарт” и Столична община, а всички инициативи за празника на детето са с вход свободен. Предвидените работилници за 1-ви юни ще се провеждат в рамките на целия ден от 11.00 ч. до 20.00 ч. на територията на Градската градина и в близките музеи и галерии. По традиция Фондация „Изиарт” е изработила и специално създадени игри за музеите – децата ще могат да станат откриватели в Регионален исторически музей - София, Институт за етнография и фолклористика с Етнографски музей, Софийска градска художествена галерия, Национален природонаучен музей.  \r\nЗа децата, които се интересуват от изкуство, са предвидени десетки работилници, между които по стъклопис, архитектура, пясъчни рисунки, плъсти, грънчарство, калиграфия (за писане на глаголица). Тази година са включени и няколко нови ателиета - по тъкане, любопитни техники по неврографика и цианотайп. Ще има игра, посветена на символите скрити в герба на София, както и тематично ателие, с което да отбележим годишнината на столицата, в което всяко дете ще може да изработи свой магнит с емблематична сграда на София. За бебета също е предвиден кът с игри от Thinkle Stars. В програмата има и редица спортни активности – танци, йога, тенис, шах. Организаторите са приготвили и атрактивна програма за сцената - музикални и театрални спектакли, танци и игри за най-малките. Както всяка година ще бъде показана и истинска пожарна кола, на която малчуганите ще могат да се качат и да усетят вълнението, като влязат в ролята на истински пожарникари. \r\nДетски панаир е първият културен градски фестивал за деца и се е превърнал в едно от най-очакваните събития за детската аудитория. Основната му цел е децата да бъдат въведени в света на изкуството и културата, като се организират творчески ателиета, както на открито, така и в културни институции (музеи и галерии). Проектът е некомерсиален и позволява на всички желаещи деца да се включат абсолютно безплатно в културно-образователните инициативи. \r\nДетски панаир е част от Календара на културните събития на Столична община за 2019 г.", "date": "2019.06.01", "title": "София: Над 60 културно-образователни инициативи за деца включва тазгодишното издание на Детски панаир"}
{"url": "http://www.focus-news.net/news/2019/06/01/2664996/dobrich-madlen-algafari-shte-predstavi-v-kavarna-kniga-si-popravitelen-za-roditeli.html", "text": "От 13.00 часа в Художествена галерия „Христо Градечлиев“ международно признатия психотерапевт, преводач и автор на 11 книги Мадлен Алгафари ще представи книгата си „Поправителен за родители”. Това съобщиха от пресцентъра на  Община Каварна . В своите групови и индивидуални психотерапии, както и в провежданите уъркшопове, Мадлен Алгафари се стреми да помогне на хората да се освободят от страховете и погрешните представи за себе си и да потърсят нов път към вътрешно спокойствие и щастие. Голяма част от работата ѝ е насочена към отношенията вътре в семейството както между партньорите, така и между родители деца. Именно на сложния свят на родителството е посветена и последната ѝ книга „Поправителен за родители”.  \r\nКнигата обхваща най-важните проблеми в развитието на детето – от бременността и раждането до зряла възраст. От как да казваме „не“ на детето, през разграничаване на понятия като „свобода“ и „слободия“ до сблъсъка с наркотици и кибертероризъм авторката обхваща различни аспекти от отношенията родител-дете, така че всеки да намери по нещо важно и актуално за себе си.  \r\nСрещата - разговор с Мадлен Алгафари се организира от Община Каварна. Гостите ще могат да разговарят с авторката на книгата и да зададат своите въпроси по темата.", "date": "2019.06.01", "title": "Добрич: Мадлен Алгафари ще представи в Каварна книга си „Поправителен за родители”"}
{"url": "http://www.focus-news.net/news/2019/06/01/2664995/sofiya-vavezhda-se-vremenna-organizatsiya-na-dvizhenieto-za-zasnemane-na-film.html", "text": "Въвежда се временна организация на движението за заснемане на филм в София. Това съобщиха от пресцентъра на  Столична община . Забраняват се престоят и паркирането на превозни средства, с изключение на автомобилите на снимачния екип, от 06.00 до 18.00 часа на ул. „Сан Стефано“ между бул. „Янко Сакъзов“ и ул. „Марин Дринов“, както и на ул. „Янко Сакъзов“ пред кафене „Кестена“.", "date": "2019.06.01", "title": "София: Въвежда се временна организация на движението за заснемане на филм"}
{"url": "http://www.focus-news.net/news/2019/06/01/2664988/pernik-gradat-posreshta-mezhdunarodniya-den-na-deteto-1-yuni-s-bogata-programa.html", "text": "Богата програма с вълшебства, музика, анимация и танци подготви Община Перник за Деня на детето – 1 юни. Това съобщиха от пресцентъра на  общината . Празничният ден за най-малките и тези, които  все още се чувстват деца,  ще започне в 10.00 часа и ще продължи до 14.00 часа, пред Двореца на културата , при лошо време забавленията ще бъдат в  културната институция. Малките жители на града ще имат възможност да гледат  детска анимация, да се включат в арт работилница  и атракциони. Празнични концерти, незабравими изживявания, както и много игри, също ще радват малките момиченца и момченца. На 1 юни ще се проведе и ХХІI Национален детско - юношески фестивал „Чичо Стоян“ в пернишкото село Дивотино на открита сцена пред едноименното читалище, при лоши условия той също ще се пренесе в залата на сградата. В него ще се изявят на 600 деца и младежи от страната. Гости на събитието ще бъдат бесарабски българи –певци и танцов ансамбъл „Асорти“ от село Горна Албота- Тараклийски район – Република Молдова. Официалното откриване е от 10.30 часа.", "date": "2019.06.01", "title": "Перник: Градът посреща Международния ден на детето 1 юни с богата програма"}
{"url": "http://www.focus-news.net/news/2019/06/01/2664998/sport-balgariya-pobedi-kanada-s-31-geyma-v-ligata-na-natsiite.html", "text": "Мъжкият национален отбор по волейбол на България победи Канада с 3:1 гейма (25:20, 26:24, 19:25, 25:17 ) в първия си мач от група 2 във Волейболната лига на нациите, в аржентинския град Мендоса. Най-много точки за победата реализира Николай Учиков - 27 точки. Тодор Скримов добави 10 точки за успеха. Младият Алекс Грозданов завърши с 9 точки. За Канада най-резултатен бе Шарън Върнън-Еванс с 22 точки.", "date": "2019.06.01", "title": "Спорт: България победи Канада с 3:1  гейма в Лигата на нациите"}
{"url": "http://www.focus-news.net/news/2019/06/01/2664994/denyat-1-yuni-v-balgarskata-istoriya.html", "text": "На тази дата пред 1867 г. Любен Каравелов изготвя в Белград \"Прокламация\" към българския народ, в която издига лозунга \"Свобода или смърт!”. През 1876 г. Ботевата чета се изтегля към връх Вола и оттам към върховете Камарата, Купена, Околчица. Обградени от три страни, четниците водят сражение целия ден. Преди залез слънце боят е прекратен. Щабът на четата се събира, за да обсъди по-нататъшните действия. В периода 1 юни - 1 юли 1878 г. в Германия се състои Берлинският конгрес. Той е свикан по настояване на западноевропейските велики сили и по-специално на Англия и Австро-Унгария. Освен тях в него участват още и представители на Русия, Франция, Германия, Италия и Османската империя, а така също и на някои от балканските страни - Гърция, Сърбия, Румъния и Черна гора. Българският народ, чиято съдба се решава там, не е представен. По нареждане на княз Александър Дондуков екзарх Йосиф I пристига в Пловдив и остава там до 8 януари 1880 г., с прекъсване между 29 октомври и 20 декември 1878 г., когато се връща в Цариград. 1905 г. - в дните от 1 до 4 юни се състои извънреден конгрес на Сярски революционен окръг. Денят е празник на Враца и на село Дуранкулак. На тази дата е роден Тодор Христов – Княза, четник от Ботевата чета. На 1 юни умира оперната певица Христина Морфова, филологът Любомир Милетич. През 1942 г. ген. Владимир Заимов е осъден и екзекутиран за шпионаж в полза на СССР. \r\n2006 г.  \r\nВицепремиерът и министърът на държавната политика при бедствия и аварии Емел Етем е определена за председател на Националния пандемичен комитет. Правителството определя и поименния състав на Националния пандемичен комитет. Зам.- председател на комитета е министърът на здравеопазването проф. Радослав Гайдарски. Членовете на комитета са 14, сред които са зам.-министри на вътрешните работи, на финансите, на отбраната, на труда и социалната политика и на транспорта.  \r\nНационалният пандемичен комитет ще организира и координира цялостното изпълнение на дейностите, произтичащи от Националния пандемичен план. Сред основните задачи на комитета е да разработва национална политика за ограничаване на пандемичния грип. \r\n2001 г. \r\nВ периода 1 - 11 юни е изнесен докладът на Комисията за разкриване на документи и установяване на принадлежност към бившата Държавна сигурност или бившето Разузнавателно управление на Генералния щаб до XXXIX Народно събрание на Република България за дейността в периода 6 април-19 септември 2001 г. Председател е Методи Андреев, а членове на комисията са Евгений Димитров, Красимир Вълев, Христо Марински, Мохамед Реджеб, Веселин Ангелов и Владимир Велков. Според Доклада дейността по издирване, събиране, анализиране и оценка на документи, съдържащи информация не започва поради нежеланието на Министерство на вътрешните работи и Националната разузнавателна служба да се съобразят с решение на Народното събрание от 13 октомври 1994 г., което гласи, че “сведенията за организацията, методите и средствата при изпълнение на специфичните задачи на органите на ДС, както и агентурната информация на тези органи, отнасяща се или свързани с периода до 13 октомври 1991г., не се считат съставляващи държавна тайна по смисъла на точка 19 и 20 от списък на фактите, сведенията и предметите, които съставляват държавна тайна на Република България.\" Оспорва се правото на комисията да работи директно в служебния архив на бившата Държавна сигурност.  \r\nСъбрана е информация за бившите конституционни съдии. Проверени са лица, които са президенти и вицепрезиденти след 10 ноември 1989 г., народните представители във Великото Народно събрание, XXXVI, XXXVII , XXXVIII и XXXIX Народно събрание, министър-председатели, заместник министър-председатели, министри и заместник-министри от всички министерски съвети след 10 ноември 1989 г. министрите от сегашния Министерски съвет. Извършена е проверка по чл. 66 от закона на кандидати за народни представители в изборите за XXXIX Народно събрание. \r\n1994 г. \r\nБСДП, ГОР и Зелената партия подписват споразумение за политическо сътрудничество и съюзни отношения. \r\n1981 г. \r\nВ дните между 1 –12 юни в София се провежда Световно биенале на архитектурата. \r\n1964 г. \r\nВ дните между 1- 12 юни в Пловдив се провежда за първи път международен фестивал на камерната музика, който в следващите години става традиционен и се провежда през септември. \r\nНай-старият и единствен по рода си в България фестивал за камерна музика се провежда в двора на Етнографския музей в Стария град. Свидетелство за международния авторитет на фестивала е участието на изпълнители като Ифра Нийман, Святослав Рихтер, Данаил Шафран, Алексис Вайсенберг, Милчо Левиев, Минчо Минчев, Юри Буков, състави като Парижки камерен оркестър, Оркестър “Ерфурт”, “Инглиш Симфони”, “Лондонска серенада”, “Шидлоф квартет” и други. Фестивалът се организира от Община Пловдив – Дирекция “Култура”, Министерството на културата и Националния център за музика и танц. \r\n1960 г. \r\nИзпратено е писмо до ЦК на БКП от Никола Куфарджиев - секретар на ЦС на профсъюзите, Веселин Дашин - журналист, Г. Милев, Бенжамен Варон, Христо Проданов, Илия Гатев и Иван Дионисиев. Те изразяват тревогата си от \"насоките и развитието на социализма в нашата страна\" и констатират, че \"при такъв модел на бюрократичен държавен социализъм мотивите за ефективен труд силно спадат. Остава голата и безсилна административна принуда..., партийното ръководство започна да залага на авантюризма, на уж възможното скокообразно излизане от задънената улица\". Те пряко обвиняват Тодор Живков, че \"повежда ЦК на БКП по опасни и безотговорни авантюри при уреждане съдбините на нацията и социализма\" и \"продължава атаката си срещу прокламираната през април 1956 г. демокрация в партията и обществото, преследва и отстранява всички свои възможни съперници с различни от неговите идеи и възгледи\". Авторите на писмото са уволнени от работа и изселени. \r\n1957 г. \r\nБорецът Петко Сираков става първият български световен шампион. Това се случва на световното първенство по свободна борба в Истанбул, където българският борец Петко Сираков спечелва златен медал. \r\n1956 г. \r\nСключено е споразумение за установяване на дипломатически отношения между Народна Република България и Република Судан. \r\n1954 г. \r\nСъстои се премиера на филма \"Границата\" с режисьор Никола Минчев и сценарист Генчо Стоев. Творбата експлоатира характерния за времето мотив за \"бдителността\" на населението от граничните райони, благодарение на която е заловен \"опасен диверсант\". \r\n1944 г. \r\nНазначен е нов безпартиен служебен кабинет начело с Иван Багрянов, който заявява, че приема програмата на ОФ. До 12 юни в правителството участва проф. Дончо Костов от Комунистическата партия като е обсъдена и възможността за назначаване на още двама министри от същата партия - Минчо Нейчев и Иван Пашов. За седмица партизанските действия са прекратени по нареждане на Главния щаб на НОВА (Добри Терпешев). \r\n1942 г. \r\nГенерал Владимир Заимов е осъден на смърт и екзекутиран за шпионаж в полза на СССР. \r\nВладимир Стоянов Заимов е военен и политически деец. Роден е на 25 ноември 1888 г. в Кюстендил. Завършва Военно училище в София. Взема участие в Балканските войни 1912 г.–1913 г. и в Първата световна война 1914 г.–1918 г. Включва се във Военния съюз, като през 1934 г. застава начело на антимонархическото му крило. През октомври 1935 г. е уволнен от армията заради републиканските му идеи и е изправен пред военен съд. Оправдан е поради липса на доказателства. Привърженик е на идеята за дружба със СССР. Той е активен деец на българо-съветските дружества. Поддържа връзка с БРП и работи за осъществяване на народофронтовските инициативи. По време на Втората световна война 1939 г.–1945 г. изпълнява секретни поръчения на Главното командване на Съветската армия в държави от Централна и Югоизточна Европа. Оказва съдействие и на ЦК на БРП при организиране на съпротивителното движение в България (1941г. - 1944г.). Хитлеристкото разузнаване разкрива дейността му и на 23 март 1942 г. е арестуван. Осъден е на смърт и е разстрелян на 1 юни 1942 г. Същият ден в знак на почит по целия фронт Съветската армия за кратко време прекратява огъня. \r\n1922 г. \r\nСъстои се първа конференция на комитета Народен сговор в София. Ръководството се поема от проф. Александър Цанков. \r\n1913 г. \r\nНачело на коалиционния кабинет на Народната и на Прогресивнолибералната партия застава Стоян Данев. \r\n1905 г. \r\nВ дните от 1 до 4 юни се състои извънреден конгрес на Сярски революционен окръг. \r\n1880 г. \r\nПриет е първият държавен бюджет на Българското княжество за 1880 г.-1881 г., одобрен от II Обикновено народно събрание през декември. \r\n1879 г. \r\nБългария е приета за член на Всемирния пощенски съюз, основан на 1 юни 1878 г. с Парижката конвенция. \r\n1878 г. \r\nВ периода 1 юни - 1 юли в Германия се състои Берлинският конгрес. Той е свикан по настояване на западноевропейските велики сили и по-специално на Англия и Австро-Унгария. Освен тях в него участват още и представители на Русия, Франция, Германия, Италия и Османската империя, а така също и на някои от балканските страни - Гърция, Сърбия, Румъния и Черна гора. Българският народ, чиято съдба се решава там, не е представен. \r\n1878 г. \r\nПо нареждане на княз Александър Дондуков екзарх Йосиф I пристига в Пловдив и остава там до 8 януари 1880 г., с прекъсване между 29 октомври и 20 декември 1878 г., когато се връща в Цариград. За негов наместник в Цариград е назначен архимандрит Теодосий Голованов. \r\nЕкзарх Йосиф І е роден на 5 май 1840 г. Той е български църковен и просветен деятел, публицист и преводач. Светското му име е Лазар Йовчев. Той завършва френски католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието и в смесените епархии. През 1876 г. той е ръкоположен за епископ и избран за ловчански митрополит, а на следващата година за екзарх. След Освобождението екзарх Йосиф работи за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Ст. Стамболов и К. Стоилов успява да запази седалището на Българската екзархия в Цариград и да издейства нови берати за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война 1912–1913 г. Йосиф І премества седалището на Българската екзархия в българската столица. \r\n1876 г. \r\nБотевата чета се изтегля към връх Вола и оттам към върховете Камарата, Купена, Околчица. Обградени от три страни, четниците водят сражение целия ден. Преди залез слънце боят е прекратен. Щабът на четата се събира, за да обсъди по-нататъшните действия.  \r\nПо пътя към Стара планина четниците са преследвани непрекъснато от редовна турска войска, черкези и башибозуци. На 30 май са обкръжени на планинския рид Милин камък. Там водят цял ден бой, в който загиват 30 души, сред които и Никола Симов. На 2 юни Ботевата чета заема позиции на връх Камарата, Купена и част от Околчица. След целодневен бой загива и Христо Ботев. След смъртта на войводата четата се разделя на 3 групи. Едната, начело с Никола Войновски, се придвижва на изток в Стара планина, а останалите 2 - на Георги Апостолов и на Д. Икономов водят на 3 юни тежък бой във Врачанския балкан, след което са разпръснати на малки групички. В продължение на един месец турците преследват четниците, избиват по-голямата част от тях, а заловените - съдят на два извънредни процеса в София и Русе. Само няколко души успяват да избягат в Сърбия и Румъния. Действията на Ботевата чета са епилог на Априлското въстание. \r\n1867 г. \r\nЛюбен Каравелов изготвя в Белград \"Прокламация\" към българския народ, в която издига лозунга \"Свобода или смърт!\" \r\n1860 г. \r\nЦариградската българска община се събира и избира комисия в състав Иларион Макариополски, Авксентий Велешки, Христо Тъпчилещов, х. Николи х. Минчоглу и Димитър Ив. Гешов, която да действа пред Високата порта за признаване на независимата българска църква. \r\n1858 г. \r\nГеорги Раковски е назначен за надзирател в Херсонската духовна семинария в Одеса. \r\nНа тази дата са родени: \r\n1850 г. \r\nВ Битоля е роден Тодор Христов – Княза. Четник от Ботевата чета. Загинал в сражение с турците във Врачанския балкан през 1876 г. \r\nНа тази дата умират: \r\n1959 г. \r\nУмира писателят Никола Филипов. Роден е на 14 ноември 1876 г. в Казанлък. Завършва история и литература в Софийския университет “Св. Климент Охридски”, специализира в Париж и Берлин. Сътрудничи на сп. “Мисъл”, “Демократически преглед”, “Съвременна мисъл”, “Родна реч”, “Философски преглед”, библиотека “Български писатели” и др., където печата главно исторически и литературни студии и критики. Сред по-важните му трудове са: “Произход и същност на богомилството”, “Философски проблеми в учението на богомилите”, “Паисий Хилендарски”, “Марин Дринов”, “Д-р Кр. Кръстев” и др. \r\n1937 г. \r\nВ София умира филологът Любомир Георгиев Милетич. Той е роден на 1 януари 1863 г. в Щип. Завършва Загребската класическа гимназия и славянска филология в Загреб и Прага. Професор е в Софийския университет “Св. Климент Охридски” по славянска филология. Член е на БАН от 1898 г. и председател от 1924 г., след Ив. Евстатиев Гешов. Председател е на Македонския научен институт (192 г.-1937 г.), редактор на сп. “Македонски преглед” (1924 г.-1936 г., 1938 г.-1943 г.). \r\n1936 г. \r\nУмира Христина Василева Морфова – Лукаш - българска оперна певица (сопран), сестра на Ал. Морфов. От 1906 г. учи в Певческата школа на Фр. Пивода в Прага. Работи като солистка в операта в Бърно. Дългогодишно сътрудничество я свързва с пианистката Л. Прокопова. Първия си концерт изнася в Храдец Карлове.Дебютира на оперната сцена в “Продадена невеста” на Б. Сметана (Марженка). Специализира пеене в Париж при Иснардон през 1910 г. Завръща се в България през 1912 г. и концертира с Л. Прокопова в различни градове (до 1915 г.). От 1915 г. гастролира в чужбина - Будапеща и Виена (1915 г.) и др. През 1917 г.-1931 г. пее в Парижката народна опера; пее в Германия, Италия, Франция, Англия и др. От 1931 г. е на българската сцена и работи като преподавателка в Държавната музикална академия. След турнето си в СССР (1935 г.) е уволнена. Някои от ролите, които е изпълнявала са: Аида, Дона Ана, Либуше, Милада (драматични), Астарта, Филина, Лакме и др. (колоратурни). Загива при автомобилна катастрофа. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.01", "title": "Денят 1 юни в българската история"}
{"url": "http://www.focus-news.net/news/2019/06/01/2664999/denyat-1-yuni-v-svetovnata-istoriya.html", "text": "Международен ден на детето. През 1792 г. Кентъки става 15-ият щат на Съединените Американски Щати.Териториалната площ на щата на 104 600 кв. км. 1831 г. - британският пътешественик Джон Рос и неговият племенник Джеймс Кларк Рос стават първите европейци, достигнали Северния полюс. През 1935 г. в Англия са въведени автомобилните номера и изпитите за получаване на свидетелство за правоуправление. \r\n1949 г. - учреден е Международен ден за защита на децата. Това става с решение на сесията на Съвета на Международната демократична федерация на жените през ноември 1949 г. За първи път 1 юни е честван през 1950 г. в 51 страни по света. На тази дата е роден Измаил Иванович Срезневски - руски славист, филолог и етнограф. На 1 юни умира Кристофър Марлоу - английски поет и драматург. \r\n2018 г.  \r\nИспанският парламент гласува със 180 гласа \"за\" срещу 169 \"против\" за свалянето от власт на правителството на Рахой и заместването му от правителство, ръководено от Педро Санчес. Един депутат се въздържа. \r\n2018 г.  \r\nДжузепе Конте полага клетва като нов министър-председател на Италия начело на коалиция, формирана от „Движението „Пет звезди“ и крайнодясната „Лига“. \r\n2016 г.  \r\nШвейцария приключва строителството на най-дългия железопътен тунел в света. Gotthard Base Tunnel, с дължина от 57 км, минава през Алпите и свързва северната и южната част на страната. Като се има предвид скалната маса над тунела, която е 2300 метра, това е и най-дълбокият тунел в света. Влаковете в новото съоръжение ще могат да се движат със скорост от около 240 км/ч. \r\n2016 г.  \r\nСамоубийствен атентат убива 37 души в полицейско управление в Ирак. \r\n2015 г.  \r\nКитайски круизен кораб, превозващ 458 души на борда, потъва в река Яндзъ. Оцеляват само 18 човека. Това е най-тежкото корабокрушение в Китай от близо 70 години. \r\n2014 г. \r\nСалвадор Санчес Серен встъпва официално на длъжност президент на Салвадор. \r\n2012 г. \r\nВ Египет е отменено окончателно военното положение. \r\n2006 г. \r\nВтори общински съд в Белград обявява за издирване дъщерята на бившия югославски президент Слободан Милошевич – Мария. Говорителят на съда Марина Кларич Живкович заявява, че на Мария Милошевич е наложена и мярка за неотклонение \"задържане под стража\" за неявяване в съда. \r\nПроцесът срещу Мария Милошевич през последните няколко години e отлаган над 10 пъти, тъй като тя не се явява в съда. Също така тя не е арестувана въпреки неколкократно издаваната от съда заповед за нейното задържане. \r\nВ обвинителния акт срещу Мария Милошевич се казва, че тя е предизвикала обща опасност и незаконно е притежавала оръжие при задържането на баща й на 1 април 2001 г. в Белград, когато стреля няколко пъти във въздуха. \r\n2001 г. \r\nНепалското кралско семейство е избито. \r\nНаследникът на престола на Хималайското Кралство Непал, принц Дипендра, избива кралското семейство преди да се самоубие. \r\nПри инцидента умират единадесет човека. Принцът е имал спор със своята майка по повод избора му на съпруга.  \r\nСред жертвите в трагедията са крал Бирендра, кралица Айшуаря и принц Ниражан. Масовото убийство става в кралския дворец в непалската столица Катманду. Други жертви са кралските деца, двете сестри на краля и още един член на семейството, който не е кръвен роднина. \r\nЕдинственият член на семейството, който остава невредим, е принц Гуанендра, който бил извън страната по това време. \r\nПредполага се, че реално кралица Айшуаря е държала в ръцете си властта и според слуховете е заплашвала да отнеме властта от ръцете на своя най-голям син, макар че това не е позволено от конституцията. \r\nТова убийство се смята за най-голямата трагедия сред монархиите по света след убийството на рода Романови през 1918 г., по време на Руската революция. \r\n1985 г. \r\nПовече от 300 души са арестувани след сблъсък между полицаи и хипита, тръгнали към Стоунхендж. \r\n1974 г. \r\nВ Отава, Канада, е родена поппевицата Аланис Морисет. Тя свири на пиано и композира песни още като дете. На 10 години участва в ТВ предавания, и със спечелените пари издава самостоятелен сингъл “Fate Stay with me”. През 1991 г. се премества да живее в Торонто, където издава първия си албум “Аланис” (в Канада излизат на 100 000 екземпляра). През 1992 г. записва и издава албума “Now is the time”. Прибавяйки чувствителност към хип-хоп звученето характерно за 90-те, записва изключително успешен (трети) албум - “Jagged Little Pill”. В този период се премества в Лос Анджелис, където се запознава с Глен Балард, а резултатът от срещата им е албумът “Jagged little pill” (1995 г.), който веднага влиза в класациите и става мултиплатинен. В началото на 1996 г. Аланис Морисет е номинирана за награда “Грами”. Скоро след номинацията тя записва песента “Ironic”, която става нейният най-голям хит. През 1996 г. печели няколко награди “Грами”, включително за “албум на годината” и “песен на годината”. \r\n1958 г. \r\nФренският генерал Шарл Де Гол е повикан, за да поеме управлението на кризата в Алжир, защото имало опасност проблемите да доведат до гражданска война в самата Франция. \r\n1949 г. \r\nУчреден е Международен ден за защита на децата. Това става с решение на сесията на Съвета на Международната демократична федерация на жените през ноември 1949 г. За първи път 1 юни е честван през 1950 г. в 51 страни по света. \r\nНа 20 ноември 1959 г. Генералната асамблея на ООН приема Декларация за правата на детето, която провъзгласява равни права на децата в областта на възпитанието, образованието, социалната защита, физическото и духовното развитие независимо от цвета на кожата, националната принадлежност, имущественото състояние и др. Декларацията призовава родителите, обществените организации, правителствата да признаят правата на децата и да съдействат за тяхното осъществяване . \r\n1935 г. \r\nВ Англия са въведени автомобилните номера и изпитите за получаване на свидетелство за правоуправление. \r\n1880 г. \r\nВ САЩ за първи път в е поставен платен телефон, в зданието на банка. Това е предшественика на днешните телефони с монети. \r\n1831 г. \r\nБританският пътешественик Джон Рос и неговият племенник Джеймс Кларк Рос стават първите европейци, достигнали Северния полюс. \r\n1792 г. \r\nКентъки става 15-тият щат на Съединените Американски Щати. Териториалната площ на щата на 104 600 кв. км. Населението е 3 700 000 жители. Административен център е Франкорорт. По-голяма част от територията на Кентъки е заета от варовитото плато Камбърленд, разделено от дълбоките долини на реките Камбърленд, Грин Ривър и Кентъки. Климатът е умерен и влажен. На територията на Кентъки е развита химическа, електротехническа промишленост; машиностроене; добив на каменни въглища, нефт, строителни материали и природен газ. \r\nНа тази дата са родени: \r\n1812 г. \r\nРоден е Измаил Иванович Срезневски - руски славист, филолог и етнограф. През 1829 г. завършва Харковския университет, а през 1842 г. получава титла професор. От 1847 г. преподава в Петербургския университет и Педагогическия институт (1848 г.-1859 г.). Академик е в Петербургската академия на науките от 1851 г. Основните му трудове са по история на руски език (лекциите “Мисли за историята на руския език”, 1849 г.), диалектология, паметниците на старата славянска и руска писменост, а също по палеография, археология, библиография, методика на преподаването на езика, история на староруската литература. Изучава съвременния разговорен език, поезията и бита на славянските народи. Инициатор и редактор е на “Известия” (т. 1-10, 1852 г.-1863 г.) и други издания на Отделението за руски езици към АН. Основател е на школа от петербургски слависти. Негови ученици са Н. Г. Чернишевски и Н. А. Добролюбов. От средата на 40-те години на ХIХ в. работи върху създаването на речник на основата на паметници от ХI-ХIV и отчасти ХV-ХVI в. (“Материали за речник на староруския език по писмени паметници”, т. 1-3, 1893-1912). Умира на 9 февруари 1880 г. в Петербург. \r\n1780 г. \r\nРоден е Карл Клаузевиц – пруски генерал, военен теоретик и историк. От 1792 г. служи в пруската армия. Завършва Всеобщо военно училище в Берлин през 1803 г. Адютант е на принц Август Пруски (до 1808 г.), участва във войната с Франция (1806 г.-1807 г.). Преживява тежко поражението и националната катастрофа на Прусия след Тилзитския мир (1807 г.). Взема активно участие в подготовката на Военната реформа и реорганизацията на пруската армия. Като преподавател във военно училище (1810 г.-1812 г.) пише книгата “Обзор на военното обучение (най-важните принципи на войната)”. Автор е на патриотичния документ на групата военни реформатори Шарнхорст, Гнайзенау и Боен “Трите символа на вярата” (февруари 1812 г.), в който прокарва идеята за народна война в съюз с Русия против господството на Наполеон I . Известно време служи в руската армия (1812 г.) като квартирмайстер (оператор) в кавалерийския корпус на генерал П. П. Пален и в щаба на П. Х. Витгенщайн (от октомври 1812 г.). Карл Клаузевиц е офицер за свръзка в пруската армия на Г. Блюхер (1813 г.), началник-щаб на Корпуса на Л. Валмоген (от август 1813 г.). Директор е на Всеобщото военно училище (1818 г.-1830 г.). Инспектор е на артилерията (1830 г.) и началник на щаба на пруската армия на полската граница (1831 г.). В творчеството на Клаузевиц се проявяват идеите на Великата Френска революция и националноосвободителното движение в Европа. Критикува феодалната военна система. Философска основа на неговите теоретични схващания е немската класическа философия на И. Кант, Г. Фихте, Г. Хегел. Разглежда явленията във военното изкуство диалектически. Изучава повече от 130 похода и войни, в периода 1566 г.-1815 г. и пише множество военноисторически съчинения. Основният труд на Клаузевиц е тритомното му изследване “За войната”, в което се разглеждат природата и същността на войната, формите и способите за воденето и. Определя някои стратегически принципи, необходими за постигане на победа - пълно напрежение на всички сили, съсредоточаване на възможно най-големите сили на направлението на главния удар и бързина на действията. Има големи заслуги за разработване теорията на военното изкуство и неговите съставни части - стратегия и тактика. Умира на 16 ноември 1831 г. в Бреслау, дн. Вроцлав, Полша от холера \r\nНа тази дата умират: \r\n2015 г.  \r\nУмира Чарлз Кенеди, британски политик. \r\n1946 г. \r\nУмира Йон Антонеско - румънски военен, политик, диктатор (1940-1944 г.). Участва в Първата световна война и в наказателната експедиция срещу т. нар. Унгарска съветска република (1919 г.). Началник-щаб на румънската армия (1933 г.), министър на отбраната (1938 г.), премиер-министър (1940 г.). Създава тоталитарен режим, повлиян от Хитлеровия нацизъм и фашизъм на Мусолини. Включва Румъния във войната срещу СССР. След падането на неговия режим на 23 август 1944 г. е арестуван и екзекутиран. \r\n1593 г. \r\nВ Дептфорд умира Кристофър Марлоу - английски поет и драматург. Роден е през 1564 г. в Кентърбъри. Завършва Кембриджкия университет и става актьор, но след злополука се отказва от сцената. Започва да превежда древните автори, а първата му оригинална трагедия е “Тамерлан Велики” (1587 г.). Следват пиесите “Животът и смъртта на д-р Фауст”, “Печалната смърт на английския крал Хенри II”, “Малтийският евреин”, “Едуард II” и др. Предполага се, че Марлоу е съавтор на Шекспир в някои ранни негови пиеси. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.06.01", "title": "Денят 1 юни в световната история"}
{"url": "http://www.focus-news.net/news/2019/06/01/2665000/sofiya-v-grada-shte-se-provede-preskonferentsiya-po-povod-predstoyashtiya-xix-rok-blus-fest-tsvete-za-gosho.html", "text": "Днес и на 2 юни в Южен парк ІІІ част на Голямата поляна откъм бул. „Гоце Делчев”, ще се проведе Рок & Блус фестивалът „Цвете за Гошо”. Това съобщиха от пресцентъра на  Столична община . \r\nФестивалът ще се проведе за деветнадесети път в памет на големия български музикант Георги Минчев, организатори са Столична община и Фондация „София Блус”. \r\nПрограмата включва:  \r\n- на 1 юни от 18.00 часа - Мечо Пух, Пързалка, Блус Трафик, Зомби бар, Докторс, ГМО - Георги Минчев Оркестра, Кокаин, Васко Кръпката и „Подуене Блус Бенд”; \r\n- на 2 юни от 17.30 часа - Александров Рагтайм Бенд, Росс’Н’Лорина, Интензивен сектор, Делта Руустърс, Темпеста & Френдс, Бараби Блус Бенд, Монолит, Бумеранг и Милена Славова. \r\nРок & Блус фестивалът „Цвете за Гошо” е част от Календара на културните събития на Столична община.", "date": "2019.06.01", "title": "София: В града ще се проведе пресконференция по повод предстоящия XIX Рок & блус фест „Цвете за Гошо”"}
{"url": "http://www.focus-news.net/news/2019/06/01/2665002/veliko-tarnovo-vavezhda-se-vremenna-organizatsiya-v-dvizhenieto-v-grada-vav-vrazka-s-provezhdaneto-na-kulturni-sabitiya.html", "text": "Въвежда се временна организация в движението в града във връзка с провеждането на културни събития. Това съобщиха от пресцентъра на  Община Велико Търново . Във връзка с подготовката и провеждането на събития на открито от годишния културен календар на Общината се въвежда следната временна организация организацията на движение на МПС: \r\n- на 1 юни 2019 г. за времето от 21.15 до 22.00 часа се затваря за движение Площад \"Цар Асен I\", както и свързаните с него улици; \r\n-на 2 юни за времето от 11.30 до 13.00 часа се затваря за движение ул. \"Христо Ботев\" в участъка от кръстовището с ул. \"Васил Левски\" до кръстовището с ул. \"Хаджи Димитър\". \r\nНаправлението : ул. \"Васил Левски\" - ул. \"Независимост\" и в обратна посока остава отворено за движение на превозни средства. \r\nЗа линиите на градски автобусен транспорт № 1,2,4,5,9,13,30 и 70, които по маршрут от ул. \"Васил Левски\" завиват по ул. \"Христо Ботев\" се променя маршрута, като след спирката срещу Съдебна палата завиват по ул. \"Бачо Киро\" - ул. \"Христо Ботев\"- Южен пътен възел и обратно.", "date": "2019.06.01", "title": "Велико Търново: Въвежда се временна организация в движението в града във връзка с провеждането на културни събития"}
{"url": "http://www.focus-news.net/news/2019/06/01/2665007/burgas-vodolazi-shte-pochistyat-morskoto-dano-okolo-ostrov-sveta-anastasiya.html", "text": "В ранните часове водолазите от клуб „Приятели на морето\" - Бургас ще почистят морското дъно около остров Света Анастасия. Това съобщиха от пресцентъра на  Община Бургас . Традиционно на тази дата посетителите могат да опитат безплатно прясно изпечени миди на тенекия. Екипът на острова ще ви предложи да се разхладите с наливна бира и домашно приготвена медена лимонада със свежи ментови листа. Музикантите от група „Stiff Bones\" ще свирят на плажа за настроение. \r\nОбщина Бургас стартира кампания за ограничаване използването на пластмасови изделия за еднократна употреба на остров Света Анастасия. Напитките ще се предлагат само в стъкло и метал. Съдовете за еднократна употреба ще са от хартия, чашите и сламките също. Знаем, че пластмасата е навсякъде около нас, но малко по малко, чрез личния пример на всички нас, възрастните, трябва да научим днешните деца да ползват все по-рядко най-неекологичните нейни производни. \r\nДокато сте на острова можете да посетите музея, двете изложби „Скритите тайните на Черно море\" и „Животните на Черно море\". И защото е 1 юни - Ден на детето, достъпът до музея ще е с вход свободен за всички деца. Най-малките ще могат да се позабавляват още с „Щурата лаборатория\", да рисуват върху миди, както и собственоръчно да засадят растения заедно с приятелите ни от ферма „BIOTIFUL\". \r\nКораб „Анастасия\" ще пътува от Магазия 1 с часове на тръгване 10.00, 11.30, 13.30, 15.00, 17.00. Необходима е предварителна резервация на телефон 0882 004 124.", "date": "2019.06.01", "title": "Бургас: Водолази ще почистят морското дъно около остров Света Анастасия"}
{"url": "http://www.focus-news.net/news/2019/06/01/2665006/bdzh-tragva-vlakat-ot-plovdiv-za-odrin.html", "text": "От гара Пловдив за първи път ще потегли влак по маршрут от Пловдив за Одрин. Чрез тази композиция „БДЖ-Пътнически превози” ЕООД ще осигури на своите клиенти удобна възможност за туристическо пътуване до Турция за отиване и връщане през почивните дни. Това съобщиха от пресцентъра на  БДЖ . \r\nОт Пловдив влакът ще заминава в 08.40 ч. и ще пристига в Одрин в 12.18 ч. В обратно направление влакът ще тръгва от Одрин в 17.00 ч. и ще пристига в Пловдив в 21.15 ч. Композицията ще пътува в състав от два вагона и ще се движи през почивните и празнични дни. \r\nЦената на билета за отиване и връщане Пловдив-Одрин-Пловдив е 28.56 лв. с включени запазени места. \r\nПътниците от Първомай, Димитровград и Свиленград могат да пътуват с този влак до Одрин срещу следната цена на билета: \r\n-\tот Първомай до Одрин: 10.37 лв.; \r\n-\tот Димитровград до Одрин: 7.82 лв.; \r\n-\tот Свиленград до Одрин: 4.30 лв.; \r\nИнформация за цените на билетите за пътуване на деца, пътуване с намаления и други търговски оферти е публикувана в официалната страница на БДЖ на следния линк:  . Повече информация за пътуване с този влак клиентите на националния железопътен превозвач могат да получат от служителите на гишетата „Информация” и билетните каси в железопътните гари и бюра в страната или на националния информационен телефон 0700 10 200.", "date": "2019.06.01", "title": "БДЖ: Тръгва влакът от Пловдив за Одрин"}
{"url": "http://www.focus-news.net/news/2019/06/01/2665008/sliven-prodalzhava-hhiii-mezhdunaroden-festival-priyatelstvo-bez-granitsi.html", "text": "23-ят Международен фестивал „Приятелство без граници“ се провежда до 2 юни в Сливен, съобщиха от пресцентъра на  Община Сливен . \r\nУчастват деца от Германия, Грузия, Румъния, Словакия, Словения, Турция, Украйна и Унгария, които заедно с фолклорните състави от Сливен ще изградят една пъстра и цветна история на приятелството. От 11.00 ч., на различни сцени в града /пл. „Хаджи Димитър“, пред Военен клуб, пред НТС, в Градската градина, до паметника на Съби Димитров и в кв. „Речица“ ще се състоят концерти по повод 1 юни – Международен ден на детето. \r\nВ 14.00 ч. в крепостта „Туида“ ще се проведе детски празник „Да играем игрите на баба и дядо“ – дейност по проект на Регионален исторически музей „Д-р Симеон Табаков“ – Сливен „Отпечатване сборник „Сечи, сечи месечинка“ – традиционни залъгалки, броилки, детски игри и играчки от Сливенско“ , реализиран с финансовата подкрепа на Министерство на културата. \r\nВ 19.00 ч. на откритата сцена на пл. „Хаджи Димитър“ ще започне концертът на всички участници във фестивала. \r\nФестивалът ще завърши с гала-концерт на участниците, който ще се проведе на 2 юни от 18 ч. в залата на Драматичен театър „Стефан Киров“.", "date": "2019.06.01", "title": "Сливен: Продължава ХХIII Международен фестивал „Приятелство без граници“"}
{"url": "http://www.focus-news.net/news/2019/06/01/2665004/plovdiv-obstanovkata-v-oblastta-se-normalizira-sled-padnaliya-proliven-dazhd.html", "text": "Около 260 са постъпилите сигнали в РДПБЗН в Пловдив след проливния дъжд. Това съобщиха за  Радио „Фокус“ – Пловдив  от дирекцията. Първият сигнал за наводнени помещения е получен в 14.08 часа вчера, след което започват да постъпват сигнали от всички райони на града. Последният сигнал е подаден в 22.18 часа. В овладяването на създалата се обстановка са се включили всички служби от града с общо 11 екипа, по 1 екип от РСПБЗН-Стамболийски и РСПБЗН-Асеновград, както и 2 екипа от РДПБЗН в Пазарджик. РСПБЗН-Садово извършва отводняване на 6 обекта в гр. Садово. В ликвидиране последиците от интензивния дъжд са се включили и доброволците на община Пловдив с 5 екипа. Екипите в град Пловдив са отработили общо 75 произшествия включващи отводняване на МБАЛ „Каридад“ и областен онкодиспансер, отводняване на три детски градини и две училища, изтегляне на закъсали автомобили на 4 места, също на сигнали за наводнени избени помещения, приземни етажи и подземни гаражи. В МБАЛ „Каридад“ бе инсталиран генератор на РДПБЗН-Пловдив за продължаване на нормалното функциониране на болничното заведение. Към настоящият момент няма екипи извън службите, с изключение на „Скания“ на сектор СОД, която захранва с ток МБАЛ „Каридад“. \r\nВ 19.10 часа снощи е съобщено за катастрофа с микробус „Форд Транзит“ паднал в р. Тунджа, след Калофер, в посока Казанлък до бензиностанция. На мястото на произшествието са изпратени 2 екипа от РСПБЗН-Карлово. Екипите са помогнали водача да бъде изваден от микробуса и изтеглен на безопасно място. След това той е прегледан от екип на Центъра за спешна медицинска помощ в Карлово и е освободен за домашно лечение. \r\nКъм този час ситуацията в Пловдив и областта е нормализирана. На определени места все още се извършват отводнителни действия. Улиците и булевардите са частично мокри. Във връзка с настъпила авария на колектор на бул. „Санкт Петербург“ в Пловдив се променя маршрутът на автобусите по линии 9, 18, 24, 29 и 44 в посока район „Тракия“, считано от днес за неопределено време. \r\nТони МИХАЙЛОВ", "date": "2019.06.01", "title": "Пловдив: Обстановката в областта се нормализира след падналия проливен дъжд"}
{"url": "http://www.focus-news.net/news/2019/06/01/2665012/stara-zagora-poredno-sabitie-pod-nadslov-igray-s-priyateli-oflayn-shte-se-provede-v-park-mitropolit-metodiy-kusev.html", "text": "Лайънс клуб Стара Загора - Августа организира поредно събитие под надслов „Играй с приятели офлайн“ от 11.00 часа на площадката до бадминтон игрищата в парк „Митрополит Методий Кусев“ (Аязмото). Това съобщиха от пресцентъра на  Общината . \r\nОт клуба очакват деца и родители, за да играят и творят на открито без електронни устройства.  \r\n„Лайънс клуб Стара Загора Августа общува и играе „офлайн“ на открито с приятели,  с малки и големи,  с една цел, загрижени за всяко дете, за всеки отделен човек, да променяме света около себе си.  \r\nЧрез организирането на занимания на открито показваме на децата и техните родители, че игрите сред приятели са интересни, забавни, възпитателни и здравословни. Ние от Лайънс клуб Стара Загора Августа задаваме „движението“, като основа за здраве, профилактика на диабета, възможност за общуване и изграждане на добри навици и традиции, за да бъдем активни, здрави и усмихнати“, обясняват организаторите.", "date": "2019.06.01", "title": "Стара Загора: Поредно събитие под надслов „Играй с приятели офлайн“ ще се проведе в парк „Митрополит Методий Кусев“"}
{"url": "http://www.focus-news.net/news/2019/06/01/2665001/blagoevgrad-obshtinata-organizira-bogata-praznichna-programa-za-denya-na-deteto.html", "text": "Общината организира богата празнична програма за Деня на детето. Това съобщиха от пресцентъра на  Община Благоевград . Събитията ще започнат от 10.00 часа на площад „Македония“. Музикална програма ще разчупи атмосферата на площада, а талантите от танцов клуб „Силвана денс“, Танцова формация „Астра“, Денс студио „Дежа вю“ и солистите от Вокално студио „Фа диез“, ще дадат възможност на децата на Благоевград да танцуват и да пеят заедно с тях.  \r\nТрадиционна томбола на „Зайо-байо“ очаква най-малките жители на Благоевград на специално обособена шатра на пл. „Македония“. Играта ще даде възможност да бъде спечелен чисто нов велосипед.  \r\nНа площад „Македония“ ще има много изненади, подготвени от Община Благоевград, по повод Международния ден на детето.  \r\nПрограмата обещава много усмивки, награди и незабравими мигове.", "date": "2019.06.01", "title": "Благоевград: Общината организира богата празнична програма за Деня на детето"}
{"url": "http://www.focus-news.net/news/2019/06/01/2665005/yambol-obshtinata-organizira-praznichna-programa-za-denya-na-deteto.html", "text": "Общината организира празнична програма за Деня на детето. Това съобщиха от пресцентъра на  Община Ямбол . По традиция 1 юни е Ден на отворени врати в Авиобаза „Безмер“. От 9.30 до 12.00 часа домакините от военното формирование предлагат на своите гости изложение на авиационна техника и въоръжение. Експозицията ще бъде представена от самолети Су-25, стрелково въоръжение, екипировка и специална техника. Децата ще имат възможност да покажат своя талант с рисунки на асфалт, а най-добрите от тях ще получат награди. \r\nДнес пред Народно читалище „Съгласие“ ще се проведе и поредното издание на хепънинга „Не на нея\" (или „Силните духом не се друсат\"). Концертът започва в 19.00 часа с участието на млади индивидуални изпълнители и рок-група „Туин Пийкс“ към читалище „Съгласие – 1862“.", "date": "2019.06.01", "title": "Ямбол: Общината организира празнична програма за Деня на детето"}
{"url": "http://www.focus-news.net/news/2019/06/01/2665014/burgas-gradat-stava-stsena-na-grandiozen-folkloren-kontsert-v-denya-na-deteto.html", "text": "Бургас става сцена на грандиозен фолклорен концерт в Деня на детето. Петият национален фестивал на любителските клубове \"Хоро край лазурния бряг\" събира в едно богатството на народното творчество, традиционната българска кухня и природосъобразния начин на живот. Това съобщиха от пресцентъра на  Община Бургас . \r\nПразникът ще се проведе в местността за отдих в парк \"Минерални бани\" при ТК \"Акве Калиде\" от 13.00 до 18.00 часа. В надпяването ще участват повече от 25 фолклорни клуба и над 750 танцьори от цялата страна. Те ще представят пъстротата и многообразието на българските ритми от различните краища на страната.  \r\nКато неизменна част от нематериалното културно богатство българската традиционна кухня ще бъде специален акцент по време на празника. Всеки фолклорен състав ще представи характерно за своя регион ястие. \r\nЗа провеждането на фолклорния празник се въвежда специална организация в района на парк \"Минерални бани\". Спазването на наложените правила ще позволи безпроблемното придвижване и провеждане на събитието. \r\nПърви юни в Бургас ще бъде обявен за ден без автомобили. По тази причина в района, където ще се проведе концертът, ще се допускат само пешеходци. За участниците и гостите на празника, които ще пътуват до мястото на събитието с автомобилите си, ще бъдат осигурени зони за паркиране. Автомобилите ще спират в крайните десни ленти по посока на движението по улица \"Александър Стамболийски\" /от главния път Бургас - Айтос до ТК \"Акве Калиде\"/, на кръговия пътен възел при ТК \"Акве Калиде\" и в близкия паркинг в дясно от кръговото движение. \r\nНа няколко места в района ще има полицейски патрули, които ще указват как да се извършва придвижването на посетителите и гостуващите групи. \r\nВ зоната, където ще е разположена сцената, масите за пикник ще се ползват от представителите на гостуващите фолклорни групи. Посетителите ще може да ползват парковите съоръжения и барбекюта в страничните зони. \r\nОрганизаторите призовават хората, които ще посетят фолклорния концерт, да носят със себе си пособия за отсядане на открито като постелки, столчета, преносими масички и други. \r\nОрганизатори на събитието са Община Бургас, Военен клуб \"Бургас\" и Фолклорен танцов клуб \"Лазур\" при ВК \"Бургас\".", "date": "2019.06.01", "title": "Бургас: Градът става сцена на грандиозен фолклорен концерт в Деня на детето"}
{"url": "http://www.focus-news.net/news/2019/06/01/2665015/api-vazstanoveno-e-dvizhenieto-pri-km-175-na-pat-i-1-botevgrad-mezdra-v-posoka-mezdra.html", "text": "Възстановено е движението при км 175 на път I-1 Ботевград – Мездра в посока Мездра. Това съобщиха от пресцентъра на  Агенция \"Пътна инфраструктура\" .", "date": "2019.06.01", "title": "АПИ: Възстановено е движението при км 175 на път I-1 Ботевград – Мездра в посока Мездра"}
{"url": "http://www.focus-news.net/news/2019/06/01/2665003/burgas-s-reditsa-initsiativi-na-ostrov-sveta-anastasiya-shte-bade-otbelyazan-denyat-na-deteto.html", "text": "С редица инициативи на остров Свeта Анастасия ще бъде отбелязан Денят на детето на 1 юни. Това съобщиха от пресцентъра на  Община Бургас . В ранните часове водолазите от клуб „Приятели на морето“ – Бургас  ще почистят морското дъно около остров Света Анастасия. Традиционно на тази дата посетителите могат да опитат безплатно прясно изпечени миди на тенекия. Екипът на острова ще предложи на гостите да се разхладят с наливна бира и домашно приготвена медена лимонада със свежи ментови листа. Музикантите от група „Stiff Bones“ ще свирят на плажа за настроение. От 1 юни 2019 година Община Бургас стартира кампания за ограничаване използването на пластмасови изделия за еднократна употреба на остров Света Анастасия. Напитките ще се предлагат само в стъкло и метал. Съдовете за еднократна употреба ще са от хартия, чашите и сламките също.  \r\nДокато са на острова на 1 юни, гражданите могат да посетят музея, двете изложби „Скритите тайните на Черно море“ и „Животните на Черно море“. Достъпът до музея ще е с вход свободен за всички деца. Най-малките ще могат да се забавляват още с „Щурата лаборатория“, да рисуват върху миди, както и собственоръчно да засадят растения заедно с приятелите ни от ферма „BIOTIFUL“. Кораб „Анастасия“ ще пътува от Магазия 1 с часове на тръгване 10.00, 11.30, 13.30, 15.00, 17.00. Необходима е предварителна резервация на телефон 0882 004 124.", "date": "2019.06.01", "title": "Бургас: С редица инициативи на остров Свeта Анастасия ще бъде отбелязан Денят на детето"}
{"url": "http://www.focus-news.net/news/2019/06/01/2665009/veliko-tarnovo-prodalzhavat-praznichnite-proyavi-v-svishtov.html", "text": "Продължават празничните прояви за 1 юни в Свищов. Това съобщиха за  Радио „Фокус“ – Велико Търново  от Общината. От 16.00 часа в Градската градина, пред сградата на Читалището, местната администрация организира празнично веселие за всички малки и пораснали деца. Ще има забавни игри и щуротии с любимите аниматори от „Веселяците“. Сутринта пък ще е посветена на изкуството. В 10.30 часа, отново в салона на Читалището, ще се проведе  общински празник на семейното изкуство – „С мама и татко на сцената“. Поканени за участие във всички мероприятия са както жителите, така и гостите на Свищов. \r\nЛуиза ТРАНЧЕВА", "date": "2019.06.01", "title": "Велико Търново: Продължават празничните прояви в Свищов"}
{"url": "http://www.focus-news.net/news/2019/06/01/2665018/tass-pri-strelba-v-shtata-virdzhiniya-v-sasht-sa-ubiti-12-dushi.html", "text": "При стрелба в щата Вирджиния в САЩ са убити 12 души, предава  TACC . \r\nИнцидентът е станал в курортния град Вирджиния-Бийч. Общински служител е открил огън  по колеги след 16:00 часа местно време в петък (23 часа в петък българско време) в сградата на общината. Жертвите на стрелеца се намират и на трите етажа на сградата, както и в автомобил, паркиран пред нея. След като полицията е обкръжила стрелеца е започнала продължителна престрелка, като по време на нея стрелецът е бил ранен смъртоносно и е починал в последствие. Четирима общински служители са ранени. \r\nСтрелецът е влязъл в сградата без проблеми, защото е имал служебен пропуск и е бил познат на охранителя и служителите и бил с дълъг стаж в общинската администрация. За сега няма информация за мотивите на стрелеца.  \r\nПрезидентът Доналд Тръмп е бил информиран за трагичния инцидент.  Юлиян Марков", "date": "2019.06.01", "title": "ТАСС: При стрелба в щата Вирджиния в САЩ са убити 12 души"}
{"url": "http://www.focus-news.net/news/2019/06/01/2665019/blagoevgrad-mezhdunarodniyat-den-na-deteto-shte-bade-otbelyazan-v-gotse-delchev-s-tarzhestvo-za-nay-malkite.html", "text": "Международният ден на детето – 1 юни, по традиция ще бъде отбелязан в Гоце Делчев с голям празник. Той ще се състои в Градския парк и ще започне в 10.30 часа. Това съобщиха от пресцентъра на  Община Гоце Делчев .  \r\nЗа децата на Гоце Делчев ще има богата музикална програма, много забавления и лакомства, а така също ателие по грънчарство и рисуване, както и други интересни занимания. \r\n\"Очакваме най-малките жители и гости на Гоце Делчев, за да празнуваме заедно Деня на детето в Градския парк!\", посочват от Общината.", "date": "2019.06.01", "title": "Благоевград: Международният ден на детето ще бъде отбелязан в Гоце Делчев с тържество за най-малките"}
{"url": "http://www.focus-news.net/news/2019/06/01/2665010/smolyan-s-konkursa-mis-i-mistar-kapchitsa-sastezanie-po-koloezdene-i-zabavni-atelieta-v-grada-shte-bade-otbelyazan-mezhdunarodniyat-den-na-deteto.html", "text": "С конкурса „Мис и Мистър Капчица“, състезание по колоездене и забавни ателиета в Смолян ще бъде отбелязан Международният ден на детето. Това съобщиха от пресцентъра на  Община Смолян  и уточниха, че инициативите ще се проведат на амфитеатъра на площад „България“, а при лошо време - в Родопския драматичен театър. \r\nОт 10.00 часа ще започне конкурсът „Мис и Мистър Капчица“, като записването ще става  на сцената. Отново от 10:00 часа ще започне и колоездачна обиколка, която ще се проведе при хубаво време и няма да има състезателен характер. В състезанието ще се допускат само състезатели с предпазни каски. Непълнолетните участници трябва да бъдат придружени от родител, който попълва декларация. \r\nОтново от 10.00 часа, на площад „България“ започват и събития, организирани от Областен информационен център – Смолян, съвместно с Община Смолян и Български младежки червен кръст – Смолян. Ще има различни ателиета и забавни игри като: рисуване на лице; детска рисунка на асфалт; дартс; „Опази яйцето“; надбягване с чували; „Открий съкровището“ и други. \r\nОт 11.30 до 13.00 часа в Родопски драматичен театър ще се проведе Ден на отворените врати за среща с герои и актьори от детски представления. Децата ще могат да се докоснат до куклите, да видят декорите и да поговорят с актьорите в зала № 2 на театъра.", "date": "2019.06.01", "title": "Смолян: С конкурса „Мис и Мистър Капчица“, състезание по колоездене и забавни ателиета в града ще бъде отбелязан Международният ден на детето"}
{"url": "http://www.focus-news.net/news/2019/06/01/2665011/dobrich-obshtinata-organizira-detski-praznitsi-po-povod-1-yuni.html", "text": "Община град Добрич организира детски празници по повод 1 юни. Това съобщиха от пресцентъра на  Общината \r\n„Мили деца и родители, предлагаме Ви кратък пътеводител на събитията, посветени на 1 юни – Деня на детето. Община Добрич Ви кани да посетите и се включите в проявите, подготвени за Вас. Надяваме се, че предизвикателствата, които ще срещнете на различни места в града, ще Ви изненадат приятно и ще допълнят вашето празнично настроение! \r\nЗаповядайте! Очакваме ви!“, призовават от Общината.  \r\nПредвидена е следата програма:  1 юни, 10.00 ч. – 14.00 ч. и 16.00 ч. – 19.00 ч., Музей в Градски парк „Св. Георги“ и пред Музея: \r\nПътуващ международен фестивал на анимационния филм „Златен кукер“ в Добрич \r\n-\tПрожекции на специално селектирани анимационни филми за деца; \r\n-\tАнимационни работилници за деца – техники за анимация;  1 юни, 10.00 ч. – 19.00 ч., Градски парк „Свети Георги“ \r\nФестивал на талантите: \r\nМодули:  \r\n-\tБъди активен с Пауър Джъмп; \r\n-\tОбщувайте реално, а не виртуално – настолни игри; \r\n-\tДемонстрация на радиоуправляеми и летящи модели; \r\n-\tFace painting \r\n-\tДетски игри с актьора Красимир Демиров. 1 юни, 10.00 ч. – 18.00 ч., Музей в Градски парк „Свети Георги“: \r\n- Деца рисуват фасадата на музея. 1 юни, 10.00 ч., Изкуствено игрище до Зала „Добротица“: \r\n- Спортен празник на деца и родители от Детска градина №27 „Славейче“. 1 юни, 10.30 ч. – 13.00 ч., АЕМО „Стария Добрич“: \r\n- Отворени врати на занаятите – дърворезба, везба, керамика, тъкачество.  1 юни, Фестивал „От българско, по българско за нашата трапеза“: \r\nПо проект на Асоциация на земеделските производители в България „CAP – HОТ SPOT“, изпълняван с финансовата подкрепа на Главна дирекция „Земеделие и развитие на селските райони“ към Европейската Комисия \r\nМясто: Градски парк „Свети Георги“, Скейт парк; \r\n- 11.00 ч. Откриване на фестивала;  \r\n- 11.15 ч. – 12.45 ч. - Музикална програма с участието на деца от СУ „Св. Климент Охридски“; \r\n- 12.45 ч. – 14.30 ч. - Представяне на кампанията ОСП на фокус. Детска работилница. Забавни и образователни игри, ателиета и забавления за децата с аниматорите от Парти агенцията „Нещо по така“; \r\n- 14.30 ч. – 15.30 ч. - Музикална програма с участието на деца от Арт център „Палитра“; \r\n- 15.30 ч – 15.50 ч. - Музикална програма с DJ; \r\n- 16.00 ч. - Закриване на фестивала.", "date": "2019.06.01", "title": "Добрич: Общината организира детски празници по повод 1 юни"}
{"url": "http://www.focus-news.net/news/2019/06/01/2665025/burgas-revyu-s-shikozni-rokli-ot-retsiklirani-materiali-e-edin-ot-aktsentite-vav-festivala-retsikliray-s-fantaziya.html", "text": "Джънк парти, с ревю на шикозни тоалети от рециклирани материали е един от големите акценти, част от фестивала „Рециклирай с фантазия“. Това съобщиха от пресцентъра на  Община Бургас . Известни бургазлийки ще влязат в амплоато на топ модели и ще провокират с авангардни модни решения. Събитието е с начален час 18.30, подиумът – под открито небе на Балюстрадата до Културен център „Морско казино“. За доброто настроение на всички гости ще се погрижи DJ Saffo със сет от хаус музика. Единственото условие е да бъдете в добро настроение и да си носите старите дрехи, които на място ще се превърнат в моден артикул. Фестивалът „Рециклирай с фантазия“ се организира от Община Бургас по повод „Европейския ден на морето“ и „Зелени дни в Бургас“.", "date": "2019.06.01", "title": "Бургас: Ревю с шикозни рокли от рециклирани материали е един от акцентите във фестивала „Рециклирай с фантазия“"}
{"url": "http://www.focus-news.net/news/2019/06/01/2665024/lovchanskiyat-mitropolit-gavriil-shte-oglavi-arhiereyska-sveta-liturgiya-v-hram-sv-petka-v-grad-troyan.html", "text": "Сутринта от 9.00 часа Негово Високопреосвещенство Ловчанският митрополит Гавриил,  ще оглави Архиерейска света Литургия в   храм \"Св. преподобна Параскева\" в град Троян, съобщи репортер на  Агенция „Фокус“ . Това ще стане пред чудотворния образ на Боянската икона на Божията Майка, която отново е в Ловчанска Епархия, пристигнала от Украйна по инициатива на Ловчанския митрополит Гавриил и с благословението на Банченския архиепископ Лонгин.   Иконата ще остане в този храм за поклонение  до 16.00 часа, когато ще  бъде пренесена в  град Ловеч, и ще бъде изложена за поклонение в храм \" Св. Троица\". \r\nНикола Петков", "date": "2019.06.01", "title": "Ловчанският митрополит Гавриил ще оглави архиерейска света Литургия в  храм \"Св. Петка\" в град Троян"}
{"url": "http://www.focus-news.net/news/2019/06/01/2665023/stara-zagora-obstanovkata-sled-buryata-i-intenzivnite-dazhdove-v-oblastta-zapochva-da-se-normalizira-okolo-200-signala-za-problemi-v-oblastniya-grad-sa-polucheni-v-obshtinata.html", "text": "Обстановката след бурята и интензивните дъждове в област Стара Загора снощи започва да се нормализира. Това съобщиха от пресцентъра на  Областната администрация . \r\nНай-много дъжд вчера е паднал в община Стара Загора - 50 л на кв. м. В Раднево валежът е бил 37 л на кв. м, в Братя Даскалови, Николаево и Гурково – 30 л на кв. м.  \r\nОт 17.00 до 23.00 ч. снощи на „горещия телефон“ в Общината и на телефон 112 са получени около 200 сигнала, основно за паднали клони и дървета, възпрепятстващи движението на автомобилите, както и за закъсали леки коли и бусове. Четири екипа на РД ПБЗН-Стара Загора са посетили и обходили всички адреси, от които е сигнализирано за паднали дървета върху тролейбусната мрежа, за висящи ламарини и други ситуации, които създават опасност за живота на хората.  \r\nКъм 23.30 ч. на 31 май обстановката в Стара Загора е била нормализирана. Овладяна е и ситуацията в ТЕЦ „Марица-изток 2“, където е отводнена шламова помпена станция №1. Отводнени са и избените помещения на НУМСИ „Хр. Морфова“.  \r\nЕкипи на РДПБЗН и от Община Стара Загора са работили през цялата нощ и са рязали и извозвали падналите по уличните платна клони и дървета. В момента работата продължава. Областният управител Гергана Микова изказа специални благодарности на хората, които участват в почистването на града и отстраняването на авариите. \r\nНивото на яз. „Копринка“ продължава да е  под контролния обем. Според специалистите, дори и да продължат, валежите няма да създадат предпоставки за критично повишаване на водата в язовира.", "date": "2019.06.01", "title": "Стара Загора: Обстановката след бурята и интензивните дъждове в областта започва да се нормализира, около 200 сигнала за проблеми в областния град са получени в Общината"}
{"url": "http://www.focus-news.net/news/2019/06/01/2665016/dobrich-obshtina-kavarna-organizira-detski-praznik-po-povod-1-yuni.html", "text": "Има един ден в годината, когато всички деца по света празнуват - това е 1 юни – Международния ден на детето. По повод Община Каварна организира за децата празник на открито в Градската градина от 10.00 часа, съобщиха от пресцентъра на  общината . За най-специалните гости на празника – децата на Каварна ще има весели игри, забавления, песни, танци, клоуни и много сладки изненади.", "date": "2019.06.01", "title": "Добрич: Община Каварна организира детски празник по повод 1 юни"}
{"url": "http://www.focus-news.net/news/2019/06/01/2665028/stara-zagora-v-grada-shte-se-provedat-konkursi-i-demonstratsii-s-kucheta.html", "text": "За трета поредна година от 17.00  часа пъстър празник ще събере любители на кучета и техните компаньони на поляната до кучешката градина „Куйбишевска“ в Стара Загора. Това съобщиха от пресцентъра на  Община Стара Загора . Събитието предвижда забавни демонстрации с кучета, игри с децата и много награди, песни и танци, изпълнени от талантливите малки старозагорчета от ДЮТС „Броеничка” и ВГ „Звездопад”. Организатори са Кучешко училище „Кучилище”, с подкрепата на Община Стара Загора.  \r\nЗа първи път в програмата ще има конкурс „Моят прекрасен домашен любимец”, в две категории - екстериор и послушание. Специално в празника ще се включат с демонстрация полицейските кучета, а за всички деца и гости ще има информационна зона, в която ветеринарни специалисти ще дават съвети за добра грижа и хигиена, профилактика и хранене на техните домашни любимци.  \r\nОрганизаторите канят децата да участват в конкурса и да покажат колко добри и послушни са техните любимци, затова няма ограничения за породата  и големината. Категориите са две - външен вид и послушание  (изпълнение на всякакви команди и номера), а за победителите ще има много награди. Записването стартира от 16.30 часа на място.  \r\nВсяко издание има мото, което цели да възпитава добро и толерантно отношение към животните, да показва, че кучетата могат да бъдат отлични приятели и спътници, когато са възпитани от своите стопани.  \r\nТази година, в програмата ще се включат две кучета от приюта, които търсят дом и ще покажат, че бездомните кучета също могат да бъдат чудесни домашни любимци ,еднакво достойни като породистите, и заслужават да бъдат осиновени.", "date": "2019.06.01", "title": "Стара Загора: В града ще се проведат конкурси и демонстрации с кучета"}
{"url": "http://www.focus-news.net/news/2019/06/01/2665021/blagoevgrad-obshtina-bansko-shte-otbelezhi-s-reditsa-initsiativi-denya-na-deteto.html", "text": "Община Банско ще отбележи с редица инициативи Деня на детето. Това съобщиха за  Радио „Фокус“-Пирин  от отдел „Култура“ на Общината. От 09.00 до 10.30 часа ще се проведе състезание по планинско колоездене в местността „Ролбан“ в Национален парк „Пирин“. В 09.30 започва „Детско царство в музея“, което ще продължи до 13.00 часа. В рамките му сладкодумни екскурзоводи ще бъдат учениците от НУ „Паисий Хилендарски“ и СУ „Неофит Рилски“. Входът за всички музеи ще бъде свободен за деца през целия ден. От 10.30 до 13.00 часа на площад „Никола Вапцаров“ ще се състои празничен карнавал. От 13.00 до 18.30 часа в Посетителския информационен център ще бъдат прожектирани безплатни кинопрожекции на най-актуалните детски филми. \r\nНатали СТЕФАНОВА", "date": "2019.06.01", "title": "Благоевград: Община Банско ще отбележи с редица инициативи Деня на детето"}
{"url": "http://www.focus-news.net/news/2019/06/01/2665017/stara-zagora-zabavleniya-i-sport-shte-ima-prez-uikenda-v-grada.html", "text": "Въжената градина в парк „Митрополит Методий Кусев“ в Стара Загора ще бъде отворена за децата. Това съобщиха от пресцентъра на  Общината . От 10.00 до 16.00 часа инструктори от Туристическо дружество „Сърнена гора“ ще бъдат там и ще съдействат за безопасното преминаване по съоръженията. \r\nНа 2 юни 2019 г. в общинска спортна зала ще се проведе Двадесети открит национален турнир по спортни танци „Купа Стара Загора 2019“. Организатори са Българската федерация по спортни танци, Община Стара Загора и Клуб по спортни танци „Център Голд Степ\".  \r\nВ него ще участва състезатели от цялата страна в различни възрастови групи и класове. \r\nВ рамките на турнира ще се проведе и надпреварата  \"Изгряващи звезди“. \r\nСъстезанията започват в неделя от 10.00 часа, а Гала вечерта е от 18.30 часа.", "date": "2019.06.01", "title": "Стара Загора: Забавления и спорт ще има през уикенда в града"}
{"url": "http://www.focus-news.net/news/2019/06/01/2665027/burgas-za-osmi-pat-gradat-se-vklyuchva-v-svetovniya-den-na-risuvaneto-s-tvorchestvo-na-otkrito.html", "text": "За осми път Бургас се включва в Световния ден на рисуването с детско творчество на открито. Това съобщиха от пресцентъра на  Общината . По традиция събитието се организира всяка първа събота на юни. Тази година датата съвпада с Деня на детето – 1 юни. Часът и мястото на събитието са постоянни – от 11.00 до 13.00 пред Културен център „Морско казино“. По същото време, с начален час 11.00, на открита сцена „Охлюва“ започва и концертът на вокалните групи към Хор „Милка Стоева“ с ръководител Лили Бедросян. \r\nПоради съвпадението с детския празник, тази година темата на бургаското включване в Drawing Day е „Децата рисуват“ – предизвикателство за празнуване с музика, песни и творчески забавления край морето. Материалите за рисуване са осигурени. Организатори са Сдружение „Слънце и деца“, Читалище „Любен Каравелов 1940“ и Регионална библиотека „Пейо Яворов“, с подкрепата на Община Бургас. \r\n„Световен ден на рисуването – Drawing Day – Да рисуваме заедно!“ стартира през 2008 г. по идея на американския дизайнер Мик Гоу и има за цел в този ден да се нарисуват 1 милион рисунки. На създадените в момента творби се поставя специален стикер, участват в открита изложба по време на събитието, после се заснемат и се публикуват във ФБ страниците на организаторите, а по-късно биват включени и в световната виртуална галерия на кампанията. \r\nСветовният ден на рисуването обединява малки и големи, професионалисти и любители, хора от различни националности, култури, етноси, които обичат изобразителното изкуство и творческото общуване.", "date": "2019.06.01", "title": "Бургас: За осми път градът се включва в Световния ден на рисуването с творчество на открито"}
{"url": "http://www.focus-news.net/news/2019/06/01/2665029/ombudsmanat-maya-manolova-shte-bade-v-burgas-po-povod-denya-na-deteto.html", "text": "омбудсманът Мая Манолова ще се включи в празника за най-малките „Детство мое – вълшебно и велико“ по повод Деня на детето в Бургас, организиран от Национално сдружение „Младежки глас“ и Общината. Това съобщиха от  пресцентъра на Омбудсмана на Република Булгария . \r\nПразникът ще започне от 10.00 часа в Морската градина до Фонтана, от ляво на Откритата сцена „Охлюва“.", "date": "2019.06.01", "title": "Омбудсманът Мая Манолова ще бъде в Бургас по повод Деня на детето"}
{"url": "http://www.focus-news.net/news/2019/06/01/2665030/veliko-tarnovo-riboloven-turnir-shte-zaradva-detsata-v-grada.html", "text": "Риболовен турнир ще зарадва децата на Велико Търново. Това съобщиха от пресцентъра на  Общината . Надпреварата е организирана от Съюза на ловците и риболовците в България и ще се проведе на езеро „Света гора“. Турнирът е посветен на 135-годишнината от създаването на организирано ловно движение в България, а участниците трябва да бъдат на възраст между 7 и 14 години. \r\nОтборите ще включват по трима състезатели, възможно е да участват и индивидуални риболовци.  \r\nОфициалното откриване на турнира по улов на риба на плувка е в 10.00 ч. Четири часа по-късно ще се състои церемонията по награждаване. Предвидени са отборни и индивидуални отличия, също награди за най-голяма и най-малка риба, за „Карък на състезанието“ и др.  \r\nУчастието на децата е безплатно, а целият награден фонд е осигурен от Националното ловно-рибарско сдружение.", "date": "2019.06.01", "title": "Велико Търново: Риболовен турнир ще зарадва децата в града"}
{"url": "http://www.focus-news.net/news/2019/06/01/2665032/sofiya-knigata-globalnata-seksualna-revolyutsiya-shte-bade-predstavena-v-natsionalniya-dvorets-na-kulturata.html", "text": "В рамките на Културната програма на Пролетния базар на книгата в Националния дворец на културата, издателство „Омофор“ представя премиерно пред столичната публика българското издание на „Глобалната сексуална революция“ от немската социоложка Габриеле Куби, съобщи репортер на  Агенция \"Фокус\" .  \r\nВ контекста на обществения дебат около джендър идеологията книгата на Габриеле Куби е ориентир за разбиране на произхода на съвременните схващания за пола. Написана в консервативен християнски  дух, книгата добива широка популярност и вече е издадена на 13 езика. \r\nКнигата ще бъде представена от д-р Николай Михайлов, психиатър и богослов, и доц. д-р Свилен Тутеков, преподавател по християнска етика и антропология в Православния богословски факултет на Великотърновския университет. Начало на събитието: 18.00 часа в Мраморното фоайе на Националния дворец на културата. \r\nНикола Петков", "date": "2019.06.01", "title": "София: Книгата „Глобалната сексуална революция“ ще бъде представена в Националния дворец на културата"}
{"url": "http://www.focus-news.net/news/2019/06/01/2665020/plovdiv-s-bogata-programa-v-grada-shte-bade-otbelyazan-mezhdunarodniyat-den-na-deteto.html", "text": "С богата програма в Пловдив ще бъде отбелязан Международният ден на детето – 1 юни, съобщиха за  Радио „Фокус“-Пловдив  от Общината. От 10.00 часа „БГ Бъди активен“ организира детски празник на физическата активност отново на пл. „Стефан Стамболов“. От 10.30 ще се проведе „танцуващо шествие“ на приказните герои от „Червената шапчица“. То ще започне от площад „Римски стадион“, ще премине по Главната улица и ще стигне до „Виенския павилион“ в „Цар Симеоновата градина“, където от 11.30 програмата продължава с концерт на ФТА „Иглика“ на ОДК – Пловдив. От 11.00 часа в Цар-Симеоновата градина Комплексът за социални услуги за деца и семейства както всяка година организира интересна музикална детска програма. Отново в 11.00 часа на бул. „Марица“ № 21 театър „Хенд“ заедно с фондация „За нашите деца“ организират празник на децата. От 12.00 до 13.30 часа лекарите от VІ-та клиника, заедно с Община Пловдив ще проведат благотворително мероприятие на сцената на пл. „Стефан Стамболов“ за събиране на средства за нова сграда на Детската клиника. От 16.00 до 18.00, отново на сцената на пл. „Стефан Стамболов“ е забавната програма за деца „Талантино“. \r\nПразникът ще завърши със забавната програма „Вълшебно лято“ на пл. „Стефан Стамболов“ от 18.30 до 19.30 часа. Огромна торта ще подслади всички присъстващи.", "date": "2019.06.01", "title": "Пловдив: С богата програма в града ще бъде отбелязан Международният ден на детето"}
{"url": "http://www.focus-news.net/news/2019/06/01/2665033/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК .Температурите са между 4 и 11 градуса. Има слаби ветрове във високата част на планината. В най-високите част има мъгла и не е подходящо за туризъм. Времето е динамично, очакват се валежи от дъжд, затова е по-добре хората да си останат вкъщи. \r\nЕдинствените лифтове, които работят са 1-ва и 2-ра линия в Пампорово. През изминалото денонощие не са регистрирани инциденти. \r\nИнформация за обстановката в планините може да намерите на  . Телефоните на ПСС са: 02/ 9632000 и 088 1470", "date": "2019.06.01", "title": "ПСС: Лоши са условията за туризъм в планините"}
{"url": "http://www.focus-news.net/news/2019/06/01/2665022/pazardzhik-detsko-shou-se-organizira-v-peshtera-po-povod-denya-na-deteto.html", "text": "Детско шоу се организира в Пещера по повод Деня на детето, съобщиха за  Радио „Фокус“ – Пазарджик  от пресцентъра на  Общината . Организатор и водещ на веселото детско шоу е българският илюзионист Боби Шоу. Програмата включва най-новото от областта на модерната магия, фокуси с участието на деца, забавни игри, песни, танци, училище за фокуси, балонно шоу с Д-р Джакел, ледения човек, Буревестников, Арлекино, Понко-Рапонко, клоунада. Началото е в 10.30 часа на пл. „България“ в Пещера.", "date": "2019.06.01", "title": "Пазарджик: Детско шоу се организира в Пещера по повод Деня на детето"}
{"url": "http://www.focus-news.net/news/2019/06/01/2665035/plovdiv-normalno-i-bez-zatrudneniya-se-osashtestvyava-dvizhenieto-v-oblastta-patishtata-sa-mokri-na-mesta.html", "text": "Трафикът по основните направления на територията на Пловдивска област се извършва с нормална интензивност и без затруднения. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита в пловдивския участък на АМ „Тракия“. Пътните настилки на територията на областта са мокри на места, но са нормално проходими. Поради изграждане на ново кръгово кръстовище, движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 20 юни. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Остава забранено и преминаването на камиони над 5 тона по пътя Плодовитово-Първомай, при км 6 в района на моста над река Марица. Обходният маршрут е по пътя Стара Загора-Поповица и път І-8 София-Пловдив-Свиленград. Опасност от падащи камъни има по направленията Кричим-Стамболийски, Бачково-Нареченски бани и Юговско ханче-Югово-Лъки. \r\nНормално се осъществява движението и на територията на град Пловдив към този час. По-интензивен е трафикът в централната градска част, също по входно-изходните артерии. Пътните настилки в града са частично мокри, но нормално проходими. Във връзка с настъпилата авария на колектор на бул. „Санкт Петербург“ е променен маршрутът на автобусите по линии 9, 18, 24, 29 и 44 в посока район „Тракия“, считано от днес за неопределено време. \r\nТони МИХАЙЛОВ", "date": "2019.06.01", "title": "Пловдив: Нормално и без затруднения се осъществява движението в областта, пътищата са мокри на места"}
{"url": "http://www.focus-news.net/news/2019/06/01/2665034/mtsp-ministerstvoto-vazrazyava-sreshtu-tvardeniyata-v-sotsialnite-mrezhi-za-nepravomerno-otnemane-na-detsa.html", "text": "Министерството на труда и социалната политика (МТСП) възразява срещу твърденията в социалните мрежи за „неправомерно отнемане на деца“. Това се посочва в позиция, изпратена от пресцентъра на  министерството . От МТСП отбелязват, че отнемането на деца от техните родители никога не е било и няма да бъде цел на националните политики и законодателство, като съгласно Конституцията на Република България отглеждането и възпитанието на децата е право и задължение на техните родители и се подпомага от държавата.  \r\n„Настаняването на дете извън семейството може да стане само при наличие на основания, определени в Закона за закрила на детето, които не се променяни от 10 години. Предприемането на такава мярка за закрила винаги подлежи на съдебен контрол. Редът за настаняване на деца извън семейството също е описан в този закон и действа от 2006 г. Последните промени в Закона за закрила на детето не променят този ред, а само премахват възможността за настаняване в специализирани институции, тъй като до 2021 г. всички домове за деца, лишени от родителска грижа и домове за медико-социални грижи за деца ще бъдат закрити“, се казва в позицията. \r\nОт МТСП уточняват, че извеждането на дете от биологичното семейство е крайна временна мярка за закрила, която се базира на прецизно проучване и оценка на конкретния сигнал за дете в риск и се потвърждава със съдебно решение и такова решение се прилага за много крайни случаи на насилие, неглижиране и нарушаване на интереса на детето (склоняване към проституция, просия), като социалните работници и полицията извежда деца, само ако животът и здравето на детето са застрашени. Това е принципът в закона, който социалните работници са длъжни да спазват. \r\n„Хората, които помагат на децата в риск или сигнализират за дете в рискова ситуация, което се нуждае от закрила, не са доносници. От 2003 г. в Закона за закрила на детето е регламентирано, че лице, на което стане известно, че дете се нуждае от закрила, е длъжно незабавно да уведоми компетентните органи. Същото задължение има и всяко лице, на което това е станало известно във връзка с упражняваната от него професия или дейност, дори и ако то е обвързано с професионална тайна. Това задължение съществува от 16 г. и не е въведено с последните промени в закона. Сигналите обаче не са достатъчни за прилагане на мерки за закрила, а се проверят за тяхната достоверност и основателност. Не се разглеждат анонимни сигнали, освен в случаите на насилие над дете“ се посочва в позицията на МТСП.", "date": "2019.06.01", "title": "МТСП: Министерството възразява срещу твърденията в социалните мрежи за „неправомерно отнемане на деца“"}
{"url": "http://www.focus-news.net/news/2019/06/01/2665039/afp-organizatsiyata-za-islyamsko-satrudnichestvo-podkrepi-palestinskata-kauza.html", "text": "Ислямската среща на върха в Саудитска Арабия даде подкрепата си за палестинците преди обявяването на мирния план, подготвен от САЩ, за който се предполага, че е в полза на Израел, предава  AFP . \r\nМюсюлманските нации се консолидираха около Саудитска Арабия заради напрежението с Иран. \r\nПреговорите в Организацията за ислямско сътрудничество (ОИС), третата и последна среща, посветена на Иран, в свещения град Мека тази седмица, отхвърлиха противоречивия ход на САЩ да премести посолството си в Ерусалим и да признае суверенитета на Израел над Голанските възвишения. \r\nСрещата на върха на 57-членната организация, белязана от забележителната липса на лидерите на Иран и Турция, също така призова за \"бойкот\" на страните, които са открили дипломатически мисии в Ерусалим. Палестинците виждат източната част на спорния град като столица на тяхната бъдеща държава. \r\nИзявлението на ОИС идва на фона на плановете на зетя на Тръмп и старши президентски съветник Джаред Къшнър, който се готви да разгърне икономическите аспекти на дългоочаквания си план за мир в Близкия изток на конференция в Бахрейн по-късно този месец. \r\nПланът, наречен от Тръмп \"сделката на века\", вече беше отхвърлен от палестинците, които твърдят, че политиките на Тръмп са показали, че той е очевидно пристрастен в полза на Израел. \r\nКушнер, който беше в Йерусалим в петък на последния етап от регионалното турне, за да подготви почвата за представяне на плана,  се надяваше на съюза със  Саудитска Арабия срещу Иран като начин да спечели подкрепата от арабските страни. \r\nСаудитският крал Салман обаче каза пред лидерите на страните от ИОС, които се събраха на срещата на върха: „Палестинската кауза е крайъгълният камък в работата на Организацията за ислямско сътрудничество и е в центъра на вниманието ни, докато братският палестински народ не получи всичките си законни права. \r\n\"Потвърждаваме нашето недвусмислено отхвърляне на всички мерки, които биха накърнили историческия и правен статут на Кудс (Ерусалим).\"  Юлиян Марков", "date": "2019.06.01", "title": "АFP: Организацията за ислямско сътрудничество подкрепи палестинската кауза"}
{"url": "http://www.focus-news.net/news/2019/06/01/2665040/kyustendil-za-peta-poredna-godina-v-sapareva-banya-shte-se-provede-mezhdunarodniyat-folkloren-festival-moma-pee-gora-se-lyulee.html", "text": "За пета поредна година в Сапарева баня ще се проведе Международния фолклорен фестивал „Мома пее, гора се люлее”. Това съобщиха за  Радио „Фокус” – Кюстендил  от читалище „Просветен лъч”. Фолклорната проява ще започне от 12.30 часа на амфитеатър „Гейзера”. Фестивалът е в рамките на три дни. Проявата е с конкурсен характер и е един от акцентите на общинските празници. Участие във фестивала ще вземат десетки групи и индивидуални изпълнители в областта на българския фолклор. Възрастови ограничения за участие няма, като възрастта е от значение само в конкурсната програма и при оценяването. \r\nВенцеслав ИЛЧЕВ", "date": "2019.06.01", "title": "Кюстендил: За пета поредна година в Сапарева баня ще се проведе Международният фолклорен фестивал „Мома пее, гора се люлее”"}
{"url": "http://www.focus-news.net/news/2019/06/01/2665026/stara-zagora-obshtinata-organizira-initsiativata-igray-s-priyateli-posvetena-na-mezhdunarodniya-den-na-deteto.html", "text": "Общината организира инициативата „Играй с приятели“, посветена на Международния ден на детето. Това съобщиха от пресцентъра на  Община Стара Загора . Празникът ще започне в 10.00 часа в парк „Пети октомври“. На сцената ще се изявят представители на 18 детски градини от Общината. Присъстващите на празника ще чуят изпълнения на детски и народни песни. Ще се насладят на фолклорни и латино танци. \r\nНа централната алея ще бъдат разположени Арт ателиета, представени от Школите по изобразителни изкуства на Център за подкрепа за личностно развитие  и школите по чужди езици и изобразително изкуство на НЧ „Родина 1860“.  \r\nДецата ще могат да се забавляват и с Клуб „Забавна астрономия“, Ателие „Млад археолог“ на Регионалния исторически музей Стара Загора и игри по шахмат, представени от Клуб по шахмат „Тракийско конче“ при НЧ „Георги Бакалов 1933 г.“. \r\nНа 1 юни от 11.00 часа в парк „Артилерийски“ и на 2 юни от 17.00 часа в парк „Пети октомври“ ще има детски концерти на Вокална студия „Розов свят“ и Детско-юношески фолклорен танцов състав „Броеничка“ при Фолклорна танцова школа „Броеница“.", "date": "2019.06.01", "title": "Стара Загора: Общината организира инициативата „Играй с приятели“, посветена на Международния ден на детето"}
{"url": "http://www.focus-news.net/news/2019/06/01/2665041/ministerstvo-na-finansite-standardpoors-potvardi-kreditniya-reyting-na-balgariya-s-polozhitelna-perspektiva.html", "text": "S&P Global Ratings потвърди дългосрочния и краткосрочния кредитен рейтинг на България в чуждестранна и местна валута 'BBB-/A-3'. Перспективата пред рейтинга остава положителна. Това съобщиха от пресцентъра на  Министерството на финансите . \r\nСпоред обобщената оценка на S&P фискалната и външната позиция на страната остават силни, а очакванията за икономическия растеж се оценяват като благоприятни, независимо от структурните ограничения в дългосрочен план. Положителната перспектива пред рейтинга отразява значителната вероятност България да се присъедини към Валутен механизъм II (ВМ II) през следващите 12 месеца.  \r\nОт рейтинговата агенция очакват БВП да се повиши с устойчив темп от 3,3 % през 2019 г., след което да се забави до 3 % през 2022 г. Водещо влияние ще имат частното потребление и правителствените инвестиции. Растежът на износа се очаква да се възстанови, въпреки по-слабото външно търсене през 2019 г. поради забавената икономическа активност при основните европейски търговски партньори.  \r\nСпоред S&P напредъкът по плана за действие за присъединяване към ВМ II се оценява като значителен, като повечето от поетите ангажименти са изпълнени или са в процес на изпълнение. \r\nАгенцията би повишила кредитния рейтинг на България при влизане във ВМ II. По-нататъшен напредък в структурните и институционалните реформи също би довел до повишаване на кредитоспособността на страната.  \r\nS&P може да преразгледа перспективата до стабилна, ако се появи натиск върху платежния баланс или финансовия сектор, например поради натрупване на макроикономически дисбаланси. Перспективата може да бъде ревизирана до стабилна и ако напредъкът по пътя към членство в еврозоната загуби скорост за продължителен период. \r\nПълното съдържание на прессъобщението на S&P Global Ratings можете да видите  .", "date": "2019.06.01", "title": "Министерство на финансите: Standard&Poor's потвърди кредитния рейтинг на България с положителна перспектива"}
{"url": "http://www.focus-news.net/news/2019/06/01/2665044/sport-mauritsio-sari-poiska-raztrogvane-na-dogovora-s-chelsi.html", "text": "Футбол: Италианският треньор Маурицио Сари е подал молба за разтрогване на договора си с Челси. Мениджърът, който спечели с клуба купата в Лига Европа иска да продължи кариерата си в Италия. Сари се готви да поеме тима на  Ювентус, който в момента е без треньор, след като Масимилиано Алегри напусна след поредната шампионска титла. Според информациите към този момент, Сари вече е постигнал договорка с ръководството на италианския шампион , но засега все още не е разтрогнал договора си с английския клуб.", "date": "2019.06.01", "title": "Спорт: Маурицио Сари поиска разтрогване на договора с Челси"}
{"url": "http://www.focus-news.net/news/2019/06/01/2665031/kyustendil-obshtinata-i-obedinen-detski-kompleks-sa-podgotvili-spetsialna-programa-za-denya-na-deteto.html", "text": "Община Кюстендил и Обединен детски комплекс са подготвили специална програма за Деня на детето. Това съобщиха за  Радио „Фокус” – Кюстендил  от отдел „Култура и духовно развитие” към Община Кюстендил. Програмата ще започне от 10.00 часа в парка пред читалище „Братство”. Предвидени са арт-работилници за деца, игри и забавления. В парка пред Художествена галерия „Владимир Димитров – Майстора” ще се проведе церемония по награждаване на победителите в Общинския конкурс за детско творчество „Кюстендил – това е моят град”. От 11.00 часа на същото място ще започне забавна програма с много песни и танци, а от 12.30 часа ще има фокуси за малки и големи. В 13.00 часа ще проведе състезание с детски автомобили. От 13.00 часа в залата на читалище „Братство” ще започне представяне на училищни театрални продукции. \r\nВенцеслав ИЛЧЕВ", "date": "2019.06.01", "title": "Кюстендил: Общината и Обединен детски комплекс са подготвили специална програма за Деня на детето"}
{"url": "http://www.focus-news.net/news/2019/06/01/2665046/blagoevgrad-normalno-se-osashtestvyava-preminavaneto-prez-granichnite-punktove-kulata-i-ilinden.html", "text": "Нормално се осъществява преминаването през контролно-пропусквателните пунктове „Кулата“ и „Илинден“ на границата с Гърция. Това съобщиха за  Радио „Фокус“ – Пирин  от Главна дирекция „Гранична полиция“. През пунктовете „Златарево“ и „Станке Лисчково“ на границата със Северна Македония също се преминава без забавяне. \r\nЛивия НИНОВА", "date": "2019.06.01", "title": "Благоевград: Нормално се осъществява преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/06/01/2665043/krum-zarkov-bsp-varna-prisastvieto-si-v-golemi-oblastni-gradove.html", "text": "Загубихме, макар че подобрихме позициите си на много места. ГЕРБ спечелиха тези избори безспорно, но дадоха свидни жертви. Така че става дума за трусове в двете големи партии. От друга страна, БСП върна присъствието си в големи областни градове. БСП си беше поставила друга цел – начало на промяна, която да завърши с промяна на правителството“. Това заяви зам.-председателят на ПГ на „БСП за България“ Крум Зарков пред БНТ, съобщиха от пресцентъра на  партията .  \r\nПо думите му месец април е бил разтърсен от сигнали, които са замърсили публичната среда, в резултат на което нито една европейска тема не се е наложила в публичното пространство. „Всичко това се преведе в едно оттегляне на избирателя, а протестният вот не се състоя и трябва да помислим защо това се случи“, коментира Зарков.  \r\n„БСП постави темата за доходите в кампанията и неравенствата в България, както и между България и останалите страни в ЕС. Ниските доходи са очевиден проблем, който върви от Западна България до Брекзит. Има откровено недоволство и напрежение сред обществото, търсене на друг начин на правене на политика, друг политически дискурс“, изрази още мнение Зарков. Той подчерта, че БСП има нужда от нова сила. „Имаме сблъсъци между различни хора в БСП. За разлика от ГЕРБ, БСП не е на една личност. При нас личностите спорят. На Корнелия Нинова ѝ е нужно да бъде потвърдена в това, което прави и начина, по който го прави“, допълни социалистът.  \r\nЗарков изрази мнение, че след ключовите етапи, които стоят пред партията – заседание на Националния съвет, на Конгреса и прекия избор на председателя, БСП ще излезе максимално консолидирана.   \r\n„Парламентът, в който се върнахме, не е парламентът, който напуснахме“, каза още Зарков. По думите му на дневен ред са излезли въпросите, които от БСП са поставяли – за доходи и пенсии.", "date": "2019.06.01", "title": "Крум Зарков: БСП върна присъствието си в големи областни градове"}
{"url": "http://www.focus-news.net/news/2019/06/01/2665036/yana-yanakieva-obshtina-blagoevgrad-mnogo-sa-iznenadite-koito-sme-podgotvili-po-povod-mezhdunarodniya-den-na-deteto.html", "text": "Много са изненадите, които сме подготвили по повод Международния ден на детето. Това каза за  Радио „Фокус“ – Пирин  Яна Янакиева, експерт в отдел „Култура“ към Община Благоевград. Тя уточни, че събитията започват в 10.00 часа на площад „Македония“. „В музикалната ни програма ще се включат танцови клубове от града – „Силвана Денс“, танцова формация „Астра“, Денс Студио „Дежа вю“, както и солистите от вокално студио „Фа Диез“. Традиционно тази година нашите партньори от „Зайо Байо“ отново са предвидили подарък за някое дете. Както знаете всяка година на томбола те подсигуряват един велосипед. Община Благоевград е подготвила нещо много забавно и интересно за деня, но ще го оставим в тайна и ще призовем всички деца да дойдат на площад „Македония“, за да видят какво точно сме им подготвили и да се забавляваме заедно“, каза още Янакиева. Тя допълни, че програмата обещава много усмивки, награди и незабравими мигове. \r\nЛивия НИНОВА", "date": "2019.06.01", "title": "Яна Янакиева, Община Благоевград: Много са изненадите, които сме подготвили по повод Международния ден на детето"}
{"url": "http://www.focus-news.net/news/2019/06/01/2665042/aleksandar-simov-bsp-vsyaka-partiya-tryabva-da-bade-samokritichna.html", "text": "Кампанията ни беше много хубава. Трябваше ни още време, трябваше да си обогатим посланията. Това заяви \r\nдепутатът от ПГ на „БСП за България” Александър Симов в предаването  „Събуди се”  по  Нова телевизия . \r\n„Има какво да си направим като анализ. Всяка партия трябва да бъде самокритична. БСП тръгна много добре към тези избори. Кампанията ни беше много хубава. Може би трябваше още време, трябваше да си обогатим посланията”, коментира още той. \r\n„Не хвърлям вината за разделението в партията върху вътрешната опозиция. В момента, в който БСП трябваше да покаже, че може да бъде единна срещу едно управление, което е буквално раздиране от корупционни скандали и схеми, БСП не успя да го направи”, посочи още той. \r\nСпоред Симов не може да се говори за „голямо поражение” на БСП на евроизборите. „Аз не приемам резултатът от изборите да се определя като „разгромяваща загуба”. Дай Боже всеки му такова поражение – с един депутат повече”, посочи той. \r\n„Не върви да си задаваме въпроса кой е виновен за разделението в БСП. Факт е, че го има. Оттук нататък ние трябва да си дадем сметка дали това е помогнало или е попречило на листата. Според мен първоначалният вариант на листата беше по-добър”, коментира Симов. \r\nОтносно оставката на Корнелия Нинова Симов коментира: „Нинова подаде оставка, защото след като БСП не успя да спечели изборите, е необходимо да влезем в традиционната процедура тя да получи доверието на цялата партия. Тя подава оставка и свиква конгрес, на който оставката да бъде потвърдена официално. Оттам нататък процедурата по устав на БСП е да има общопартиен избор на лидер”,", "date": "2019.06.01", "title": "Александър Симов, БСП: Всяка партия трябва да бъде самокритична"}
{"url": "http://www.focus-news.net/news/2019/06/01/2665047/nimh-v-sledvashtite-dni-zaradi-valezhi-shte-ima-kratkotrayni-povisheniya-na-rechnite-niva-v-zapadnobelomorskiya-baseyn-na-mesta-sa-vazmozhni-poroyni-navodneniya.html", "text": "Днес и през следващите дни, в резултат на валежи, ще има краткотрайни повишения на речните нива в Западнобеломорския басейн, сочи справка на сайта на  Националния институт по метеорология и хидрология  (НИМХ). По-значителни повишения ще има през нощта на 2 срещу 3 юни в горните части от водосбора на река Струма и рилските и пирински притоци на реките Струма и Места. В резултат на интензивни валежи има вероятност от възникване на поройни наводнения в следобедните и вечерни часове на 2 юни и през нощта срещу 3 юни по река Струма – в горното течение на реката и във водосбора на притоците ѝ - реките Джерман, Новоселска, Берсинска, Гращица, Елешница.", "date": "2019.06.01", "title": "НИМХ: В следващите дни заради валежи ще има краткотрайни повишения на речните нива в Западнобеломорския басейн, на места са възможни поройни наводнения"}
{"url": "http://www.focus-news.net/news/2019/06/01/2665050/blagoevgrad-natovaren-e-trafikat-po-osnovnite-patni-arterii-v-oblastta-osobeno-v-posoka-gartsiya.html", "text": "Интензивен е трафикът по автомагистрала „Струма“ и главен път Е-79 в област Благоевград, както и по второкласен път 19 Симитли – Гоце Делчев, особено в посока Гърция. Това съобщиха за  Радио „Фокус“ – Пирин  от Областно пътно управление – Благоевград. Пътищата са сухи и нормално проходими. С повишено внимание трябва да се преминава през Кресненското дефиле и проходите Предел и Папаз чаир, където има вероятност от падане на скална и кална маса, както и клони от дървета. През нощта не са регистрирани тежки пътни инциденти. В област Благоевград не се извършват ремонтни дейности по пътната мрежа, заради които да са въведени ограничения за движението на моторни превозни средства. \r\nРемонтни дейности се извършват по улица „Славянска“ в района на МБАЛ – Благоевград в областния център. Движението там трябва да се осъществява с повишено внимание. Няма регистрирани тежки пътни в града инциденти. Градският транспорт се движи по разписание. \r\nЛивия НИНОВА", "date": "2019.06.01", "title": "Благоевград: Натоварен е трафикът по основните пътни артерии в областта, особено в посока Гърция"}
{"url": "http://www.focus-news.net/news/2019/06/01/2665038/plovdiv-sas-zabavna-programa-v-gradskiya-park-shte-bade-otbelyazan-mezhdunarodniyat-den-na-deteto-v-asenovgrad.html", "text": "Със забавна програма в Градския парк ще бъде отбелязан Международният ден на детето в Асеновград. Това каза за  Радио „Фокус“ – Пловдив  Мариана Петрова, главен експерт в отдел „Култура“ на Общината. Празничната програма ще започне в 11.00 часа с поздрав на деца от детски градини и творчески състави от Асеновград. След това децата ще имат възможността да се включат в детски интерактивен театър, а малко по-късно – в детска карнавална дискотека. „Каним всички деца да заповядат със свои маски и костюми, а тези които нямат свои, ще могат да си ги направят с помощта на представители на Градската библиотека на специална арт работилница. След това ще има и конкурс за най-красива маска и костюм. Предвидени са много подаръци и лакомства за малки и големи“, каза Петрова. \r\nВ 13.00 часа, отново в Градския парк, ще се състои концерт по случай 6-годишнината на музикална школа „Станимака” с ръководител Севджан Рамадан. Малко по-късно, от 18.00 часа, събитията се пренасят в Градската библиотека „Паисий Хилендарски“, където ще започне  традиционен тържествен концерт „Талантите на Асеновград” с художествен ръководител Кети Стоянова. \r\nПрограмата в Асеновград по повод Международния ден на детето – 1 юни, започна още на 30 май в зала „Коста Форев“ на Градската библиотека, където се състоя откриване на самостоятелна изложба на Радостина Грудлева, петокласничка в ОУ „Петко Каравелов” и  детско ателие „Пъстроцвет”, озаглавена „Детство мое“. \r\nТони МИХАЙЛОВ", "date": "2019.06.01", "title": "Пловдив: Със забавна програма в Градския парк ще бъде отбелязан Международният ден на детето в Асеновград"}
{"url": "http://www.focus-news.net/news/2019/06/01/2665052/kyustendil-trafikat-po-avtomagistrala-struma-i-glaven-pat-e-79-v-oblastta-e-natovaren.html", "text": "Движението по третокласен път Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътя при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с  пътни знаци. Въведен е обходен маршрут през Згурово – Неделкова Гращица – Невестино – Друмохар – Ваксево и обратно. Ремонтни дейности се извършват по пътя Дупница – Клисура от км 42+263 до км 59+071. Там преминаването се осъществява в една лента на отделни участъци поради рехабилитация пътното платно до 9 юли. Трафикът по автомагистрала „Струма“ и главен път Е-79 в областта е натоварен. \r\nЛивия НИНОВА", "date": "2019.06.01", "title": "Кюстендил: Трафикът по автомагистрала „Струма“ и главен път Е-79 в областта е натоварен"}
{"url": "http://www.focus-news.net/news/2019/06/01/2665045/mayki-na-detsa-s-uvrezhdaniya-otnovo-izlizat-na-protest.html", "text": "Майки на деца с увреждания от инициативата „Системата ни убива“ излизат на пореден протест на днешния празник на детето. Те се събират в 11.00 часа пред Министерския съвет. Демонстрацията е под наслов „Да спасим децата от системата!Да спрем неправомерното отнемане на деца!“. Майките искат равнопоставеност в подкрепата за всички деца в България. Те настояват да се изравнят социалните помощи за децата в приемните семейства и за тези, които са сираци и се отглеждат от роднини. Майките искат още извеждането на дете в семейството да се предприема като крайна мярка при изчерпване на всички други възможности, а ако извеждането не се потвърди от съдебна инстанция, директорът на Дирекция „Социално подпомагане“, подписал заповедта за отнемане на детето незабавно да бъде отстранен от длъжност.  \r\nТе настояват още за изработването на нов концептуален фундамент - стратегия за семейството и детето, за изработването на съвременна методика за оценка на родителския капацитет и за въвеждане на законови механизми за строг и постоянен контрол върху работата на социалните работници, за търсене на административна и дисциплинарна отговорност при недобросъвестни и некомпетентни решения.", "date": "2019.06.01", "title": "Майки на деца с увреждания отново излизат на протест"}
{"url": "http://www.focus-news.net/news/2019/06/01/2665037/blagoevgrad-s-bogata-i-raznoobrazna-programa-v-obshtina-simitli-shte-bade-otbelyazan-denyat-na-deteto.html", "text": "С богата и разнообразна програма в Община Симитли ще бъде отбелязан Денят на детето. Това съобщиха за  Радио „Фокус“ – Пирин  от отдел „Култура“ към Общината. За празника от общинското ръководство са подготвили поредица от пъстри събития, с които подобаващо да отбележат Международния ден на детето. По традиция в Симитли на 1 юни децата поемат управлението на общината. Децата от Детския парламент ще бъдат посрещнати от общинска администрация и ще бъде предаден ключът на общината на детския кмет, след това в 9.30 часа започва концерт „Детски усмивки“ по повод първи юни и 50-годишнината на град Симитли. Участват децата от детските градини на общината, танцови и мажоретен състави към ансамбъл „Веселие“. \r\nЛивия НИНОВА", "date": "2019.06.01", "title": "Благоевград: С богата и разнообразна програма в Община Симитли ще бъде отбелязан Денят на детето"}
{"url": "http://www.focus-news.net/news/2019/06/01/2665051/predsedatelyat-na-pp-abv-rumen-petkov-se-sreshtna-s-ahmad-aladin-prezident-na-livano-balgarskiya-biznes-forum.html", "text": "Председателят на ПП АБВ Румен Петков се срещна с Ахмад Аладин, президент на Ливано-Българския бизнес форум. Това съобщиха от пресцентъра на  партията . Срещата беше осъществена със съдействието на експерта на АБВ за страните от арабския свят и Близкия изток Анастас Терзобалиев. По време на разговорите беше обсъдена планираната икономическа инициатива в рамките на подписаното между ПП АБВ и „Мустакбал“ – най-голямата политическа партия в Ливан - споразумение за поощряване на междудържавните културни и икономически връзки. Инициативата е планирана за 27 юни, където ще бъдат представени хранителни продукти, произведени в Ливан.  \r\nПо време на разговора Румен Петков представи на Ахмад Аладин картината „Бейрут, ‘82” от българския автор Мирчо Колешев, която той ще подари  на министър-председателя на Ливан Саад Харири, с когото са близки приятели. Аладин изрази задоволство и благодарност от проведената среща.", "date": "2019.06.01", "title": "Председателят на ПП АБВ Румен Петков се срещна с Ахмад Аладин, президент на Ливано-Българския бизнес форум"}
{"url": "http://www.focus-news.net/news/2019/06/01/2665056/plovdiv-politseyski-sluzhitel-upotrebil-alkohol-se-e-blasnal-s-avtomobila-si-v-bilbord-v-oblastniya-grad.html", "text": "Полицейски служител, употребил алкохол, се е блъснал с автомобила си в билборд на кръговото кръстовище на Централна гара в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Пътнотранспортното произшествие с материални щети е станало около 05.30 часа тази сутрин. Установено е, че шофьорът е полицейски служител. Алкохолната му проба е положителна. Образувано е следствено дело. \r\nТони МИХАЙЛОВ", "date": "2019.06.01", "title": "Пловдив: Полицейски служител, употребил алкохол, се е блъснал с автомобила си в билборд в областния град"}
{"url": "http://www.focus-news.net/news/2019/06/01/2665055/maykal-pompeo-sasht-razchita-na-germaniya-za-sdarzhane-na-iran-v-blizkiya-iztok.html", "text": "САЩ разчита на Германия за сдържане на Иран в Близкия Изток, заяви държавният секретар на САЩ Майкъл Помпео в интервю за германското издание Bild, цитирано от  TACC .    \r\n\"Надяваме се, че Германия ще направи повече. Правителството на Федерална република Германия осъзнава заплахата от ракетната програма на Иран и регионалната агресия, това е реално\", твърди Помпео. \"Свободните демокрации са длъжни да защитават света от тази заплаха и аз очаквам, че Германия като партньор ще участва в това\", заяви той. \r\nГермания се ангажира да увеличи военните разходи до 2% от БВП на страната и трябва да изпълни обещаното си веднъж, коментира Помпео. \r\nСпоред него \"НАТО е много важен инструмент за сплашване на Русия\". \"Германия, със своите способности и благополучие, трябва да разбере, че тя трябва да допринесе, поне да изпълни това, което обеща\", добави държавният секретар.  Юлиян Марков", "date": "2019.06.01", "title": "Майкъл Помпео: САЩ разчита на Германия за сдържане на Иран в Близкия Изток"}
{"url": "http://www.focus-news.net/news/2019/06/01/2665058/emsc-novo-zemetresenie-s-magnitud-48-v-albaniya-useteno-e-po-silno.html", "text": "Регистрирано е ново земетресение с магнитуд 4.8 в Албания в 9:00 часа местно време (10:00 часа българско време), показва справка на страницата на  Европейския средиземноморски сеизмологичен център . Епицентърът на труса е отново в близост до град Корча в района  на албанско-гръцката граница. Този път трусът е усетен по-силно от предишните два с подобен магнитуд, които станаха около 6:30 местно време. Земетръсната активност в района продължава, като са регистрирани множество вторични трусове, някои над четвърта степен. \r\nЗеметресението е усетено силно в Корча, Гирокастро и Охрид, като много хора са напуснали домовете си след поредния трус, който е почувстван включително в Скопие и Солун. \r\nВсе още не са постъпили информации за нанесени материални щети и пострадали хора.  Юлиян Марков", "date": "2019.06.01", "title": "ЕMSC: Ново земетресение с магнитуд 4.8 в Албания, усетено е по-силно"}
{"url": "http://www.focus-news.net/news/2019/06/01/2665049/tsvetan-tsvetanov-gerb-nyama-da-kazha-losha-duma-za-borisov-18-godini-sme-rabotili-zaedno.html", "text": "Няма да кажа лоша дума за Борисов, 18 години сме работили заедно. Това каза Цветан Цветанов от ГЕРБ в предаването „Тази сутрин“ по  бТВ . „Всичко това, което се изприказва и оценките, които даде премиерът - това е негово право. Аз ще ги оставя без коментар, защото за тези 40 дни бях коректен, лоялен и не казах нито една дума. Няма да го кажа и сега в студиото. Аз смятам, че когато 18 години си бил с един човек, по-добре е да запазиш хладнокръвие, да бъдеш спокоен и уверен в това, което си направил и си взел като решение. Мога да благодаря на всички приятели и на моето семейство, които са в моя подкрепа“, каза още Цветанов.  \r\nЗа казаното вчера от Бойко Борисов, че не желае вече Веселин Маринов да пее на проявите на ГЕРБ, Цветанов заяви: „Аз се гордея с Веско Маринов. Запознах се с него, когато бях заместник кмет в Столична община. Той е много ранима душа, но ако не е с тези си качества, нямаше да бъде Веско Маринов“. \r\nПопитан какво от казаното от премиера го е наранило, той отговори: „Нищо, защото за мен това е нещо, което аз не съм го виждал през всичките години. Това е неговото поведение и оценка и аз ще се съобразя с нея, няма да я коментирам“. „Мисля, че хората ще са тези, които ще дадат оценка, нито аз, нито той“, заяви Цветанов.", "date": "2019.06.01", "title": "Цветан Цветанов, ГЕРБ: Няма да кажа лоша дума за Борисов, 18 години сме работили заедно"}
{"url": "http://www.focus-news.net/news/2019/06/01/2665060/sport-badeshteto-na-mauro-ikardi-v-inter-e-neyasno.html", "text": "Футбол: Новият треньор на Интер Антонио Конте не пожела да потвърди, че водещият нападател на отбора Мауро Икарди, ще продължи да бъде част от „нерадзурите”. Италианецът също така потвърди  спекулациите относно Ромелу Лукаку. Вярва се, че именно Конте е автор на идеята Икарди да бъде заменен с Лукаку, чието бъдеще изглежда все по-далеч от Манчестър Юнайтед.", "date": "2019.06.01", "title": "Спорт: Бъдещето на Мауро Икарди в Интер е неясно"}
{"url": "http://www.focus-news.net/news/2019/06/01/2665053/pazardzhik-normalno-natovaren-e-trafikat-po-glavnite-patishta-v-oblastta-patnite-nastilki-na-mesta-sa-mokri.html", "text": "Нормално натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областното пътно управление. Пътните настилки на места са мокри. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се осъществява в лявото платно и е регулирано с пътни знаци. На моста в село Бошуля е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. По пътищата в частта на Родопите в областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.06.01", "title": "Пазарджик: Нормално натоварен е трафикът по главните пътища в областта, пътните настилки на места са мокри"}
{"url": "http://www.focus-news.net/news/2019/06/01/2665061/mvr-4-dushi-sa-zaginali-a-21-sa-postradali-pri-katastrofi-v-stranata-prez-izminaloto-denonoshtie.html", "text": "4 души са загинали, а 21 са пострадали при 17 тежки катастрофи в страната през изминалото денонощие, съобщават от пресцентъра на  МВР . В столицата са регистрирани 3 тежки и 36 леки пътни произшествия, при които има един загинал и двама ранени. От началото на годината са станали 2254 инциденти на пътя, при които са загинали 180 души, а 2845 са пострадали. Данните от началото на 2019 г. са динамични и не са окончателни, при сравнение с реалните данни за загиналите (193) през същия период на 2018 г. се отчитат 13 (тринадесет) по-малко загинали участници в движението по пътищата.", "date": "2019.06.01", "title": "МВР: 4 души са загинали, а 21 са пострадали при катастрофи в страната през изминалото денонощие"}
{"url": "http://www.focus-news.net/news/2019/06/01/2665057/tsvetan-tsvetanov-gerb-edna-partiya-ne-mozhe-da-ya-upravlyava-edin-chovek.html", "text": "Една партия не може да я управлява един човек. Това каза Цветан Цветанов от ГЕРБ в предаването „Тази сутрин“ по  бТВ . Помолен да коментира случая „Апартаментгейт“ и на каква цена е закупил жилището си, той обясни: „Замених двете жилища, които са с квадратура 200 квадрата, за жилище, което е с квадратура 239 квадрата и съм доплатил 100 хил. лв. Това, което аз съм си направил като проверка, от всички собственици в нашата кооперация аз съм с най-скъпата цена. Тя не е под 1 100 евро“, отбеляза той. Цветанов добави, че това е единственото му жилище. „Аз съм платил най-скъпата цена за апартамента ми, от всички собственици в нашата кооперация“, добави той. \r\nЦветанов Благодари на премиера Борисов за това, че са работили заедно в последните 18 години. „През тези 18 години натрупах много опит. Видях как трябва да се държиш с хората, да ги гледаш в очите и да не им изневеряваш. Това, което съм правил, е да защитавам интересите на държавата и партията“, отбеляза той.   \r\nНа въпрос, чия е партията - негова или на Борисов, той каза: „Нека да кажем, че всяка една партия е на всички тези структури, членове, симпатизанти, които са съпричастни, за да има сила тази партия. Една партия не може да я управлява един човек. Една партия, това е функция на много къртовска работа, която едва ли някой може да осъзнае, колко е неблагодарна тази работа. Пътуваш, срещаш се с хората, всичко в партията е на доброволен принцип,“ поясни той.  \r\n„Всичко, което се случва в партията, съм го споделял с Борисов“, поясни Цветанов. Попитан дали държи от тук насетне Борисов с някаква неприятна информация: „Той каза „не“. Цветанов отговори, че същото се отнася и за него. „Няма нещо, от което да се срамувам, което да съм го правил досега“, заяви той.", "date": "2019.06.01", "title": "Цветан Цветанов, ГЕРБ: Една партия не може да я управлява един човек"}
{"url": "http://www.focus-news.net/news/2019/06/01/2665066/sliven-blagotvoritelen-bazar-za-sabirane-na-sredstva-za-lechenie-na-bolnite-bezdomni-zhivotni-se-provezhda-v-gradskata-gradina.html", "text": "Благотворителен базар за събиране на средства за лечение на болните бездомни животни се провежда в Градската градина в Сливен, съобщиха  организаторите на събитието  – сливенските зоо доброволци. \r\nБазарът ще работи до 13.00 часа. Всеки, който желае да подпомогне каузата, може да се включи, като купи от предлаганите предмети. \r\nСредствата са предназначени за покриване на сметки за лечение на животните, които доброволците спасяват. Информация за инициативите на зоо доброволците, както и за направеното от тях, може да бъде открита на страницата „Лапички без дом“ във „Facebook“.", "date": "2019.06.01", "title": "Сливен: Благотворителен базар за събиране на средства за лечение на болните бездомни животни се провежда в Градската градина"}
{"url": "http://www.focus-news.net/news/2019/06/01/2665054/tsvetan-tsvetanov-gerb-moe-e-reshenieto-da-napusna-vsichki-rakovodni-postove-v-gerb-az-usetih-che-ne-sam-nuzhen.html", "text": "„Аз съм взел това решение, размишлявайки над 40 дни. Това е мое решение. Това каза Цветан Цветанов от ГЕРБ в предаването „Тази сутрин“ по  бТВ . „Това беше третият вариант, който предложи Борисов – да остана в партията, да работя в нея, но да нямам никакви контакти и изяви по какъвто и да е повод. Според Вас това редно ли е, нормално ли е за един човек, който през всичките тези 13 години е работил за структурирането и създаването на ГЕРБ“, попита той. „Аз му казах, че вариантите са само два. Или работим в това, което сме работили досега, да гарантираме успеха на следващи избори или просто аз си тръгвам,“ поясни той. „Идва един момент, в който единият казва, че вече не си нужен. Аз това нещо го усещам във времето, когато сме водили тези разговори – вторник и четвъртък. Усещам, че има недоверие, което е съществувало досега. По-добре да предприемеш една стъпка и да вървиш напред“, посочи той.  \r\n„Аз не съм човек, който има някакво его и то ще бъде наранено. Аз не съм човек, който ще сложи личното пред националното и партийното и пред колектива в ГЕРБ. Затова Борисов е в правото си да говори каквото си иска, но все пак и аз имам права и мога да говоря това, което аз преценя за необходимо. Аз лоша дума за Борисов няма да кажа, аз няма да се превърна в тези, които когато излизат от някъде започват да хулят“, отбеляза Цветанов.  \r\n„Аз мога да коментирам политически решения, които за мен са били грешни или ще бъдат грешни. Все пак съм редови член на партията, който ще може да изразява мнението си,“ допълни Цветанов.", "date": "2019.06.01", "title": "Цветан Цветанов, ГЕРБ: Мое е решението да напусна всички ръководни постове в ГЕРБ, аз усетих, че не съм нужен"}
{"url": "http://www.focus-news.net/news/2019/06/01/2665048/", "text": "Сръбският президент Александър Вучич обяви, че Сърбия ще реагира по сериозен, отговорен и решителен начин, ако се стигне до референдум за обединението на Косово с Албания, цитира димите му македонското електронно издание  “МКД“ \r\nПомолен да коментира изявлението на президента на Косово Хашим Тачи, че ако ЕС продължи да \"изолира\" Прищина, ще разгледа институционални мерки, както и референдум за обединение с Албания. Вучич заяви, че той е предупредил Европейския съюз за това. \r\n\"Когато помолих хората от Прищина да не подготвят такава платформа, която е против диалога, резолюциите на Съвета за сигурност на ООН и обявяването на сърбите като народ, извършвал геноцид, защото разрушава диалога, от Брюксел ми казаха, че това няма да се случи, че те няма да го приемат. Преди три дни им казах това, което им каза сега Тачи и те ми казаха същото - че това няма да се случи ”, каза сръбският президент. \r\nТой подчерта, че Сърбия непременно ще реагира, ако такова обединение се случи.  Юлиян Марков", "date": "2019.06.01", "title": "Александър Вучич: Сърбия ще реагира решително на обединение на Косово и Албания"}
{"url": "http://www.focus-news.net/news/2019/06/01/2665062/shumen-616-lkv-m-valezhi-sa-padnali-v-rayona-na-novi-pazar-prez-izminaloto-denonoshtie.html", "text": "61.6 л/кв. м валежи са паднали в района на Нови пазар през изминалото денонощие. Това съобщи за  Радио „Фокус“-Шумен  дежурният в Хидрометеорологичната обсерватория в Шумен. В района на Смядово са отчетени 38.3 л/кв. м дъжд, а в село Риш - 37.5 л/кв. м. Количеството на валежите в района на Върбица е 21 л/кв. м, във Велики Преслав - 19 л/кв. м, в село Венец - 15.5 л/кв. м, в село Тодор Икономово - 13.1 л/кв. м. За района на Шумен измереното количество валежи е 10.4 л/кв. м. Няма информация за градушки на територията на областта.  \r\nВремето в Шумен е облачно, cъс слаб вятър от северозапад. Температурата на въздуха е около 17 градуса. Очакваната максимална стойност е 25 градуса. \r\nИвелина ИВАНОВА", "date": "2019.06.01", "title": "Шумен: 61.6 л/кв. м валежи са паднали в района на Нови пазар през изминалото денонощие"}
{"url": "http://www.focus-news.net/news/2019/06/01/2665068/zam-ministar-chavdar-marinov-shte-uchastva-v-rituala-rozober-v-rayona-na-grad-kazanlak-na-2-yuni.html", "text": "Заместник-министърът на земеделието, храните и горите Чавдар Маринов ще участва в ритуала „Розобер“, който ще започне от 10.00 часа утре, 2 юни 2019 г., в розовите градини в района на град Казанлък. Това съобщиха от пресцентъра на  министерството .", "date": "2019.06.01", "title": "Зам.-министър Чавдар Маринов  ще участва в ритуала „Розобер“ в района на град Казанлък на 2 юни"}
{"url": "http://www.focus-news.net/news/2019/06/01/2665064/prof-aleksandar-marinov-tsvetan-tsvetanov-be-demonstrativno-otstranen-za-da-se-vidi-koy-kara-vlaka-v-gerb.html", "text": "Цветан Цветанов бе демонстративно отстранен, за да се види, кой „кара влака“ в ГЕРБ. Това каза за обзорното публицистично предаване  „Метроном“  на  Радио „Фокус“  политологът проф. Александър Маринов. По думите му формалният повод – изборните резултати, се преплита с вътрешнопартийни процеси, които не са от вчера. „Цветанов не беше наистина лоялен към Борисов – доста лоши неща направи на Борисов, главно извън България, но и на родна почва. Борисов изчака удобния момент, поднесе му го съдбата, а алчността на самия Цветанов му поднесе подаръка с апартамента, и след изборите той реши да го „удари“. Направи го по демонстративен и жесток начин, не заради самия Цветанов, а заради останалите. Борисов по този  начин предупреждава, че който реши да си прави вътрешни съзаклятия и да се води по илюзията, че Цветанов не е приключен и представлява фактор – ще го сподели същата, че и по-тежка съдба“, обясни политологът.  Проф. Маринов допълни, че Бойко Борисов е решил да реконструира носещите опори на партията си защото усеща, че управлението тип „Цветанов“ му вреди. Лидерът на ГЕРБ ще търси възможности за подобряване на отношенията в много посоки, обобщи политологът.  \r\nЦоня СЪБЧЕВА", "date": "2019.06.01", "title": "Проф. Александър Маринов: Цветан Цветанов бе демонстративно отстранен, за да се види, кой „кара влака“ в ГЕРБ"}
{"url": "http://www.focus-news.net/news/2019/06/01/2665067/sofiya-mayki-na-detsa-s-uvrezhdaniya-protestirat-prez-sgradata-na-ministerski-savet.html", "text": "Майки на деца с увреждания от инициативата „Системата ни убива“ излязоха на пореден протест пред сградата на Министерския съвет, предаде репортер на  Агенция „Фокус“ . Те се събраха тук в 11.00 часа и ще останат около един час, след което демонстрацията ще бъде преместена зад сградата на Народното събрание – в палатковите лагери. \r\nШествието е под наслов „Да спасим децата от системата! Да спрем неправомерното отнемане на деца!“. Основните искания на недоволните са за равнопоставеност в подкрепата за всички деца в България. Те настояват да се изравнят социалните помощи за децата в приемните семейства и за тези, които са сираци и се отглеждат от роднини. Майките искат още извеждането на дете от семейството да се предприема като крайна мярка при изчерпване на всички други възможности, а ако извеждането не се потвърди от съдебна инстанция, директорът на Дирекция „Социално подпомагане“, подписал заповедта за отнемане на детето незабавно да бъде отстранен от длъжност. \r\nТе настояват още за изработването на нов концептуален фундамент - стратегия за семейството и детето, за изработването на съвременна методика за оценка на родителския капацитет и за въвеждане на законови механизми за строг и постоянен контрол върху работата на социалните работници, за търсене на административна и дисциплинарна отговорност при недобросъвестни и некомпетентни решения.  \r\nМайките искат още забрана за оказване на натиск върху биологичните родители да се откажат от родителските си права, безкомпромисни действия в случаите \"деца раждат деца\", съвременна методика за оценка на родителския капацитет, механизми за контрол върху работата на социалните работници.  \r\nПо-рано от Министерството на труда и социалната политика излязоха с позиция, в която уверяват, че извеждането на дете от биологичното семейство е крайна временна мярка за закрила, която се базира на прецизно проучване и оценка на конкретния сигнал за дете в риск и се потвърждава със съдебно решение и такова решение се прилага за много крайни случаи на насилие, неглижиране и нарушаване на интереса на детето (склоняване към проституция, просия), като социалните работници и полицията извежда деца, само ако животът и здравето на детето са застрашени.  \r\nМайките на деца с увреждания се заканиха, че ще превърнат недоволствата си в масови палаткови протести, ако исканията им не бъдат чути от отговорните институции.Полицейското присъствие в района е засилено.  \r\nДаяна ДЮЛГЕРОВА", "date": "2019.06.01", "title": "София: Майки на деца с увреждания протестират през сградата на Министерски съвет"}
{"url": "http://www.focus-news.net/news/2019/06/01/2665059/nina-popova-obshtina-petrich-podgotvili-sme-bogata-atraktivna-programa-po-povod-mezhdunarodniya-den-na-deteto.html", "text": "Община Петрич е подготвила богата атрактивна програма по повод Международния ден на детето. Това каза за  Радио „Фокус“-Пирин  Нина Попова, директор на Дирекция „Образование“ в Общината. Тя отбеляза, че програмата започва в 11.00 часа на централния градски площад, а ако времето е дъждовно, всички инициативи ще се проведат в големия салон на Народно читалище „Братя Миладинови“. „По традиция 1 юни е патронният празник на нашия Общински детски комплекс (ОДК), ето защо празненствата по повод този празник ще започнат с дефиле на приказните герои, което е организирано именно от ОДК. Приказните герои ще огласят и украсят нашия град, като започнат с дефиле от сградата на Община Петрич до централния градски площад, където ги очаква невероятна изненада – прекрасен балонен град, в който ще има цяла композиция, която ще ни пренесе в джунглата чрез балонени фигури на животни“, допълни експертът.  \r\nПопова уточни, че в този огромен балонен град децата ще могат, освен да се снимат със своите любими животни, да се научат от аниматорите как да направят фигурка на любимото си животно от балони. „Освен големия балонен град, който сме подготвили за децата, артистите от Драматичен театър „Проф. Енчо Халачев“ от Благоевград ще забавляват онези деца, които обичат спорта, с най-различни спортни игри – ходене в големи обувки, преодоляване на препятствия. Ще имаме и подскачане с топки. Освен с правене на фигурки, децата ще могат да се забавляват и със спорт, и всичко това ще бъде съпроводено с една програма, подготвена от талантливите деца на ОДК-Петрич и Народно читалище „Братя Миладинови“, добави тя. Нина Попова каза още, че в този специален ден ще има и магия – илюзионистът Жокера ще бъде специален гост на празника и ще забавлява децата със своите магически способности. \r\nНатали СТЕФАНОВА", "date": "2019.06.01", "title": "Нина Попова, Община Петрич: Подготвили сме богата атрактивна програма по повод Международния ден на детето"}
{"url": "http://www.focus-news.net/news/2019/06/01/2665072/sport-machat-mezhdu-grigor-dimitrov-i-stan-vavrinka-shte-se-doigrae-dnes-sled-1300-chasa.html", "text": "Тенис: Мачът между Григор Димитров и Стан Вавринка ще се доиграе днес след 13:00 часа. \r\nПреди да бъде прекратен, мачът беше изключително равностоен, но Димитров отстъпи след тайбрек в първите два сета. В тях Вавринка наниза 13 аса срещу само 1 за Димитров. Двамата допуснаха по три двойни грешки, а голямата разлика в статистиката в полза на Вавринка се оказаха спечелените точки при вкаран първи сервис - 80% за швейцареца срещу 67% за Димитров.", "date": "2019.06.01", "title": "Спорт: Мачът между Григор Димитров и Стан Вавринка ще се доиграе днес след 13:00 часа"}
{"url": "http://www.focus-news.net/news/2019/06/01/2665069/georgi-harizanov-politicheski-analizator-starata-mechta-na-protivnitsite-na-gerb-da-vbiyat-klin-v-dueta-borisov-tsvetanov-ne-se-sbadna-dvamata-sami-opredeliha-badeshteto-v-otnosheniyata-si.html", "text": "Старата мечта на противниците на ГЕРБ да вбият клин в дуета Борисов-Цветанов не се сбъдна, двамата сами определиха бъдещето в отношенията си. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. Според него ситуацията в ГЕРБ не е розова в момента. „Ако някой от ГЕРБ твърди, че е щастлив от последните събития, той най-вероятно е неискрен. Винаги и било налагано възприятието, че Бойко Борисов е душата на партията, а Цветан Цветанов – сърцето, моторът, двигателят. Фигуративните определения и винаги са били, че има човек с природен политически талант и уникална харизма в лицето на Борисов, а до себе си той има Цветанов – човек, който претворява всичко това в организация, числа и успехи чрез много работа. Оценявам ролята на Цветан Цветанов във всички процеси през годините назад с ясното съзнание, че всичко се е случвало заради таланта и лидерството на Бойко Борисов“, обясни Георги Харизанов. Според него отстраняването на Цветан Цветанов от всички ръководни постове в ГЕРБ не е жестоко. То е плод на разочарование и невъзможност за продължаване на съвместната работа с лидера на партията Бойко Борисов, обясни той. Важно е политическото естество на оттеглянето на Цветан Цветанов от структурите на ГЕРБ, обясни анализаторът, като добави, че предстои политическите измерения да дават своето проявление.  \r\nЦоня СЪБЧЕВА", "date": "2019.06.01", "title": "Георги Харизанов, политически анализатор: Старата мечта на противниците на ГЕРБ да вбият клин в дуета Борисов-Цветанов не се сбъдна, двамата сами определиха бъдещето в отношенията си"}
{"url": "http://www.focus-news.net/news/2019/06/01/2665063/blagoevgrad-zamestnik-kmetat-hristina-shopova-dade-nachalo-na-praznichnata-programa-posvetena-na-mezhdunarodniya-den-na-deteto.html", "text": "Заместник-кметът Христина Шопова даде начало на празничната програма в Благоевград, посветена на Международния ден на детето, предаде репортер на  Радио „Фокус“ – Пирин . По повод празника от Община Благоевград с помощта на партньорски организации са подготвили редица забавления за най-малките, които ще се провеждат в рамките на целия на ден на площад „Македония“.  \r\nОсвен танцовите и музикални изпълнения на „Силвана Денс“, танцова формация „Астра“, Денс студио „Дежа вю“, както и солистите от вокално студио „Фа Диез“, през деня ще бъде разиграна и томбола. Дете, което предварително е било записано за участие в една от двете шатри, разположени на площадното пространство, ще си тръгне от празника с велосипед, а всички ще получат снакс от фирмата, която осигурява голямата награда.  \r\n„Искам да поздравя всички пораснали и не толкова пораснали деца, защото виждам доста такива сред публиката. Искам да пожелая на всички деца на Благоевград да бъдат здрави и усмихнати. Ние, от Община Благоевград, а и вие, като родители, сме убедени, че имаме най-прекрасните деца – това те показват всеки ден“, заяви Христина Шопова. Тя изказа специални благодарности към родителите, които са довели децата си на празника, организиран от Община Благоевград.  \r\n3-годишната Изи пожела на всички деца по повод днешния празник да бъдат щастливи и да се усмихват повече. \r\nЛивия НИНОВА", "date": "2019.06.01", "title": "Благоевград: Заместник-кметът Христина Шопова даде начало на празничната програма, посветена на Международния ден на детето"}
{"url": "http://www.focus-news.net/news/2019/06/01/2665065/pazardzhik-obshtina-velingrad-organizira-praznichen-kontsert-po-povod-mezhdunarodniya-den-na-deteto.html", "text": "Община Велинград организира празничен концерт по повод Международния ден на детето, съобщиха от  Общината  и уточниха, че в него ще се включат децата от различните школи в града като са предвидени песни, танци, скечове, музика, рисуване и забавления. Празничният концерт започна в 10.00 часа на площад „Николай Гяуров“ във Велинград.", "date": "2019.06.01", "title": "Пазарджик: Община Велинград организира празничен концерт по повод Международния ден на детето"}
{"url": "http://www.focus-news.net/news/2019/06/01/2665075/zhurnalisticheska-konferentsiya-po-povod-95-godini-ot-sazdavaneto-na-obshtinskiya-vestnik-iskra-zapochna-rabota-v-istoricheskiya-muzey-v-kazanlak.html", "text": "Журналистическа конференция по повод 95 години от създаването на общинския вестник „Искра” започна работа в Историческия музей в Казанлък, предаде кореспондент на  Радио „Фокус“ . Конференцията бе открита от настоящия главен редактор на вестника Данаил Парнаров, който обърна внимание на идеята за създаване на изданието, годините, в които то започва да излиза и журналистическите и морални принципи, които неговият създател възрожденецът Петър Топузов налага още в далечната 1924 г. \r\nПриветствие към участниците в конференцията отправи кметът на община Казанлък Галина Стоянова. „Вестник „Искра“ като медия е заслужил специален орден. Защото във времената, в които живеем, когато печатното слово и издания се губят не само от вестникарските павилиони, но и от полезрението на гражданите, които все повече търсят виртуалното слово, вестник „Искра“ излиза в много добър тираж и в страници, които са изключително интересни и се търсят.“, посочи тя.  \r\nСтоянова обърна внимание на резултатите от проведена сред жители на Казанлък анкета с въпрос от кои източници черпят най-много информация за събитията в Казанлък, според които най-популярният източник е именно вестник „Искра“. Кметът Галина Стоянова връчи поздравителен адрес по повод годишнината на вестника на неговия управител Симеон Стоилков и специален плакет на главния редактор Данаил Парнаров.  \r\nКонференцията се провежда в два панела. Първият е научно-практически, под наслов „95 години вестник „Искра” – феномен на българския периодичен печат”. В него със свои доклади участват д-р Момчил Маринов, директор на Исторически музей „Искра”, д-р Марин Бодаков, който ще представи доклада си „Старият вестник на Чудомир днес”, д-р Косьо Зарев с лекцията „Възрожденското начало на вестник „Искра”. Председателят на Съюза на българските журналисти Снежана Тодорова ще представи доклада „Вестник „Искра” – минало, настояще, бъдеще”.  \r\nВ следобедните часове ще се проведе и вторият панел, който е със заглавие „Дигитализация на местния печат“, а модератор ще бъде политологът Иво Маев. Темите, които ще бъдат дискутирани, са свързани със съвременните тенденции в медийното пространство. В този панел по въпросите за фалшивите новини, стилистиката на новите новини и печелим ли от нормалните новини ще участват Георги Харизанов и Десислава Петкова. \r\nВестник „Искра” е най-старият общински вестник в България, излизал без прекъсване от издаването на първия му брой на 1 юни 1924 година до днес. Негов създател е общественикът Петър Топузов. \r\nКонференцията е част от събитията в програмата на Празник на розата '2019. \r\nСлавяна ГАЙДАРОВА", "date": "2019.06.01", "title": "Журналистическа конференция по повод 95 години от създаването на общинския вестник „Искра” започна работа в Историческия музей в Казанлък"}
{"url": "http://www.focus-news.net/news/2019/06/01/2665077/aleks-aleksiev-tsentar-za-balkanski-i-chernomorski-izsledvaniya-v-evropa-veche-sashtestvuva-nova-antielitistka-politicheska-sila-nesaglasna-s-dosega-vodenata-politika-na-ek.html", "text": "В Европа вече съществува нова антиелитистка политическа сила, несъгласна с досега водената политика на ЕК. Това каза за седмичното публицистично предаване  „Метроном“  на  Радио „Фокус“  Алекс Алексиев, председател на Центъра за балкански и черноморски изследвания. Той обърна внимание на резултатите от евровота, според които партиите, застъпващи се за повече суверенитет, бележат възход в сравнение с традиционните партии, като даде примери с италианската „Лига“, полската \"Право и справедливост“, Австрийската народна партия и др. „В Европа има вече съвсем нова сила, която откровено отрича това, което беше досега – управление на елитите срещу народите. Елитите искат да има все по-малко право на народите да гласуват това, което искат – суверенитет. По-малко суверенитет и повече Европа. Народите, особено в Източна Европа, но не само, искат да запазят своя суверенитет. Противоречието е невъзможно да се преодолее. Това ново разместване на пластовете ще доведе до там, че политиката на ЕС ще бъде променена, за да се съгласува с по-голяма суверенност на народите и по-малка сила на елитите“, обясни председателят на Центъра за балкански и черноморски изследвания. Алекс Алексиев определи като пропаганда от страна на Европейския съюз етикирането като антиевропейски  партиите, застъпващи се за повече суверенитет. Той допълни, че се настоява за национален суверенитет, а не за решения, които се взимат в Брюксел и са налагани на други народи.  \r\nЦоня СЪБЧЕВА", "date": "2019.06.01", "title": "Алекс Алексиев, Център за балкански и черноморски изследвания: В Европа вече съществува нова антиелитистка политическа сила, несъгласна с досега водената политика на ЕК"}
{"url": "http://www.focus-news.net/news/2019/06/01/2665078/sofiya-politseyski-patrul-e-razpolozhen-na-am-trakiya-sled-tunel-trayanovi-vrata-v-posoka-burgas.html", "text": "Полицейски патрул със софийска регистрация 9855 е разположен АМ „Тракия“ след тунел „Траянови врата“ в посока Бургасв посока Бургас в средната ивица, предаде репортер на  Радио „Фокус“ .", "date": "2019.06.01", "title": "София: Полицейски патрул е разположен на АМ „Тракия“ след тунел „Траянови врата“ в посока Бургас"}
{"url": "http://www.focus-news.net/news/2019/06/01/2665070/plovdiv-kmetat-na-trakiya-kostadin-dimitrov-otkri-tarzhestvata-za-denya-na-deteto-v-rayona.html", "text": "С пожелания за здраве, щастливо детство и весело лято кметът на район „Тракия” в Пловдив Костадин Димитров откри празника за Международния ден на детето. Това съобщиха за  Радио „Фокус“ – Пловдив  от Общината. Сцената в новия парк на булевард „Освобождение” е предоставена за изяви на децата от района. Свои изпълнения ще представят малчугани от всички детски заведения в „Тракия”, както и ученици от СУ „Димитър Матевски”. Повече от 200 деца ще се включат в тържеството.  \r\n„Паркът е пълен с щастливи деца и родители. Има много усмивки и весело настроение. Само за по-малко от година мястото се превърна в притегателно за жителите и гостите на района”, коментира  Костадин Димитров. Празничният 1-ви юни в „Тракия” е наситен с много събития и изненади, припомни районният кмет. Басейните в Акваленд и СУ „Димитър Матевски” са с безплатен вход за децата от района.  \r\nВ 15.00 часа в парка срещу училище „Черноризец Храбър” започва фестивалът „Пловдив Каравана”, по време на който ще има представления на артисти от пътуващи театри от Белгия, Франция, Италия и Швейцария. Проявата е част от програмата на „Пловдив – Европейска столица на културата 2019“.  \r\nВ 18.00 часа в парк „Лаута” е стартът на  4-то издание на S`Cool Rock Fest. Фестивалът е с акцент ученическите рок банди, тяхното творчество и магията на истинския рок, и е част от Културния календар на Община Пловдив.", "date": "2019.06.01", "title": "Пловдив: Кметът на „Тракия“ Костадин Димитров откри тържествата за Деня на детето в района"}
{"url": "http://www.focus-news.net/news/2019/06/01/2665081/narodnoto-sabranie-shte-finansira-izgotvyaneto-na-dve-kopiya-na-tarnovskata-konstitutsiya-i-restavratsiya-na-srebarnata-konstitutsiya.html", "text": "Народното събрание ще финансира изготвянето на две копия на Търновската конституция и реставрация на Сребърната конституция. Средствата за едното копие ще бъдат осигурени от бюджета на парламента, а за второто копие и реставрацията на Сребърната конституция – от народните представители. Това съобщиха от пресцентъра на  Народното събрание . \r\nДвете конституции се съхраняват при специални условия в архивохранилището на Централния държавен архив и в качеството си на уникални архивни документи изнасянето им е възможно само при изключителни случаи. Във връзка със 140-ата годишнина на Търновската конституция, която отбелязваме през тази година, двата оригинала бяха показани в София, Велико Търново, Бургас. Излагането им на естествени атмосферни условия създава риск за дългосрочното им съхранение и води до ускоряване на процесите на стареене на хартията и окисляване на среброто. Затова ръководството на Държавна агенция „Архиви“ предложи да бъдат изготвени две мулажни копия на Търновската конституция и да бъде извършена реставрация на Сребърната.  \r\nЕдното копие на Търновската конституция ще бъде предоставено на Народното събрание, а другото ще бъде съхранявано в Държавния архив.", "date": "2019.06.01", "title": "Народното събрание ще финансира изготвянето на две копия на Търновската конституция и реставрация на Сребърната конституция"}
{"url": "http://www.focus-news.net/news/2019/06/01/2665073/georgi-harizanov-politicheski-analizator-izpalnitelnata-komisiya-na-gerb-e-sposobna-da-razmie-protsesite-v-partiyata.html", "text": "Изпълнителната комисия на ГЕРБ е способна да размие процесите в партията. Това каза за седмичното обзорно предаване „Метроном“ на  Радио „Фокус“  политическият анализатор Георги Харизанов. Има задачи, с които трябва да се занимават конкретни хора, обясни той, като уточни, че Цветан Цветано вършеше огромна част от тях. Политическият анализатор определи случващото се в последните дни като пореден епизод от сагата „Апартаментгейт“. Според него на фона на парадоксите бъдещето на ГЕРБ е сложно. „Познавайки натовареността на Борисов и това как всевъзможни хора го занимават с различни казуси, на него тази роля очевидно му харесва и е добър в нея, но сега ще трябва да се занимава с още много допълнителни неща. Партията ще насочи цялото си внимание, комуникация, молби, искания и т.н. лично към него. Важно е ГЕРБ да върви добре и да има дясно проевропейско управление в страната, но през следващите месеци се бъде доста сложно. Националната конференция, която трябва да се проведе на 7 юли може би ще даде някои от отговорите и ще се очертаят по-ясно конкретните фигури и личности, които ще се заемат с многото отговорности и задачи на Цветанов“, обясни Георги Харизанов. Той каза още, че през следващите месеци рисковете се крият в кризи, които да демотивират Бойко Борисов. Докато той, като лидер на най-голямата партия, е в добра кондиция и има парламентарна подкрепа за политиките, начертани от ГЕРБ и „Обединени патриоти“, случващото се в останалите партии е без значение, добави политическият анализатор.  \r\nЦоня СЪБЧЕВА", "date": "2019.06.01", "title": "Георги Харизанов, политически анализатор: Изпълнителната комисия на ГЕРБ е способна да размие процесите в партията"}
{"url": "http://www.focus-news.net/news/2019/06/01/2665079/sofiya-protestirashtite-mayki-na-detsa-s-uvrezhdaniya-se-otpraviha-kam-sgradata-na-narodnoto-sabranie.html", "text": "Протестиращите майки на деца с увреждания се отправиха към сградата на Народното събрание, предаде репортер на  Агенция „Фокус“ . Те се събраха пред Министерски съвет в 11.00 часа, а сега демонстрацията ще бъде преместена зад сградата на Народното събрание – в палатковите лагери. \r\nШествието е под наслов „Да спасим децата от системата! Да спрем неправомерното отнемане на деца!“. Основните искания на недоволните са за равнопоставеност в подкрепата за всички деца в България. Те настояват да се изравнят социалните помощи за децата в приемните семейства и за тези, които са сираци и се отглеждат от роднини. Майките искат още извеждането на дете от семейството да се предприема като крайна мярка при изчерпване на всички други възможности, а ако извеждането не се потвърди от съдебна инстанция, директорът на Дирекция „Социално подпомагане“, подписал заповедта за отнемане на детето незабавно да бъде отстранен от длъжност. Те настояват още за изготвяне на нова стратегия за семейството и детето, както и контрол върху работата на социалните работници. Майките на деца с увреждания заявиха, че ще протестират, докато исканията им не бъдат изпълнени. В противен случай ще организират отново масово палаткови протести. Засилено е полицейското присъствие в района.  \r\nДаяна ДЮЛГЕРОВА", "date": "2019.06.01", "title": "София: Протестиращите майки на деца с увреждания се отправиха към сградата на Народното събрание"}
{"url": "http://www.focus-news.net/news/2019/06/01/2665082/tass-donald-tramp-pokani-vladimir-zelenski-v-sasht.html", "text": "Украинският президент Владимир Зеленски получи покана от американския президент Доналд Тръмп да посети Вашингтон в официално посещение. Информацията беше потвърдена от администрацията на украинския лидер, предава  TACC . \r\n\"Президентът на Украйна Владимир Зеленски благодари на президента на Съединените американски щати Доналд Тръмп за поканата за официално посещение във Вашингтон\", заяви пресслужбата на президента на Украйна. \r\nЗеленски също така подчерта, че законопроектът за засилване на подкрепата за Украйна, който бе внесен в Камарата на представителите на Конгреса на САЩ, е важен сигнал за силно стратегическо партньорство между двете страни. \r\n\"Благодаря на Съединените американски щати за постоянната подкрепа за териториалната цялост на Украйна\", каза той. \r\nПо-рано изданието „Зеркало недели”, цитирайки собствените си източници, заяви, че по време на срещата между Тръмп и Зеленски ще се проведе съществена дискусия за уреждането на конфликта в Донбас, както и за реални бизнес проекти. Според публикацията, поканата от Тръмп до Зеленски е получена в петък, 31 май. \r\nЗаконопроектът \"За осигуряване на подкрепа за Украйна за защита на независимостта, суверенитета и териториалната цялост\", представен в Камарата на представителите на САЩ, има за цел да укрепи отбранителните способности на украинската държава, по-специално чрез прехвърляне на оръжия, продажба на военни отбранителни средтва и укрепване на възможностите на Украйна да противодейства срещу кибератаки. Списъкът с оръжия, които могат да бъдат прехвърлени в Украйна, се допълва от противотанкови, противокорабни и противовъздушни системи. Документът също така предвижда предоставянето на Украйна на статута на главен военно-политически съюзник на САЩ.  Юлиян Марков", "date": "2019.06.01", "title": "ТАСС: Доналд Тръмп покани Владимир Зеленски в САЩ"}
{"url": "http://www.focus-news.net/news/2019/06/01/2665084/kmetat-yordanka-fandakova-prisastva-na-otkrivaneto-na-detski-obrazovatelen-tsentar-kam-muzeya-za-istoriya-na-sofiya.html", "text": "Кметът на София Йорданка Фандъкова присъства на откриването на детски образователен център към Музея за история на София. Това съобщиха от пресцентъра на  Столична община . Той е организиран на територията на античния комплекс „Сердика“. Пресъздадена е антична стая, в която децата могат както да научат за античността, така и да се включат в римски настолни игри и да видят демонстрация на антично римско облекло. На събитието Фандъкова честити празника на всички деца. Тя им пожела да бъдат здрави, да растете любопитни и любознателни, всеки ден да научавате нещо ново. „Вие сте най-голямото ни благословение и мотивация за работата за града“, каза тя пред събралите се родители и деца. \r\n„Още с преместването на Музея на София в новата му сграда, направихме първата програма „Ваканция в музея“, която и деца, и родители много харесват. От днес част от заниманията ще са в новия център“, каза също кметът Фандъкова. Тя благодари на екипа на Фондация „Силви Вартан“, които помогнаха за оборудването. „В разговор г-жа Вартан, която е истински приятел на София, попита какво още може да направи за града ни. И тогава и предложихме да се включат в тази образователна занималня. Благодаря на организацията „Mos Maiorum Ulpiae Serdicae“, която направи дизайна и е наш партньор за възстановките. Благодарение на тях децата могат да учат чрез забавления и игри, а така се учи най-добре“, каза Фандъкова.  \r\n„Столичната община организира за децата различни инициативи и програми за образование, спорт, култура и забавления, защото  децата учат най-лесно докато играят“, посочи още тя. През юни в новия център ще се провеждат част от заниманията на лятната програма „Ваканция в музея“.  \r\nПрограма „Ваканция\" - лято 2019 г. стартира на 3 юни в спортния комплекс в парк „Възраждане“. Тя включва безплатни спортни занимания по 11 вида спорт за деца и ученици в София. Младите хора ще имат възможност да играят футбол, волейбол, петанк, лека атлетика, щафетни игри, тенис на маса и др.  От 3 юни започва и Зелено училище в Столичния зоопарк, където децата научават нови неща за природата и животните.", "date": "2019.06.01", "title": "Кметът Йорданка Фандъкова присъства на откриването на детски образователен център към Музея за история на София"}
{"url": "http://www.focus-news.net/news/2019/06/01/2665083/otets-spas-veselinski-hram-rozhdestvo-bogorodichno-simitli-izgrazhdaneto-na-tsarkvata-zapochva-oshte-sled-osvobozhdenieto-ni-ot-tursko-robstvo-a-osveshtavaneto-e-izvarsheno-predi-90-g.html", "text": "Изграждането на църквата „Рождество Богородично“ в Симитли започва още след освобождението ни от турско робство, а освещаването е извършено преди 90 години. Това каза за  Радио „Фокус“ – Пирин  отец Спас Веселински, председател на църковното настоятелство и свещеник в храма. По думите му тогава Симитли все още е било село, а не град. „Самото строителство започва още след освобождението на нашият край от турско робство, което се случва през 1912 година и продължава със заселването на християни, които слизат от околните села. Точно в този период става ясно, че има голяма нужда от изграждането на храм, затова се събират инициативни хора, които създават комитет и започват строителството“, посочи отец Веселински. Той добави, че това се случва около 20-те години на миналия век. „Благодарение на положените усилия храмът е построен, а през 1929 година е и осветен. Оттогава досега вече 90 години храмът задоволява духовните потребности на населението в град Симитли“, допълни отец Веселински.  \r\nТой коментира, че материалното състояние на църквата е не просто задоволително, а отлично, защото тя си има всичко, което е нужно. „Поддържа се чистота и благолепието в храма. Отвън, в дворното пространство, мисля, че всички, които са посетили храма, няма да намерят забележки, защото се стараем и поддържаме всичко. В последните години около църквата построихме притвор, който да се ползва за палене на свещи. Изградихме и параклис в чест на св. Стилян, който да се полазва за свето кръщение“, уточни отец Веселински. Той посочи, че е изграден и навес, който да посреща нуждите на хората. „Тази година смятаме да започне изографисването на параклиса и с Божията помощ продължаваме“, отбеляза отец Веселински. Той заяви, че към момента няма възможност да бъдат извършени други разширения на храма. „Това няма как да бъде направено, тъй като теренът не го позволява. Единствено можем да разширяваме от източната страна, но там пък ни спъва жп линията, която минава. Там има сервитутно пространство, което не позволява да се строи на изток. На запад, юг и север сме разширили, но само колкото е възможно“, обясни отец Веселински. \r\nЛивия НИНОВА", "date": "2019.06.01", "title": "Отец Спас Веселински, храм „Рождество Богородично“ – Симитли: Изграждането на църквата започва още след освобождението ни от турско робство, а освещаването е извършено преди 90 г."}
{"url": "http://www.focus-news.net/news/2019/06/01/2665074/korneliya-ninova-bsp-chestit-praznik-mili-detsa-vashite-usmivki-sa-nashata-nadezhda-za-badeshteto.html", "text": "Мили деца, честит празник! Вашите усмивки са нашата надежда за бъдещето. Нека лицата ви греят щастливи. Бъдете здрави, палави, любопитни, търсещи и намиращи разбиране, подкрепа, обич. Това написа лидерът на БСП в оставка Корнелия Нинова в профила си в социалната мрежа  „Фейсбук“  по повод 1 юни - Международния ден на детето.", "date": "2019.06.01", "title": "Корнелия Нинова, БСП: Честит празник, мили деца, вашите усмивки са нашата надежда за бъдещето"}
{"url": "http://www.focus-news.net/news/2019/06/01/2665086/sport-slovenetsat-damir-skomina-shte-rakovodi-finala-na-shampionskata-liga.html", "text": "Словенецът Дамир Скомина ще ръководи финала на Шампионската лига между Тотнъм и Ливърпул. Той ще свири трети финал в престижните европейски турнири. 42-годишният рефер за първи път ще ръководи финал за Шампионската лига, след като през 2013 година е четвърти арбитър на срещата между Борусия Дортмунд и Байерн. \r\nПрез 2017 година Скомина свири финала в Лига Европа между Аякс и Манчестър Юнайтед, а през 2012 година - двубоя между Челси и Атлетико Мадрид за Суперкупата на Европа.", "date": "2019.06.01", "title": "Спорт: Словенецът Дамир Скомина ще ръководи финала на Шампионската лига"}
{"url": "http://www.focus-news.net/news/2019/06/01/2665089/pregled-na-mezhdunarodnite-novini-do-13-chasa-agentsiya-fokus.html", "text": "Регистрирани са две земетресения с магнитуд около 5.0, показва справка на страницата на  Европейски средиземноморски сеизмологичен център .  \r\nПървият трус с магнитуд 4.9 е станал  в 6:26 часа местно време (7:26 часа българско време) на 17 километра южно от град Корча на албанско-гръцката граница и на 126 километра югоизточно от Тирана. Вторият трус е станал в 6:33 часа местно време на 10 километра южно от град Корча и на 121 югоизточно от Тирана.  Трусовете са усетени силно в Албания, Северозападна Гърция и Южна Македония , като са събудили и изплашили хората в близост до епицентъра в град Корча. За сега няма информация за пострадали хора и нанесени материални щети. Земетръсната активност в района продължава.  \r\n*** При стрелба в щата Вирджиния в САЩ са убити 12 души, предава  TACC . \r\nИнцидентът е станал в курортния град Вирджиния-Бийч. Общински служител е открил огън  по колеги след 16:00 часа местно време в петък (23 часа в петък българско време) в сградата на общината. Жертвите на стрелеца се намират и на трите етажа на сградата, както и в автомобил, паркиран пред нея. След като полицията е обкръжила стрелеца е започнала продължителна престрелка, като по време на нея стрелецът е бил ранен смъртоносно и е починал в последствие. Четирима общински служители са ранени. \r\nСтрелецът е влязъл в сградата без проблеми, защото е имал служебен пропуск и е бил познат на охранителя и служителите и бил с дълъг стаж в общинската администрация. За сега няма информация за мотивите на стрелеца.  \r\nПрезидентът Доналд Тръмп е бил информиран за трагичния инцидент. \r\n***  Ислямската среща на върха в Саудитска Арабия даде подкрепата си за палестинците преди обявяването на мирния план, подготвен от САЩ, за който се предполага, че е в полза на Израел, предава  AFP . \r\nМюсюлманските нации се консолидираха около Саудитска Арабия заради напрежението с Иран. \r\nПреговорите в Организацията за ислямско сътрудничество (ОИС), третата и последна среща, посветена на Иран, в свещения град Мека тази седмица, отхвърлиха противоречивия ход на САЩ да премести посолството си в Ерусалим и да признае суверенитета на Израел над Голанските възвишения. \r\nСрещата на върха на 57-членната организация, белязана от забележителната липса на лидерите на Иран и Турция, също така призова за \"бойкот\" на страните, които са открили дипломатически мисии в Ерусалим. Палестинците виждат източната част на спорния град като столица на тяхната бъдеща държава. \r\nИзявлението на ОИС идва на фона на плановете на зетя на Тръмп и старши президентски съветник Джаред Къшнър, който се готви да разгърне икономическите аспекти на дългоочаквания си план за мир в Близкия изток на конференция в Бахрейн по-късно този месец. \r\nПланът, наречен от Тръмп \"сделката на века\", вече беше отхвърлен от палестинците, които твърдят, че политиките на Тръмп са показали, че той е очевидно пристрастен в полза на Израел. \r\nКушнер, който беше в Йерусалим в петък на последния етап от регионалното турне, за да подготви почвата за представяне на плана,  се надяваше на съюза със  Саудитска Арабия срещу Иран като начин да спечели подкрепата от арабските страни. \r\nСаудитският крал Салман обаче каза пред лидерите на страните от ИОС, които се събраха на срещата на върха: „Палестинската кауза е крайъгълният камък в работата на Организацията за ислямско сътрудничество и е в центъра на вниманието ни, докато братският палестински народ не получи всичките си законни права. \r\n\"Потвърждаваме нашето недвусмислено отхвърляне на всички мерки, които биха накърнили историческия и правен статут на Кудс (Ерусалим).\" \r\n*** Регистрирано е ново земетресение с магнитуд 4.8 в Албания в 9:00 часа местно време (10:00 часа българско време), показва справка на страницата на  Европейския средиземноморски сеизмологичен център . Епицентърът на труса е отново в близост до град Корча в района  на албанско-гръцката граница. Този път трусът е усетен по-силно от предишните два с подобен магнитуд, които станаха около 6:30 местно време. Земетръсната активност в района продължава, като са регистрирани множество вторични трусове, някои над четвърта степен. \r\nЗеметресението е усетено силно в Корча, Гирокастро и Охрид, като много хора са напуснали домовете си след поредния трус, който е почувстван включително в Скопие и Солун. \r\nВсе още не са постъпили информации за нанесени материални щети и пострадали хора. \r\n*** Украинският президент Владимир Зеленски получи покана от американския президент Доналд Тръмп да посети Вашингтон в официално посещение. Информацията беше потвърдена от администрацията на украинския лидер, предава  TACC . \r\n\"Президентът на Украйна Владимир Зеленски благодари на президента на Съединените американски щати Доналд Тръмп за поканата за официално посещение във Вашингтон\", заяви пресслужбата на президента на Украйна. \r\nЗеленски също така подчерта, че законопроектът за засилване на подкрепата за Украйна, който бе внесен в Камарата на представителите на Конгреса на САЩ, е важен сигнал за силно стратегическо партньорство между двете страни. \r\n\"Благодаря на Съединените американски щати за постоянната подкрепа за териториалната цялост на Украйна\", каза той. \r\nПо-рано изданието „Зеркало недели”, цитирайки собствените си източници, заяви, че по време на срещата между Тръмп и Зеленски ще се проведе съществена дискусия за уреждането на конфликта в Донбас, както и за реални бизнес проекти. Според публикацията, поканата от Тръмп до Зеленски е получена в петък, 31 май. \r\nЗаконопроектът \"За осигуряване на подкрепа за Украйна за защита на независимостта, суверенитета и териториалната цялост\", представен в Камарата на представителите на САЩ, има за цел да укрепи отбранителните способности на украинската държава, по-специално чрез прехвърляне на оръжия, продажба на военни отбранителни средтва и укрепване на възможностите на Украйна да противодейства срещу кибератаки. Списъкът с оръжия, които могат да бъдат прехвърлени в Украйна, се допълва от противотанкови, противокорабни и противовъздушни системи. Документът също така предвижда предоставянето на Украйна на статута на главен военно-политически съюзник на САЩ. \r\n*** Бившият премиер и депутат от ВМРО-ДПМНЕ Никола Груевски ще подаде оставка като народен представител. Това написа самият той на профила си в социалната мрежа „Фейсбук“, цитиран от македонската агенция  “Макфакс“ . \r\n„Реших да се оттегля от парламентарната функция, а за ще информирам официално в следващите дни. Благодаря на депутатите от ВМРО-ДПМНЕ, които запазиха принципните позиции, които са в съответствие с Конституцията и международното право и не се поддават на натиска. Специална благодарност към хилядите граждани, които по различни начини, чрез лични контакти или чрез социални мрежи през последните дни, ми дадоха огромна подкрепа, въпреки всичкият натиск и несправедливост, в допълнение към цялата фалшиви пропаганда и лични рискове, показаха, че чувството за справедливост и законност, съпротива и бунтът срещу несправедливостта, остава водещата сила на македонския народ и граждани, колкото и настоящата власт да насърчава различни и противоположни на тези ценности ”, пише Никола Груевски в социалната мрежа. \r\nЗа следващата седмица беше насрочено гласуване на предложението за отнемане на мандата му на пленарна сесия в парламента, за което се изисква мнозинство от две трети.", "date": "2019.06.01", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/06/01/2665087/makfaks-makedoniya-nikola-gruevski-shte-podade-ostavka-kato-deputat.html", "text": "Бившият премиер и депутат от ВМРО-ДПМНЕ Никола Груевски ще подаде оставка като народен представител. Това написа самият той на профила си в социалната мрежа „Фейсбук“, цитиран от македонската агенция  “Макфакс“ . \r\n„Реших да се оттегля от парламентарната функция, а за това ще информирам официално в следващите дни. Благодаря на депутатите от ВМРО-ДПМНЕ, които запазиха принципните позиции, които са в съответствие с Конституцията и международното право и не се поддават на натиска. Специална благодарност към хилядите граждани, които по различни начини, чрез лични контакти или чрез социални мрежи през последните дни, ми дадоха огромна подкрепа, въпреки всичкият натиск и несправедливост, в допълнение към цялата фалшива пропаганда и лични рискове, показаха, че чувството за справедливост и законност, съпротива и бунтът срещу несправедливостта, остава водещата сила на македонския народ и граждани, колкото и настоящата власт да насърчава различни и противоположни на тези ценности ”, пише Никола Груевски в социалната мрежа. \r\nЗа следващата седмица беше насрочено гласуване на предложението за отнемане на мандата му на пленарна сесия в парламента, за което се изисква мнозинство от две трети.  Юлиян Марков", "date": "2019.06.01", "title": "„Макфакс“ (Македония): Никола Груевски ще подаде оставка като депутат"}
{"url": "http://www.focus-news.net/news/2019/06/01/2665071/faktormakedoniya-rusiya-shte-priznae-srabsko-kosovski-dogovor-ako-ima-takav.html", "text": "Русия ще признае сръбско-косовски договор, ако има такъв, пише Мирче Адамчевски, македонски журналист в материал в македонското електронно издание  “Фактор“ , представен без редакторска намеса. \r\nСъбитията в Косово онзи ден бяха повод за руската общественост да се позанимава със сръбско-косовските отношения, още повече, че пострада и руски дипломат от ООН. Но както минават дните, няма нищо след първата енергична реакция на събитията и вниманието е насочено повече към дипломата, към дипломатическата му защита, към осъждането на косовските власти за насилието срещу него и така нататък. \r\nСергей Лавров, който бе на двудневно работно посещение в Словения, каза, че действията на косовската полиция са всъщност \"провокация на албанската страна\", коментирайки мисията на косовските власти, арестували етнически сърби в северната част на Косово, населена предимно със сърби, която Косово определи като действие срещу престъпността и корупцията. В този контекст ръководителят на руската дипломация изтъкна, че международната общност, ЕС и НАТО се опитват да създадат \"санитарен коридор\" на Балканите, тоест един вид буферна зона към Руската федерация. Подобни изявления на първия руски дипломат не са нищо ново, когато става въпрос за Западните Балкани. Спомняте си какви бяха реакциите за Македония през изминалите години, особено преди подписването на Договора от Преспа. Но събитието предизвика реакции и в руската общественост, а не само в дипломатическите среди. \r\nТака един от най-големите познавачи на Балканите, академик Елена Гускова, голям поддръжник на Сърбия, заяви във вторник, че събитията показват, че Сърбия скоро трябва да реши въпроса за статута на Косово. Тя взе предвид появата на сръбския президент Александър Вучич в парламента на Сърбия. „За първи път Александър Вучич по време на преговорния процес между Белград и Прищина направи твърде тъжното заключение, че Сърбия е загубила по въпроса за Косово и Метохия. Той  заяви, че скоро ще дойде време за разрешаване на въпроса за статута на Косово и признаването на неговата независимост. Няма алтернатива на това решение, каза Вучич. Той прекрасно разбира, че след това изказване може да последва политическата му смърт, а хората, които свързват „предаването“ на Косово с неговото име, вероятно няма да го изберат на следващите избори, ”каза Гускова. \r\nПо думите й сръбският президент оказва натиск върху ЕС, САЩ и НАТО. „Целта на всички беше да накарат Вучич да приеме решение, което е непопулярно в страната. Следователно няма да има конфликти във външния план, защото той върви по техния план и е длъжен да вземе такова решение ”, каза Гускова. Според нея напрежението може да съществува само в Косово. Това е зона на конфликт и тук проблемът трябва да бъде решен. \"В Русия, въпреки осъждението на руското правителство на действията на албанската полиция, дипломацията смята, че въпросът за Косово е вътрешен въпрос за Сърбия. Така че Русия няма да се намесва в това и ще приеме всяко решение, което е одобрено както от сръбската, така и от албанската страна, \"заключи Гускова. \r\nГеорги Енгелхард, близък сътрудник на Института за славянски науки към Руската академия на науките (РАН), е близо до възгледите на Гускова и отбеляза, че Вучич всъщност е започнал новия етап за признаване на независимостта на Косово. „Той отмени разговорите по демаркацията. Сега той каза, че може да се проведе референдум по въпроса за Косово. А това означава да се промени конституцията“ - казва Енгелхарт. Според него Вучич в следващия период ще атакува онези, които не разбират нуждите от отстъпки и компромиси с Косово. От друга страна, според Вучич, е възможно да се засили албанския натиск скоро и това ще бъде основа за необходимите болезнени отстъпки по косовския въпрос. \"Това показва програмата на действията на сръбското ръководство през следващите месеци\", казва Енгелхард. \r\nТака не разсъждава обаче политическият анализатор, водещ научен сътрудник в Института за Европа в РАН Павел Кандел. Той смята, че сръбските власти не са готови да признаят независимостта на Косово. Според него Вучич маневрира. \"Сега е много опасно за него просто да признае независимостта на Косово и да не получи нищо в замяна. Той трябва да създаде впечатлението, че Сърбия е получила поне нещо в това отношение. А албанците не са готови да дадат нищо в това отношение. Така че в този момент той едва ли е подготвен за това, което се очаква от него на Запад, ”каза Кандел. \r\nЕкспертът от Центъра за политически анализи Андрей Тихонов смята, че албанските власти в Косово \"няма да се успокоят, докато не ликвидират докрай сръбското население от Косово и Метохия\". Според него инциденти като тoзи от сряда ще се повтарят. Разбира се, Сърбия трябва да реагира, но не знае как. \"Страната разчита на интеграцията в ЕС и няма намерение да се връща към времето на Слободан Милошевич. А Вучич не иска да завърши дните си в Хага. Така че, ако той иска в ЕС, той ще трябва да признае Косово. Такава перспектива за руските и сръбските патриоти изглежда ужасна, но Сърбия \"отива в Европа\", бавно и упорито \", каза Тихонов. \r\nСъвсем наскоро, в средата на този месец, фондация Карнеги в Москва проведе дебат по темата: отношението на Русия към разрешаването на косовския въпрос. Развитието на събитията показа, че това е много актуална тема. Москва многократно е заявявала, че ще подкрепи всяко решение, договорено от двете страни и което удовлетворява Сърбия. И наистина, тя не може да се държи по различен начин. Ако Сърбия и Косово се споразумеят, в Съвета за сигурност на ООН  Русия със сигурност няма да пречи на споразумението да бъде подкрепено от членовете на Съвета. Но Москва често заявява, че това решение трябва да е основано на резолюция №1244 на Съвета за сигурност на ООНг., където не се споменава независимостта на Косово. \r\nСърбия не знае как да се справи с това. Тя е под силен натиск от Запада, главно от САЩ, и преговаря с Косово под егидата на ЕС от няколко години. От друга страна, тя не може да забрави ролята на Русия в косовския въпрос и подкрепата, която получава от Москва, главно в ООН. Разкрачена между тези две страни Сърбия, сякаш не знае какво да реши. Както се казва „Хем й се иска, хем не й стиска“ . През последните две десетилетия в Сърбия се изгражда патриотичния образ на Русия. Сякаш тя е по-голям патриот от Сърбия по отношение на Косово. Максим Саморуков от Фондация Карнеги казва: \"За сметка на това се изразяват различни мнения, но всички те предполагат, че руската позиция е стандартът на истинския сръбски патриотизъм, отдалечаването, от който свидетелстват за ненадеждността на едни или други политици в самата Сърбия.\" \r\nСпоред него в действителност обаче изглежда, че сръбското ръководство не е уверено в руската подкрепа, както може да се чуе от устата на руските дипломати. От есента на 2018 г. Вучич се срещна два пъти с руския президент Владимир Путин.В ход бяха  интензивни преговори с Косово, когато изглеждаше, че се вижда някакво решение – най-вече такова, в което се говори за размяна на територии. Сърбия искаше да чуе за реакцията на Русия, за обмяната на територии в замяна на признаване на Косово. Самуруков смята, че Вучич не е получил гаранции за подкрепата на Москва за гореспоменатите решения. Това е така, защото формулировките в официалната позиция на Русия след двете срещи не са се променили. \r\nТака или иначе всяко решение на косовския въпрос  Русия ще се стреми да използва за собствените си нужди. Например, ако има размяна на територии. Това вероятно е била идеята, подкрепена и предложена от САЩ. В такъв случай Русия ще може да се надява, че някога тя ще бъде в състояние да приложи това решение за решаване на въпроси, свързани с Украйна. Например, промяна на границите - те трябва да се чертаят според етническата принадлежност на населението за получаване по-компактна етническа територия. \r\nВече има интерес към този план, дали резолюцията на Косово издава универсално решение за други региони, където има подобни проблеми? Например, в Нагорни Карабах, между Армения и Азербайджан. Или Абхазия и Осетия, или Приднестровието. Да не говорим за Сирия, Либия или някои европейски страни. Отговорът трябва да бъде, че всяка планина има собствена тежест. Най-добре е обаче да не се допуска промяна на границите, дори и в Косово. \r\nМосква не се намесва в преговорите за Косово. Тя оставя ЕС да управлява играта. Но изглежда, че преговорите излязоха от контрола на Съюза, особено след намесата на САЩ. Веднъж дори се заговори за предполагаемо споразумение между САЩ и Русия около Косово. Трудно е да се повярва, че има такова споразумение. Двете страни имат много други проблеми в отношенията си, така че няма време да се стигне в дневния ред за независимостта на Косово. Намесата на Москва не би била продуктивна, като се има предвид, че Западът я смята за заплаха за Балканите. И няма къде да се намеси, ако не бяха Сърбия и Република Сръбска в Босна и Херцеговина. \r\nИ докато някои руски експерти вече смятат, че Вучич ще предаде Сърбия по въпроса за Косово, има и такива, които вярват, че нещата ще продължат да са от полза за сърбите. В дебата на Фондация Карнеги от хора, които имат връзки със Запада се чу, че Вучич в отношенията си с Европа и Съединените щати е много по-кооперативен и по-положителен от партньорите си от Косово. И дори САЩ и ЕС са уморени от отношението на косоварите. За заплахите на \"Велика Албания\" се говори, че те са били използвани само за изнудване на Европа. И това няма да стане, защото в Косово има политици, които не искат да бъдат втора цигулка в нова държава. \r\nРумъния и Молдова могат да бъдат взети тук за пример. И в Румъния, и в Молдова има сили, които постоянно казват, че двете страни ще се обединят и по този начин Молдова ще стане член на НАТО и ЕС. Говори се около тридесет години, но не става дума за сливане. Просто в Молдова има политически сили, които искат да бъдат независими. Така е и в Косово. Тя не може да стане член на НАТО, а с декларативни съобщения за \"Велика Албания\". Освен това в Косово има хора, които заявяват: „За това ли се борихме, сега да бъдем под чадъра на друга държава. Искаме собствената си страна.\" \r\nВ края на краищата, ще има ли скоро независимо Косово? Много експерти смятат, че няма. На първо място без Съединените щати, въпросът с Косово няма да бъде решен. На 18 юни американският президент Доналд Тръмп ще обяви участието си в нова кандидат-президентска кампания Неговата администрация непрекъснато се променя, а Държавният департамент не знае кой колко е способен след многобройните оставки на опитни дипломати. Така че от юли нататък ще бъдем свидетели на ангажираността на Тръмп за изборите. Джон Болтън, съветник по националната сигурност, някога беше против независимостта на Косово. \r\nПрез есента ръководството на ЕС ще се промени. Това означава, че косовският въпрос се отлага за по-добри времена, защото е трудно да се повярва, че решение ще бъде намерено до октомври. Затова ще бъде важно кой ще влезе в ръководството на ЕС. Ще отнеме време, за да проучи проблема между Сърбия и Косово. Дали новите европейски лидери ще одобрят позицията на Сърбия? Колко ще им пречи поставянето на нови и нови искания от страна на косоварите. Западът се научи, че Вучич е кооперативен и отстъпва при натиск, което значи, че може да бъде притискан . Но това със сигурност ще изисква някаква гаранция за сътрудничество. И накрая, дори да се постигне споразумение, кой знае колко време ще отнеме, за да бъде изпълнено. \r\nА руснаците? Вариантът за забавяне на решението също ще бъде подходящ за тях. Това замразява конфликта за неопределено време. На фона на непрекъснато критикуване на събитията в Косово, прозира желанието им да се създаде прецедент, който ще им бъде от полза при решаването на много въпроси в постсъветското пространство.  Юлиян Марков", "date": "2019.06.01", "title": "„Фактор“(Македония): Русия ще признае сръбско-косовски договор, ако има такъв"}
{"url": "http://www.focus-news.net/news/2019/06/01/2665090/parvan-simeonov-galap-interneshanal-kitay-bavno-i-neotklonno-utvarzhdava-rolyata-si-v-globalen-mashtab-balkanite-tryabva-da-badat-gotovi-za-savmestno-satrudnichestvo.html", "text": "Китай бавно и неотклонно утвърждава ролята си в глобален мащаб, Балканите трябва да бъдат готови за съвместно сътрудничество. Това каза за седмичното обзорно предаване „Метроном“ на  Радио „Фокус“  изпълнителният директор на „Галъп интернешънъл“ Първан Симеонов. Целта на конференцията в България между 3 и 5 юни по повод първата по рода си Китайско-балканска инициатива е да предостави на Балканите необходимите знания и готовност за сътрудничество, обясни той. От българска страна конференцията ще получи необоримото внимание, уточни Симеонов, като добави, че патрон на събитието е вицепремиерът Красимир Каракачанов. Ще бъде организирана кръгла маса за перспективите на България и Китай, ще бъдат представени и множество доклади. Основната тема на конференцията е „Поясът и пътят“, съобщи той. „Различни са възприятията на Балканите за Китай. Данни на Глобалната асоциация „Галъп интернешънъл“ от преди няколко години показват, че в страни като България сякаш все още не се осъзнава ролята, която Китай играе в глобалната икономика. Обратно, в страни като част от тези на Западните Балкани, китайската роля вече се усеща. Различни са и мненията, които споделяме за влиянието в икономиката – дали е благотворно, или не, но безспорно Китай се превръща постепенно в един от глобалните центрове в свят, който започва да изглежда все повече полицентричен. Неслучайно китайската страна активизира своята роля в точки в света, където до скоро не очаквахме да я видим. Тя активизира своето военно присъствие и акцентира изключително много на развитието“, обясни Първан Симеонов. Той каза още, че за пръв път китайска неправителствена организация самостоятелно прави стъпка навън. Той изрази надежда, че това е началото на по-дълготраен процес. Според него България трябва да преодолее пасивността, провинциалното мислене, спиращо погледа към далечината и глобалните процеси. Страната ни трябва да покаже страст към преследване на интересите си, добави Първан Симеонов. \r\nЦоня СЪБЧЕВА", "date": "2019.06.01", "title": "Първан Симеонов, „Галъп интернешънъл“: Китай бавно и неотклонно утвърждава ролята си в глобален мащаб, Балканите трябва да бъдат готови за съвместно сътрудничество"}
{"url": "http://www.focus-news.net/news/2019/06/01/2665076/premierat-boyko-borisov-chestit-praznik-detsa-pozhelavam-vi-shtastlivo-i-bezgrizhno-detstvo.html", "text": "Честит празник, деца! Пожелавам Ви щастливо и безгрижно детство. Това написа премиерът Бойко Борисов в профила си в социалната мрежа  „Фейсбук“  по повод 1 юни - Международния ден на детето.", "date": "2019.06.01", "title": "Премиерът Бойко Борисов: Честит празник, деца, пожелавам Ви щастливо и безгрижно детство"}
{"url": "http://www.focus-news.net/news/2019/06/01/2665092/gen-chavdar-chervenkov-balgariya-shte-kupi-iztrebitelite-ot-sasht-no-ne-na-sumata-koyato-si-e-prigotvila-v-kasichkata-shte-brakne-dosta-po-dalboko-v-dzhoba-si.html", "text": "България ще купи изтребителите от САЩ, но не на сумата, която си е приготвила в касичката, ще бръкне доста по-дълбоко в джоба си. Това каза за седмичното обзорно предаване „Метроном“ на  Радио „Фокус“  ген. Чавдар Червенков, ръководител на Военното разузнаване в периода 1991-1993 година и министър на вътрешните работи в служебното правителство на Ренета Инджова. Условията на Щатите са ясни още от 2012 година, когато се водеше дебата за самолетите от Португалия, припомни ген. Червенков. Според него още тогава експертите бяха наясно, че едно от условията на Щатите е плащане в брой на цялата сума и получаване на продукцията след три години. Голяма е неяснотата около казуса с военната сделка, обясни той, като уточни, че не е ясно, каква е общата цена на изтребителите, които България ще закупи. „Проблемът, който си създадохме е, че сами се вкарахме в драмите на сделката с изтребителите F16. За другите две големи сделки – за корабите и бронираните машини – също предстоят подобни драми. Сами си създадохме това положение, защото му се даде изключително голяма гласност, натовари се с огромни очаквания, подхвърлиха се едни пари, милиарди, насам-натам, които ту се увеличаваха, ту намаляваха. В резултат на това редовият български гражданин, който проявява интерес към това, къде отиват парите му, не е наясно, какво всъщност се случва. Сега играта е на „Женски пазар“ и на „Тука има, тука няма“, обясни ген. Чавдар Червенков. Той каза още, че страната ни няма да се откаже от договорките за самолетите заради евентуални политически последствия. България трудно ще се пусне от хорото за сделката с изтребителите, сключването на подобни договори със САЩ е сложен и деликатен процес, добави той. \r\nЦоня СЪБЧЕВА", "date": "2019.06.01", "title": "Ген. Чавдар Червенков: България ще купи изтребителите от САЩ, но не на сумата, която си е приготвила в касичката, ще бръкне доста по-дълбоко в джоба си"}
{"url": "http://www.focus-news.net/news/2019/06/01/2665085/stara-zagora-malchugani-ot-18-detski-gradini-se-vklyuchiha-v-praznika-igray-s-priyateli-organiziran-obshtinata-po-povod-mezhdunarodniya-den-na-deteto.html", "text": "Малчугани от 18 детски градини в Стара Загора се включиха в празника „Играй с приятели“, организиран Общината по повод Международния ден на детето. Това съобщиха от пресцентъра на  Община Стара Загора . Началото бе дадено в 10.00 часа на обновения площад пред Общината.  \r\n„Честит празник, скъпи деца, родители и учители! Децата са най-скъпото за нас. Затова родители, вдъхвайте вяра в утрешния ден на децата си да са убедени, че успехите им ще се множат“, пожела Иванка Сотирова, зам.-кмет на Община Стара Загора. \r\nНай-напред на сцената излязоха малките балерини от детска градина (ДГ) „Мир“, които показаха завидни умения. Участниците и гостите на празника с удоволствие аплодираха и танцовите изпълнения „Децата на България“, „Детска планета“, „Българка“, „Преди 100 лета“. Дамите и джентълмените от ДГ „Пролет“ предизвикаха широки усмивки по лицата на публиката с перфектното си изпълнение. Дойде ред и на „Пасо добле“ на малките танцьори от ДГ „Звездица“ и латино ритмите в танца на малчуганите от ДГ „Бреза“. В чест на хубавото време „Пролетна нежност“ изпълниха децата от ДГ „Райна княгиня“, а тези от ДГ „Кипарис“ с танца „Морска феерия“ напомниха, че идва ред на морските преживявания. Имаше и танц с чадърчета, и още много изпълнения за радост на деца и родители.  \r\nПесента „Рипни калинке“ изпълниха с много желание децата от ДГ  „Светулка“, а със „Загоре, равно Загоре“ се представиха възпитаниците на ДГ „Звънче“. \r\nПразникът завърши с латино изпълнения на танцьорите от „Загора данс 2005“. \r\nМного бяха и желаещите да се включат в Арт ателиетата, представени от Школите по изобразителни изкуства на Център за подкрепа за личностно развитие  и школите по чужди езици и изобразително изкуство на НЧ „Родина 1860“. \r\nВсички деца дошли на празника получиха от любимите пръчици „Зайо Байо“ на фирма „Сани Конс-Тодорови“, която всяка година радва децата. И сега тя подари чисто нов велосипед на късметлията от томболата - Александър Иванов. \r\nМагията на детството продължи с музикалната постановка „Разкажи ми приказка“ на децата от ДГ „Патиланско царство“.", "date": "2019.06.01", "title": "Стара Загора: Малчугани от 18 детски градини се включиха в празника „Играй с приятели“, организиран Общината по повод Международния ден на детето"}
{"url": "http://www.focus-news.net/news/2019/06/01/2665094/sofiya-uchenitsi-ot-stolichni-uchilishta-shte-chetat-stihotvoreniya-ot-hristo-botev-i-ivan-vazov-na-2-yuni.html", "text": "Ученици от столични училища ще четат стихотворения от поетите Христо Ботев и Иван Вазов на 2 юни 2019 г. – Ден на Ботев. Инициативата е на Регионално управление по образование – София-град с подкрепата на Столична община. Това съобщиха от пресцентъра на  Общината . Целта на проект „В пантеона на Свободата“ е да се даде израз на преклонението пред величието на възрожденците – просветители и революционери, като в Деня на Ботев и на загиналите за свободата на България, като се прочетат стиховете на поетите Христо Ботев и Иван Вазов.  \r\nЧетенето ще се осъществи между 10.30 и 12.30 ч. на 2 юни 2019 г., неделя, от ученици едновременно в пространството пред и около паметника на Васил Левски на бул. „Васил Левски“ и пред гроба на Иван Вазов до църквата „Св. София“.  \r\nУчастниците ще четат по определен ред стихотворенията от сборника „Песни и стихотворения от Ботьова и Стамболова“ и от цикъла „Епопея на забравените“, като четенето ще приключи непосредствено преди 12.00 ч. Преди зазвучаването на сирените, призоваващи да отдадем почит към героите на България, участниците и присъстващите на събитието ще се групират с лице към паметника на Васил Левски и около надгробната плоча на Иван Вазов. След заглъхването на сирените двете групи ще прочетат в хор ботевото стихотворение „Хаджи Димитър“.", "date": "2019.06.01", "title": "София: Ученици от столични училища ще четат стихотворения от Христо Ботев и Иван Вазов на 2 юни"}
{"url": "http://www.focus-news.net/news/2019/06/01/2665080/blagoevgrad-kompleks-plazha-v-simitli-otvori-vrati-po-povod-mezhdunarodniya-den-na-deteto.html", "text": "Комплекс „Плажа“ в Симитли отвори врати по повод Международния ден на детето, съобщиха от  Община Симитли . Във връзка с празника входната такса за най-малките посетители е 1.00 лев. Водното съоръжение, което се радва на голяма посещаемост, отвори врати в първия ден от месец юни за всички желаещи да плуват и да се забавляват на любимото място. Работното време на басейните през летния сезон ще бъде от О9.00 до 19.00 часа.", "date": "2019.06.01", "title": "Благоевград: Комплекс „Плажа“ в Симитли отвори врати по повод Международния ден на детето"}
{"url": "http://www.focus-news.net/news/2019/06/01/2665095/obshtina-pernik-22-natsionalen-detsko-yunosheski-festival-chicho-stoyan-vzrivi-s-muzika-i-tantsi-selo-divotino.html", "text": "ХХІI Национален детско-юношески фестивал „Чичо Стоян” взриви с музика и танци село Дивотино. Това съобщиха от пресцентъра  Община Перник . Празникът беше открит от кмета на Община Перник Вяра Церовска с приветствие към участниците и гостите за упоритата работа за запазването и популяризирането на хилядолетните български обичаи и традиции. \r\n„Поздравявам ви за това, че с голяма трепет и любов пеете и танцувате и показвате автентичните български носии, предавани от поколение на поколение. С този фестивал поддържате традициите и творчеството, завещани ни от големия приятел - писателят Чичо Стоян. Малко са народите по света  като българския, които могат да се похвалят с толкова богата и безценна съкровищница, събирана най-старателно през годините от нашите предци и завещана на нас- съвременниците. Нека енергията и несломимия български дух бъдат винаги с вас“, сподели кметът Вяра Церовска и пожела успех на всички участници. Сред гостите на празника бяха още народният представител д-р Александър Александров, зам.-кметът по образование и култура Севделина Ковачева и секретарят Радослава Манова. \r\nМомичетата и момчетата бяха приветствани и от кмета на населеното място Румен Сергиев, който сподели, че чрез песните и танците се развива талантът и духовната сила на децата. \r\nНад 600 деца и младежи от цялата страна участват в детския празник „Чичо Стоян“ .Фестивалът има своята тридесет и три годишна история, а тази година той е и с международно участие. По покана на кмета на Община Перник г-жа Вяра Церовска гости и участници са бесарабски българи –певци и танцов ансамбъл „ Асорти“ от село Горна Албота- Тараклийски район – Република Молдова.  \r\nВсички участниците са оценявани от жури с председател Цветанка Атанасова – етнолог.  \r\nОрганизатори на събитието са НЧ “Чичо Стоян - 1927 г.”, Кметство село Дивотино и Община Перник.", "date": "2019.06.01", "title": "Община Перник: ХХІI Национален детско-юношески фестивал „Чичо Стоян” взриви с музика и танци село Дивотино"}
{"url": "http://www.focus-news.net/news/2019/06/01/2665093/hristo-prodanov-v-parlamenta-bsp-shte-prodalzhi-da-se-bori-za-dohodite-i-sotsialnite-neravenstva.html", "text": "В парламента БСП ще акцентира на темите за доходите, социалните неравенства, както и темата за минимална работна заплата, начин на нейното определяне и минимална пенсия. Ако искаме да се прави сериозна политика, нещата трябва да започнат от сега. В края на годината, когато се приема държавният бюджет, да се правят промени е несериозно. Това заяви зам.-председателят на ПГ на \"БСП за България\" Христо Проданов пред \"Дарик радио\", съобщиха от пресцентъра на  партията . Според него темата трябва се постави от средата на година, да се направят предложения, за да може при приемането на бюджета, да се приеме само финансовата рамка на този документ. \"Корупцията е основният бич, пред който е изправена България. Искаме нов закон за КПКОНПИ, защото се доказа, че този в момента не работи\", допълни той. Проданов подчерта, че предстои избор и на европейски прокурор, като той има двама наместници във всяка страна. \"В България нямаме никакви правила за техния избор. Искаме да има правила, които да гарантират, че тези хора няма да бъдат посочени от незнайно кой и да вършат това, което ще им каже той\", коментира зам.-председателят на ПГ на \"БСП за България\". Проданов припомни, че БСП е предлагала многократно да се намали ДДС на хляба и на други стоки. \"Ще подкрепим това предложение, защото това е наша водеща политическа теза\", каза още той.    \r\n\"Не съм съгласен с тезата, че кампанията на БСП за евроизборите е била негативна. Няма как да не коментираме \"Апартаментгейт\" и къщите за гости, но не сме залагали на тези теми. В кампанията говорихме за европейската минимална работна заплата и нейното формиране, както и Европа на две скорости\", посочи народният представител. Той изрази съжаление, че дебатът е бил изместен от скандалите около управляващите и подчерта, че те ще продължават, докато това правителство управлява България. \"За нас водещото в България са доходите, като най-бедната, най-изостанала, най-болната и най-най-най във всички негативни класации държава\", каза още той. \"За мен тези избори бяха пропуск за БСП, но това ще бъде поправено. Ще продължим да говорим и да се борим за социалните теми. Като опозиция не можем да мълчим, когато излизат гейтовете и престъпленията на това управление\", коментира Проданов.  \r\nСпоред народния представител Нинова трябва да остане лидер на БСП. Той е на мнение, че БСП има достатъчно аргументи да каже, че на тези избори се е представила добре, защото е единствената партия, която увеличи гласовете си, има един мандат повече от предните европейски избори и печели в доста общини и области. \"В годините сме губили много избори, но никой не е понесъл политическа отговорност за това. Сега оставки подадоха председателят на партията и шефът на предизборния щаб. Това е най-високото политическо ниво\", подчерта той. Христо Проданов подчерта, че Нинова иска да промени модела не само в България, но и в партията. \"Оставката е личен акт и пример. Тя иска да мине през пряк вътрешнопартиен избор, за да може хората в партията да кажат кого подкрепят. Всеки може да се включи в това състезание\", обясни той и посочи, че до края на юли има възможност този избор да бъде проведен.  \r\nСпоред Христо Проданов левицата ще бъде по-силна в Европа. \"Смесването на лявото и дясно е път, който докара Европа до това положение - в центъра на политиките не са хората, а корпорациите и банките. Европа не се харесва не само от БСП, а и от българските и европейските граждани по начина и модела, който функционира\", каза още народният представител.", "date": "2019.06.01", "title": "Христо Проданов: В парламента БСП ще продължи да се бори за доходите и социалните неравенства"}
{"url": "http://www.focus-news.net/news/2019/06/01/2665088/kmetat-na-blagoevgrad-d-r-atanas-kambitov-po-povod-mezhdunarodniya-den-na-deteto-vyarvayte-v-chudesata-za-da-se-sluchvat.html", "text": "Вярвайте в чудесата, за да се случват! Това заявява кметът на Благоевград д-р Атанас Камбитов в поздравителен адрес по повод Международния ден на детето, изпратен от пресцентъра на  Общината . „Скъпи деца, честит първи юни - Ден на детето! Това е Вашият празник, Вашият ден! Бъдете винаги усмивките, топлината и щастието в живота ни! Бъдете безгрижни, здрави и весели! Вярвайте в чудесата, за да се случват!“, казва още д-р Камбитов.", "date": "2019.06.01", "title": "Кметът на Благоевград д-р Атанас Камбитов, по повод Международния ден на детето: Вярвайте в чудесата, за да се случват"}
{"url": "http://www.focus-news.net/news/2019/06/01/2665099/sitel-makedoniya-nay-malko-29-dushi-sa-postradali-pri-pozhar-v-migrantski-tsentar-v-severozapadna-bosna-i-hertsegovina.html", "text": "Най-малко 29 души са ранени при пожар, който избухна във временния център за подслон за няколкостотин мигранти във Велика Кладуша, Северозападна Босна и Херцеговина тази сутрин в 6:30 часа местно време (7:30 часа българско време), информира македонският телевизионен канал  “Сител“ . \r\nСпоред местните медии в гасенето участват много пожарникари. Някои от пострадалите са настанени в болницата във Велика Кладуша, а някои са изпратени в кантоналната болница в Бихач. \r\nПо предварителна информация, причината за пожара е човешка небрежност.  Юлиян Марков", "date": "2019.06.01", "title": "„Сител“ (Македония): Най-малко 29 души са пострадали при пожар в мигрантски център в  Северозападна Босна и Херцеговина"}
{"url": "http://www.focus-news.net/news/2019/06/01/2665096/prof-aleksandar-marinov-vatreshnata-borba-v-bsp-se-izrazhda-v-nesposobnost-razlichiyata-da-badat-prevarnati-v-preimushtestvo.html", "text": "Вътрешната борба в БСП се изражда в неспособност различията да бъдат превърнати в преимущество. Това каза за публицистичното предаване  „Метроном“  на  Радио „Фокус“  политологът проф. Александър Маринов. Той допълни, че за разлика от ГЕРБ, където, по думите му, интересите са в буквалния и елементарния смисъл на думата, то при БСП инерцията е друга, при която вътрешнопартийната борба изглежда като генетична аномалия, която не може да бъде отстранена.  „Там е непрекъсната вътрешна битка заради вътрешната битка – без никакъв смисъл. Трябва да има конкуренция, разбира се. Трябва да има оспорване, в добрия смисъл на думата, на позициите на лидера, защото това би го направил по-силен, ефикасен и ефективен. Там е някакво безсмислено вътрешно самоизяждане, което не води до нищо добро. Това вече е инерция и поради тази вътрешна конфронтация част от БСП съвършено умишлено и открито сътрудничи с опонентите на социалистите“, обясни политологът.  Проф. Маринов допълни, че с годините се е наложило елементарно разбиране за протестния вот – гласуването против. За да се гласува против, трябва да има за кого да се гласува, обясни политологът и добави, че хората не припознават БСП и други партии, считащи се за опозиция, за алтернатива от гледна точка на потенциал, лица и надеждност.  \r\nЦоня СЪБЧЕВА", "date": "2019.06.01", "title": "Проф. Александър Маринов: Вътрешната борба в БСП се изражда в неспособност различията да бъдат превърнати в преимущество"}
{"url": "http://www.focus-news.net/news/2019/06/01/2665103/afp-ek-zayavi-che-cheshkiya-premier-se-namira-v-konflikt-na-interesi.html", "text": "Европейската комисия заяви, че чешкият премиер Андрей Бабиш трябва да върне субсидии за милиони евро, след като проектодоклад установи, че милиардерът е в конфликт на интереси, съобщиха чешки медии в събота, цитирани от  AFP . \r\nКомисията извърши одита през януари и февруари, подозирайки, че Бабиш е взимал решения за субсидии от ЕС като политик, а ги е усвоявал като предприемач. \r\nТя установи, че Бабиш, вторият най-богат чех, все още извлича печалби от основаната от него фирма за храна, химикали и медии. \r\nКомисията, която спря субсидиите на „Агроферт“ – фирмата, контролирана от Бабиш в очакване на одитната присъда, заяви, че иска Чешката република да върне субсидии в размер на 17,4 милиона евро, които противоречат на правилата. \r\n64-годишният Бабиш, роден в Словакия, прехвърли „Агроферт“ на два доверителни фонда през февруари 2017 г. - месеци преди да стане министър-председател - за спазване на разпоредбите за конфликт на интереси. \r\nНо като цитира устава на фонда, Комисията заяви, че „г-н Бабиш е създател и единственият бенефициент на тези доверителни фондове“. \r\n\"Двете основни цели на доверителните фондове са администрирането на групата \"Агроферт\" и защитата на интересите на г-н Бабиш\", се казва в проектодоклада.  Юлиян Марков", "date": "2019.06.01", "title": "AFP: ЕК заяви, че чешкия премиер се намира в конфликт на интереси"}
{"url": "http://www.focus-news.net/news/2019/06/01/2665102/blagoevgrad-zapochva-natsionalniyat-folkloren-konkurs-oro-se-vie-tsarvuli-se-kinat-v-selo-parvomay.html", "text": "Започва националният фолклорен конкурс „Оро се вие, цървули се кинат“ в село Първомай, община Петрич. Това каза за  Радио „Фокус“-Пирин  Йордан Николов, организатор на конкурса, председател на Фондация „Гайтан“ и хореограф на Ансамбъл „Гайтан“. По думите му конкурсът ще продължи 2 дни, а тази година в надпреварата ще се включат 22 танцови състава и ансамбли. Йордан Николов уточни, че днес програмата започва в 18.00 часа, когато най-малките представители на Ансамбъл „Гайтан“ ще открият конкурса, а след това ще се изявят и част от другите участници.  \r\nНиколов посочи, че очакват и 5 гостуващи ансамбъла, които няма да се състезават – от Босна и Херцеговина, Сърбия, Гърция и Румъния. Той заяви, че наградите и тази година ще бъдат национални носии. По думите му заслужилите първо място получават 12 носии, второ място – 8, и трето място – 6 носии. „Носиите, определени като награден фонд, се определят от нас. Тази година носията, която даваме в комплект, е много хубава македонска носия, т. нар. мариовска носия от село Мариово, което днес е в пределите на Македония, но носията е много богата и пищна. Имайки предвид през годините какви костюми даваме като награди, се опитваме всяка година да даваме нови модели, които да не преповтарят“, отбеляза Йордан Николов. \r\nНатали СТЕФАНОВА", "date": "2019.06.01", "title": "Благоевград: Започва националният фолклорен конкурс „Оро се вие, цървули се кинат“ в село Първомай"}
{"url": "http://www.focus-news.net/news/2019/06/01/2665105/veliko-tarnovo-zhiteli-na-grada-sabirat-zhalti-stotinki-za-detskoto-otdelenie-na-mobal-haskovo.html", "text": "Жители на Велико Търново събират \"жълти стотинки\" за Детското отделение на МБАЛ \"Хасково\", предаде репортер на  Радио \"Фокус\" - Велико Търново . Акцията \"Жълти стотинки - Деца помагат на деца\" ще продължи до 19.00 часа в заведение в парк \"Марно поле\". Тази година целта е събиране на средства за закупуване на оборудване и консумативи за Детското отделение на Хасковската болница. Необходими са помпи, инхалатори, аспиратор, пациентни монитори, ЕКГ апарат, стойки за системи, болнични легла за кърмачета, болнични шкафчета, постеля бельо за деца и придружители, столове, сгъваеми легла с матрак, готварска печка, двукрил гардероб, медицински бюра, шкаф за чисто болнично бельо, пейки и други консумативи. \r\nАкция \"Жълти стотинки - Деца помагат на деца\" продължава вече 12 години. Целите на акцията са да се събират средства за закупуване на апаратура, обзавеждане на болнични стаи, играчки и книги, построяване на детски площадки и осъществяване на ремонтни дейности в детски болнични отделения за подобряване на условията за престой в тях и приближаването им до тези в домашна среда. \r\nНадежда КРЪСТЕВА", "date": "2019.06.01", "title": "Велико Търново: Жители на града събират \"жълти стотинки\" за Детското отделение на МОБАЛ \"Хасково\""}
{"url": "http://www.focus-news.net/news/2019/06/01/2665091/sofiya-zam-kmetat-yoana-hristova-otkri-nova-detska-ploshtadka-v-zh-k-nadezhda-1-izgradena-s-uchastieto-na-domakinstva-v-proekt-za-razdelno-sabirane-na-otpadatsi.html", "text": "Зам.-кметът на Столична община с ресор околна среда Йоана Христова откри детска площадка в ж. к. „Надежда-1“. Изградена е след участието на 300 домакинства в пилотна инициатива за насърчаване на разделното събиране на отпадъци от домакинствата, която се изпълнява в рамките на проект за „Стимулиране на гражданското участие в процеса на рециклиране – Benefit-As-You-Save “, финансиран по програма „Балкани – Средиземно море“. Това съобщиха от пресцентъра на  Общината . \r\n„В природата не съществува отпадък, това е ресурс. Правилно събраните отпадъци се преработват и придобиват нов живот“, каза в приветствието си  зам.-кметът Христова и уточни, че така не само пазим околната среда, но и съхраняваме ресурси за идните поколения. От името на кмета на София Йорданка Фандъкова тя благодари на доброволци за участието им в инициативата и пожела на всички прекрасен празник. По-късно Христова разговаря с участници в проекта за предизвикателствата, които срещат при изпълнението му.  \r\nПилотна инициатива за насърчаване на разделното събиране на отпадъци от домакинствата  в  бл. №№ 150, 151, 152 и 160 от район „Надежда“ започна на  1 март  и е изцяло на доброволен принцип. За ефективната реализация на проекта всички 300 домакинства получиха безплатен комплект домашни контейнери за разделно събиране на отпадъците, биоразградими чували за хранителни отпадъци и ключ за достъп до изградените в близост до блоковете пет ограждания „Зелен остров“ със споделени контейнери за разделно събиране на отпадъците. Запълването на контейнерите се следи от сензори, а подадените данни се ползват от заинтересованите страни. Продължителността на инициативата  е  12 месеца.  Информацията, придобита в хода на проекта, ще бъде използвана при формирането на политиките на Столична община, свързани с управлението на отпадъците.  \r\nНа откриването децата и родителите бяха и в компанията на супер моркова „Мори“ и аниматори, които създадоха празнично настроение и ги провокираха да се включат в забавни игри, изграждащи навици за разделно събиране на отпадъци и поддържане на цветните площи. На събитието присъстваха и кметът на район „Надежда“ Димитър Димов, представители на Столична община и много граждани.", "date": "2019.06.01", "title": "София: Зам.-кметът Йоана Христова откри нова детска площадка в ж. к. „Надежда-1“, изградена с участието на домакинства в проект за разделно събиране на отпадъци"}
{"url": "http://www.focus-news.net/news/2019/06/01/2665101/sofiya-maykite-ot-initsiativata-sistemata-ni-ubiva-obmislyat-nov-palatkov-lager-pred-parlamenta.html", "text": "Майките от инициативата Системата ни убива обмислят нов палатков лагер пред парламента. Това беше обявено по време на протестното им шествие от Министерския съвет до Народното събрание, предаде репортер на  Агенция „Фокус“ . Шествието бе под наслов „Да спасим децата от системата! Да спрем неправомерното отнемане на деца!“. Основните искания на недоволните са за равнопоставеност в подкрепата за всички деца в България. Те настояват да се изравнят социалните помощи за децата в приемните семейства и за тези, които са сираци и се отглеждат от роднини. Майките искат още извеждането на дете от семейството да се предприема като крайна мярка при изчерпване на всички други възможности, а ако извеждането не се потвърди от съдебна инстанция, директорът на Дирекция „Социално подпомагане“, подписал заповедта за отнемане на детето незабавно да бъде отстранен от длъжност. Те настояват още за изготвяне на нова стратегия за семейството и детето, както и контрол върху работата на социалните работници. Майките на деца с увреждания заявиха, че ще протестират, докато исканията им не бъдат изпълнени. В противен случай ще организират отново масово палаткови протести.  \r\nДаяна ДЮЛГЕРОВА", "date": "2019.06.01", "title": "София: Майките от инициативата „Системата ни убива“ обмислят нов палатков лагер пред парламента"}
{"url": "http://www.focus-news.net/news/2019/06/01/2665107/sport-kristiyan-vasilev-se-klasira-na-polufinalite-na-skif-na-evropeyskoto-parvenstvo-po-grebane.html", "text": "Гребане: Кристиан Василев се класира за полуфиналите на европейското първенство по гребане в Женева, Швейцария. Българският скифьор завърши на второ място във втора четвъртфинална серия, като остана точно на секунда зад победителя Стеф Брунинк от Холандия. Полуфиналите в дисциплината са този следобед. \r\nСъщо след обяд ще гребе и Десислава Ангелова, която се класира в полуфиналите на скиф при жените.", "date": "2019.06.01", "title": "Спорт: Кристиян Василев се класира на полуфиналите на скиф на европейското първенство по гребане"}
{"url": "http://www.focus-news.net/news/2019/06/01/2665098/blagoevgrad-ivayla-todorova-ot-oblastniya-grad-specheli-golyamata-nagrada-velosiped-ot-tombolata-po-povod-mezhdunarodniya-den-na-deteto.html", "text": "Ивайла Тодорова от Благоевград спечели голямата награда – велосипед, от томболата, организирана от Общината и фирма за производство на снакс по повод Международния ден на детето, предаде репортер на  Радио „Фокус“ – Пирин . Името ѝ бе изтеглено сред стотици други, които предварително бяха заявили желанието си за участие, пускайки своите имена в кутии, разположени на площад „Македония“. С това бе поставен и финалът на програмата, която бе организирана от Община Благоевград по повод 1 юни.  \r\nПроведоха се различни музикални инициативи, а голямата изненада за децата бяха шарени балони, които полетяха към тях и в небето, след като бяха пуснати от големи мрежи, разположени на последния етаж на сградата на Народно читалище „Никола Вапцаров“. \r\nЛивия НИНОВА", "date": "2019.06.01", "title": "Благоевград: Ивайла Тодорова от областния град спечели голямата награда – велосипед, от томболата по повод Международния ден на детето"}
{"url": "http://www.focus-news.net/news/2019/06/01/2665104/zam-glavniyat-prokuror-ivan-geshev-kmetat-na-plovdivskiya-rayon-severen-i-negoviyat-pomagach-sa-zadarzhani-zaradi-iskane-na-podkup-sreshtu-razreshitelno-za-stroezh.html", "text": "Кметът на пловдивския район „Северен“ и неговият помагач са задържани заради искане на подкуп срещу разрешително за строеж. Това каза заместник главният прокурор Иван Гешев по време на брифинг, предаде репортер на  Агенция „Фокус“ . „Гражданин - строител депозира сигнал до министър-председателя, който сочи, че от него се искат пари, за да бъдат одобрени строителни книжа за строеж на обект в район „Северен“ град Пловдив“, отбеляза Гешев. „След това тази жалба е изпратена от г-н Борисов към КПКОМПИ. В рамките на ден беше докладвана тази жалба. Беше докладвано и на главния прокурор. Образувано е досъдебно производство“, отбеляза той. „Това е дело, което следва да се разследва от следователи. Започват да се събират доказателства, за тези неща, които твърди строителният предприемач“, обясни Гешев. Той добави, че от страна на КПКОНПИ се извършват отделни мероприятия, за да подпомогнат дейността.  \r\nПо думите му в рамките на няколко часа се е организирала успешна сработка. „С тези служби българските граждани трябва да се гордеят, твърдя го съвсем сериозно. За мен това е голям успех“, заяви той. \r\n„В резултат от събраните доказателства в четвъртък беше решено да се задържат определени лица в град Пловдив. Беше задържан кметът на район „Северен“ и още едно лице „посредник“ при получаване на парична сума“, поясни той. Това са кметът и лице, което прокуратурата смята, че е „помагач-посредник“, добави Гешев.  Той обясни, че ситуацията се развива от началото на миналата година. Строителят има имот, които възнамерява да направи блок и през декември 2018г. внася документи в район „Северен“ за издаване на разрешително за строеж. От администрацията са констатирани забележки, но те са били отстранени са в срок. Според Гешев обаче въпреки, че документите са изрядни, строителят не е получил полагащото му се разрешително за строеж.  \r\n„Кметът, мотириван по една или друга причина взима проекта в собствения си кабинет, което по закон не съответства на негови правомощия“, посочи зам. главният прокурор. \r\nСпоред Гешев забавянето на разрешителното е водело до финансови загуби за строителя. „Започва да се чувства притиснат в ъгъла. Изправен е пред реалната възможност да фалира“, уточни той. Вследствие на това строителят е извършвал разговори с различни хора от Общината, като от тях е получавал отговор, че ще получи нужните документи срещу 60 хил. лв.  „При разговор с поредния човек му се казва, че изключително близко лице на кмета може да му помогне и да изчака. Това лице се оказва един от обвиняемите, в качеството на помагач. От всички източници съвпада една и съща оферта“, добави Гешев.    \r\nДаяна ДЮЛГЕРОВА", "date": "2019.06.01", "title": "Зам. главният прокурор Иван Гешев: Кметът на пловдивския район „Северен“ и неговият помагач са задържани заради искане на подкуп срещу разрешително за строеж"}
{"url": "http://www.focus-news.net/news/2019/06/01/2665111/sliven-petdeset-godini-ot-puskaneto-v-eksploatatsiya-na-yazovir-zhrebchevo-byaha-otbelyazani-na-tarzhestvena-tseremoniya.html", "text": "Петдесет години от пускането в експлоатация на язовир „Жребчево“ край Сливен бяха отбелязани на тържествена церемония на язовирната стена. „Днешният празник е на хората, които са участвали в строителството на водното съоръжение и го стопанисват сега“, заяви по време на церемонията заместник-министърът на земеделието, храните и горите Атанас Добрев, предаде репортер на  Радио „Фокус“ – Сливен . По думите му служителите на „Напоителни системи“, освен напояването, имат много важна роля в превенцията по отношение на наводненията. \r\nСпоред изпълнителния директор на „Напоителни системи“ ЕАД Снежина Динева експлоатацията на петия по големина язовир в България е огромна отговорност към използването на водните ресурси в страната, към природата, силата на водата и към хората. Динева съобщи, че по повод годишнината е издаден сборник, съдържащ малко известни факти за мястото, на което е изграден язовира, за самото строителство и за хората, които са участвали в него. Снежина Динева допълни, че книгата ще бъде дарена на библиотеките в региона, както и на Националната библиотека. \r\nПламен Иванов, управител на „Напоителни системи“ ЕАД – клон „Средна Тунджа“, който стопанисва язовир „Жребчево“, заяви, че дълг на служителите на дружеството е да опазват природните богатства и да контролират водите. \r\nПо време на официалната церемония бяха връчени плакети и грамоти на бивши и настоящи служители на „Напоителни системи“ „За принос в управлението и стопанисването на язовир „Жребчево“, „Управител номиниран от колектива“ и „Лоялен водоползвател“. Инж. Пламен Иванов връчи 24 грамоти за принос в строителството и експлоатацията на язовир „Жребчево”. \r\nПроучвателните мероприятия за изграждането на язовира започват през 1950 – 1952 година. Обемът му е 400 000 000 куб. метра. Така язовир „Жребчево“ се нарежда на пето място по обем в страната, веднага след язовир „Искър“. Използва се за напояване и производство на електрическа енергия. Язовирът може да напоява 1 млн. дка земя на територията на областите Сливен и Ямбол. Преди да се използват за напояване, водите му преминават през ВЕЦ „Жребчево“, с мощност 14 000 кв/ч. \r\nЛюдмила ЙОРГОВА", "date": "2019.06.01", "title": "Сливен: Петдесет години от пускането в експлоатация на язовир „Жребчево“  бяха отбелязани на тържествена церемония"}
{"url": "http://www.focus-news.net/news/2019/06/01/2665110/burgas-goryal-e-pozhar-v-zavedenie-na-ul-stefan-stambolov-leki-naranyavaniya-e-poluchil-edin-ot-ognebortsite-otzovali-se-na-signala.html", "text": "Горял е пожар в заведение на ул. „Стефан Стамболов“ в Бургас. Това съобщи за  Радио „Фокус“ – Бургас  Цветелина Рандева от ОДМВР – Бургас. Около 12.03 часа в Първо Районно управление на МВР – Бургас е получено съобщение за инцидент в бистро на ул. „Стефан Стамболов“, при който поради неизправност в аспирацията възниква запалване. Своевременно към мястото на инцидента са се отправили два противопожарни екипа и полицейски служители, които са загасили огъня. От пожара леки наранявания е получил един от огнеборците, но след получаване на медицинска помощ е освободен за домашно лечение. \r\nМария КУРТЕВА", "date": "2019.06.01", "title": "Бургас: Горял е пожар в заведение на ул. „Стефан Стамболов“, леки наранявания е получил един от огнеборците, отзовали се на сигнала"}
{"url": "http://www.focus-news.net/news/2019/06/01/2665106/biser-demerdzhiev-obshtinski-mladezhki-savet-asenovgrad-vodim-pregovori-s-nyakolko-ot-nay-golemite-balgarski-futbolni-klubove-za-da-se-vklyuchat-v-blagotvoritelnite-ni-initsiativi.html", "text": "Представителите на Общински младежки съвет – Асеновград водят преговори с няколко от най-големите български футболни клубове, за да се включат в техните благотворителни инициативи. Това каза за  Радио „Фокус“ – Пловдив  Бисер Демерджиев от младежката структура. „Нашата молба към тях е да ни предоставят фланелки на футболните си отбори, подписани от всички футболисти, и да обявят на официалните си страници в социалните мрежи, че тези фланелки ще бъдат продадени на търг с благотворителна цел. Целта е да съберем възможно по-бързо средства отново за наши съграждани, които имат нужда от помощ, защото времето ни притиска, а са нужни средства. Ние сме хората, които трябва да помогнем. Ако не ние, то тогава кой?“, запита Демерджиев. \r\nТой посочи, че над 4500 лв. са събраните средства след проведени от Общинския младежки съвет кампании през последните шест месеца, като те са дарени са за благотворителност. \r\n„Първата кампания, която проведохме, когато аз вече бях част от Общинския младежи съвет в Асеновград, беше благотворителен Коледен базар ,който се състоя в Градската библиотека. За него имахме доста сериозна подготовка – изработвахме най-различни коледни сувенири, играчки, украси за елхи и т.н. Продадохме почти всичко, за щастие. Успехът беше доста голям, което ни мотивира и ние продължихме с инициативите. След това събирахме плюшени играчки, които занесохме в Дома за деца в Асеновград. Децата се зарадваха изключително много, а това беше голямо щастие и за нас също. Изработвахме и играчки за влюбени за Свети Валентин – правихме мечета от рози и други подобни неща. Интересът беше доста голям и за броени часове продадохме всичко. На 1 март по наша инициатива решихме да подаряваме мартеници на случайни минувачи в центъра на града. С нас имахме и кутии за дарения, като хората оставяха пари в тях като благодарност. След това, в периода между 1 април и 1 май, поставихме кутии за дарения на около 10 места в Асеновград – фитнес зали, ресторанти, магазини за хранителни стоки и други подобни. В началото на месец май събрахме кутиите и като ги отворихме видяхме, че хората в Асеновград са проявили доста добрина по великденските празници и са оставили много пари“, разказа Бисер Демерджиев и добави, че последната инициатива, проведена от Общинския младежки съвет в Асеновград е благотворителен футболен турнир в Асеновград, който също е постигнал огромен успех. \r\nТой смята, че когато хората са сплотени, когато искат да правят добро, винаги може да се намери начин. „Може би е нужно само един човек да разпали огъня,  след което всички да се включат. Затова ние от Общинския младежки съвет – Асеновград се опитваме да достигнем до възможно повече хора, за да може те да видят нашите дейности и да се включат в тях. Ние ще бъдем благодарни на всеки един, който се включи, независимо с какво – без значение дали с идеи, дали със средства или просто като сподели нашата страница в социалната мрежа, за да може да стигнем до повече аудитория и да може хората да помагат, както ние го правим“, каза още Демерджиев. \r\nТони МИХАЙЛОВ", "date": "2019.06.01", "title": "Бисер Демерджиев, Общински младежки съвет – Асеновград: Водим преговори с няколко от най-големите български футболни клубове, за да се включат в благотворителните ни инициативи"}
{"url": "http://www.focus-news.net/news/2019/06/01/2665109/faktor-makedoniya-ima-povredeni-domove-v-albaniya-horata-sa-uplasheni.html", "text": "Има повредени домове в Албания, хората са уплашени, пише македонското електронно издание  “Фактор“ \r\nЗеметресенията в Албания не спират, десетки трусове бяха регистрирани от сутринта. Най-силните от тях са усетени в югозападната част на Македония. \r\nГражданите на Корча се страхуват да влязат в домовете си и съобщават, че стените им са напукани и някои от таваните са унищожени. \r\nВсе още щетите се установяват от властите, но има информация от албански медии за пет сериозно повредени къщи в две села в близост до епицентъра.  Юлиян Марков", "date": "2019.06.01", "title": "„Фактор“ (Македония): Има повредени домове в Албания, хората са уплашени"}
{"url": "http://www.focus-news.net/news/2019/06/01/2665113/blagoevgrad-bezproblemno-se-izvarshva-preminavaneto-prez-granichnite-punktove-v-oblastta.html", "text": "Безпроблемно се извършва преминаването през граничните пунктове в Благоевградска област. Това съобщиха за  Радио „Фокус“ – Пирин  от Главна дирекция „Гранична полиция“. Преминаването през граничните пунктове „Кулата“, „Илинден“ на българо-гръцката и „Станке Лисичково“ и „Златарево“ на българо-македонската граница се иосъществява нормално. Няма данни за образували се колони от автомобили. \r\nЛивия НИНОВА", "date": "2019.06.01", "title": "Благоевград: Безпроблемно се извършва преминаването през граничните пунктове в областта"}
{"url": "http://www.focus-news.net/news/2019/06/01/2665117/gd-granichna-politsiya-makedonskite-vlasti-imat-problem-sas-sistemata-za-granichen-kontrol-na-gkpp-gyueshevo-trafikat-na-kapitan-andreevo-i-lesovo-e-intenziven-na-izhod-za-tovarni-avtomobili.html", "text": "Македонските власти имат проблем със системата за граничен контрол на ГКПП \"Гюешево\". На всички останали контролно-пропускателни пунктове на българо-македонската граница трафикът е нормален. Това съобщиха от  ГД \"Гранична полиция\" . Трафикът на ГКПП \"Капитан Андреево\" и ГКПП \"Лесово\" на българо-турската граница е интензивен на изход за товарни автомобили. \r\nНа българо-сръбската, българо-гръцката и българо-румънската граница трафикът е нормален на всички контролно-пропускателни пунктове. \r\nНа ГКПП \"Лесово\" ще бъде затруднено движението на влизащи и излизащи от страната моторни превозни средства, поради ремонтни дейности на турския граничен пункт, които ще продължат до август.", "date": "2019.06.01", "title": "ГД \"Гранична полиция\": Македонските власти имат проблем със системата за граничен контрол на ГКПП \"Гюешево\", трафикът на \"Капитан Андреево\" и \"Лесово\" е интензивен на изход за товарни автомобили"}
{"url": "http://www.focus-news.net/news/2019/06/01/2665114/tass-pri-vzriv-v-institut-v-ruskiya-grad-dzerdzhinsk-sa-postradali-19-dushi.html", "text": "При взрив в институт в руския град Дзерджинск, област Нижний Новгород,са пострадали 19 души, предава  TACC , като се позовава на пресслужбата на областното Министерство на здравеопазването. \r\nПо-рано пресслужбата съобщи, че по-голямата част от пострадалите са получили \"осколочни рани от лека и умерена тежест\". \r\nСега служителите по сигурността на института са оградили периметъра на обекта.  \r\nОт Държавния научно-изследователски институт „Кристал“ съобщиха, че жертви няма поради своевременната евакуация на персонала. \r\nОт института потвърдиха, че \"наистина е имало пожар в една от сградите, в резултат на експлозията и сградата е разрушена.\" \r\nСпоред информацията на оперативния щаб на Министерството на извънредните ситуации, \"заплаха от замърсяване на въздуха след експлозиите в института „Кристал“ няма.\" В момента оперативният щаб, създаден от името на губернатора на Нижегородска област Глеб Никитин, работи на място. \r\nДържавният научно-изследователски институт \"Кристал\" е основан през 50-те години на ХХ век. Специализиран в създаването на взривни вещества и смеси, както и в безопасни технологии за тяхното производство, изпитване, транспортиране и обезвреждане.  Юлиян Марков", "date": "2019.06.01", "title": "ТАСС: При взрив в институт в руския град Дзерджинск са пострадали 19 души"}
{"url": "http://www.focus-news.net/news/2019/06/01/2665100/pernik-praznichno-nastroenie-mnogo-emotsii-prikazni-valshebstva-i-usmivki-izpalniha-praznichnata-programa-za-denya-na-deteto-v-grada.html", "text": "Празнично настроение, много емоции, приказни вълшебства и усмивки изпълниха празничната програма за Деня на детето в Перник. За малките приключенци бяха подготвени забавни изживявания. Това съобщиха от пресцентъра на  Общината . \r\nКметът Вяра Церовска по традиция поздрави децата и им пожела да са много здрави, да не спират да мечтаят, детството им да бъде изпълнено с безкрайни игри, много приятели, веселие и смях. \r\nЗаедно с кмета бяха народният представител д-р Александър Александров, нейният заместник по култура и образование Севделина Ковачева и секретарят Радослава Манова.  \r\nСпециално за малките жители на града бяха прожектирани анимационните филми „Астерикс и тайната на вълшебната отвара“,  „Великото пътешествие“  и  „Пепеляшка“. \r\nПод мотото „Не преминавай на червено“ премина играта, която показа на всички как се пресича правилно пътното платно. \r\nИ тази година с огромен интерес предизвикаха и паркираните пожарни автомобили в Градския парк, с които се  правеха демонстрация и всеки можеше да се запознае с трудните професии. \r\nЗа поредна година „Улица Вълшебна“ събра десетки деца в изработването на глинени съдове, накити и сувенири. Посетителите имаха и възможността да се видят носии и ученически униформи от близкото минало.", "date": "2019.06.01", "title": "Перник: Празнично настроение, много емоции, приказни вълшебства и усмивки изпълниха празничната програма за Деня на детето в града"}
{"url": "http://www.focus-news.net/news/2019/06/01/2665119/sport-dnes-ot-22-chasa-shte-se-igrae-finalat-na-shampionskata-liga.html", "text": "Футбол: Днес от 22 часа ще се играе финала на Шампионската лига на стадиона на Атлетико Мадрид „Уанда Метрополитано“ между отборите на Ливърпул и Тотнъм. До финала Ливърпул достигна след като на полуфинала отстрани Барселона, а Тотнъм преодоля Аякс. Ливърпул е печелил най-високото европейско футболно отличие пет пъти, за последен път през 2005 година.  \r\nТотнъм не е печелил нито веднъж тази купа, а през далечната 1963 е печелил Купата на носителите на национални купи. През 1972 и 1984 година е печелил купата на УЕФА. \r\nСъдия на мача ще бъде словенецът Дамир Скомина, който ще свири за първи път финала на най-престижния европейски турнир.", "date": "2019.06.01", "title": "Спорт: Днес от 22 часа ще се играе финалът на Шампионската лига"}
{"url": "http://www.focus-news.net/news/2019/06/01/2665115/sliven-protestno-shestvie-pod-nadslov-ne-na-natsionalna-strategiya-za-deteto-2019-2030-g-shte-se-provede-v-grada-na-2-yuni.html", "text": "Протестно шествие под надслов „Не на „Национална стратегия за детето 2019-2030 г.“ ще се проведе в Сливен на 2 юни, съобщиха организаторите на  събитието . \r\nИнициаторите на протеста се обявяват срещу  противопоставянето на деца срещу родители и упражняването на контрол над родителите чрез страх от законно отнемане на децата им. Освен това протестът е насочен и срещу  джендър идеологията. \r\nСъбитието е насрочено за 18.00 часа пред сградата на НТС.", "date": "2019.06.01", "title": "Сливен: Протестно шествие под надслов „Не на „Национална стратегия за детето 2019-2030 г.“ ще се проведе в града на 2 юни"}
{"url": "http://www.focus-news.net/news/2019/06/01/2665122/na-66-godishna-vazrast-pochina-dvukratniyat-svetoven-i-5-kraten-evropeyski-shampion-v-klasicheskata-borba-nikola-dinev.html", "text": "На 66-годишна възраст почина Никола Динев, двукратен световен и 5-кратен европейски шампион в класическата борба. Това съобщиха от  Българската федерация по борба . Той бе носител на още 4 медала от големи първенства в категория тежка, както и на златния пояс „Никола Петров“ за 1977 г. \r\nДатата и мястото на поклонението ще бъдат обявени допълнително.   изказва съболезнования на близките и семейството му.", "date": "2019.06.01", "title": "На 66-годишна възраст почина двукратният световен и 5-кратен европейски шампион в класическата борба Никола Динев"}
{"url": "http://www.focus-news.net/news/2019/06/01/2665120/ventsislav-ferdinandov-nablyudavasht-prokuror-utre-shte-bade-poiskana-postoyanna-myarka-za-neotklonenie-na-kmeta-na-plovdivskiya-rayon-severen-i-negoviya-sauchastnik.html", "text": "Утре ще бъде поискана постоянна мярка за неотклонение на кмета на пловдивския район „Северен“ и неговия съучастник. Това каза на брифинг Венцислав Фердинандов - прокурорът, който наблюдава делото срещу кмета на Район „Северен“ в Пловдив, предаде репортер на  Агенция „Фокус“ . „Става дума за престъпление, което е извършено в съучастие. Смятаме, че това е престъпление, защото кметът няма правомощия и отношение към преписката, която е входирана в район „Северен“. Той не подписва документи, които касаят идейния проект и не издава разрешение за започване на строителство“, заяви той. „Кметът иска да получи дар, който не му следва, упражнявайки влияние, на лицето, което трябва да вземе това решение. Според наблюдаващите прокурори са събрани категорични доказателства, че са извършени престъпления от две лица – кметът на район „Северен“ и помагачът. Те са задържани за 72 часа. Утре ще бъде внесено делото в съда за искане на постоянна марка за неотклонение по отношение на тези две лица“, посочи той.  \r\nДаяна ДЮЛГЕРОВА", "date": "2019.06.01", "title": "Венцислав Фердинандов, наблюдаващ прокурор: Утре ще бъде поискана постоянна мярка за неотклонение на кмета на пловдивския район „Северен“ и неговия съучастник"}
{"url": "http://www.focus-news.net/news/2019/06/01/2665124/afp-maykal-pompeo-shte-vzeme-uchastie-v-sreshtata-na-kluba-bilderberg-v-montryo.html", "text": "Държавният секретар на САЩ Майкъл Помпео ще вземе участие в събота в среща в Швейцария на клуба „Билдерберг“, предава  AFP . \r\nДържавният департамент потвърди в събота, че Помпео, който е на четиристранна обиколка на Европа, ще вземе участие в четиридневната среща, която започна в четвъртък в живописния швейцарски град Монтрьо. \r\nНеговото участие не беше споменато в официалния дневен ред и той не фигурира в списъка на около 130 участници от 23 страни. \r\nВ списъка е зетят и съветник на американския президент Доналд Тръмп Джаред Къшнър, който би могъл да използва форума, за да опита да подсили подкрепата си за изготвяния от него мирен план за Близкия изток. \r\nГлавният изпълнителен директор на „Майкрософт“ Сатя Надела, генералният секретар на НАТО Йенс Столтенберг и опитния държавник Хенри Кисинджър, също фигурират в списъка на участниците, както и министър-председателят на Холандия Марк Рюте, френският финансов министър Бруно Льо Мер и германският министър на отбраната Урсула фон дер Лейен. \r\nГрупата, която се среща всяка година от 1954 г. и е създадена като форум за насърчаване на диалога между Европа и Северна Америка, тази година обсъжда редица теми като изменението на климата, бъдещето на капитализма, етиката на изкуствения интелект, Китай , Русия и Брекзит, заявиха организаторите.  Юлиян Марков", "date": "2019.06.01", "title": "AFP: Майкъл Помпео ще вземе участие в срещата на клуба „Билдерберг“ в Монтрьо"}
{"url": "http://www.focus-news.net/news/2019/06/01/2665112/gabrovo-demonstratsii-na-politseyska-tehnika-i-rabota-s-politseysko-kuche-shte-se-provedat-v-grada-po-povod-mezhdunarodniya-den-na-deteto.html", "text": "Демонстрации на полицейска техника и работа с полицейско куче ще се проведат в Габрово по повод Международни ден на детето - 1 юни, съобщиха от  Областна дирекция на МВР - Габрово . Събитието ще се проведе от 15.30 до 17.30 часа на площад \"Възраждане\". В празника ще вземат участие полицейски служители от Областната дирекция на МВР, които ще демонстрират пред децата полицейска техника, защитни и помощни средства, работа със служебно куче, както и бойни полицейски техники за самоотбрана и за задържане на нарушители. Демонстрации ще бъдат проведени и на 2 юни. Те имат за цел да представят различните професии. Инициативата е на клуб \"Изследовател\".", "date": "2019.06.01", "title": "Габрово: Демонстрации на полицейска техника и работа с полицейско куче ще се проведат в града по повод Международния ден на детето"}
{"url": "http://www.focus-news.net/news/2019/06/01/2665118/kmetat-kalin-kamenov-vratsa-pazi-zhiva-traditsiyata-i-pametta-na-poeta-revolyutsioner-hristo-botev-prez-tsyalata-godina.html", "text": "На 1 и 2 юни Враца се превръща в патриотичната и родолюбива столица на България. Това каза за предаването „За честта и славата на България“ на  Радио „Фокус“  кметът Калин Каменов. Общината пази жива традицията и паметта на поета-революционер Христо Ботев с работа през цялата година, обясни той. 1 и 2 юни са датите, когато се прекланяме пред паметта на героите, уточни Кален Каменов, като добави, че родолюбието трябва да се възпитава целогодишно. „През цялата година с всички културни институции и училища в града успяваме да правим толкова много събития, така че духът на врачани да бъде на ниво целогодишно. Смятам, че трябва да има преход между миналото, настоящето и бъдещето, а той неминуемо е свързан с децата, защото те ще наследят нашия дух и ще предадат на другите поколения спомена и легендата за българските герои. Ако ние не научим своите деца на обич към родината, към героите и традициите и почит към героизма на революционерите, то ние сме изгубени като нация. Неслучайно от няколко години поддържаме инициативите „По стъпките на Ботев“ и „Най-патриотичен клас“, което прави Враца град, пазещ пламъка на родолюбието през цялата година“, обясни Калин Каменов. Той каза още, че на традиционната тържествена заря-проверка във Враца тази вечер е под патронажа на президента Румен Радев. На поклонението на връх Околчица утре се очаква да присъстват народни представители и общественици.  Добре дошли са всички, които искат да станат част от празниците в град Враца, добави кметът Калин Каменов.  \r\nЕвелина БРАНИМИРОВА", "date": "2019.06.01", "title": "Кметът Калин Каменов: Враца пази жива традицията и паметта на поета-революционер Христо Ботев през цялата година"}
{"url": "http://www.focus-news.net/news/2019/06/01/2665127/nova-makedoniya-makedoniya-yens-stoltenberg-i-delegatsiya-na-nato-shte-pristigne-v-skopie-v-nedelya.html", "text": "Генералният секретар на НАТО Йенс Столтенберг и Северноатлантическият съвет пристигат в Скопие в неделя с два самолета, пише македонският вестник  “Нова Македония“ . \r\nПърво ще кацне самолетът на Столтенберг, който ще включва шестима членове на неговия кабинет и един час по-късно ще кацне и самолетът със Северноатлантическия съвет, в който ще бъдат 29 представители на държавите-членки на НАТО. \r\nДане Талевски, съветник на премиера за външната политика  и национален координатор за НАТО, каза, че това е второто посещение от такъв ранг в Македония. \r\n„Първият Северноатлантически съвет, воден от тогавашния генерален секретар Джордж Робъртсън, посети Македония през 2003 г., но това посещение беше в съвсем различен контекст - да приветства Охридското споразумение. Настоящото посещение трябва да подпечата членството на Република Северна Македония в Организацията на Северноатлантическия договор. Северноатлантическият съвет е най-висшият орган, щабът на НАТО, в който има представители на 29-те държави-членки с ранг на посланици. Те ще проведат поредица от срещи с държавното ръководство, на които ще бъде поставена темата за интеграция в НАТО, дейностите, които трябва да се извършат, и резултатите, които трябва да постигне страната до окончателното приемане в НАТО“, каза съветникът Талевски. \r\nТой заяви, че Македония има отлични резултати в областта на необходимите реформи не само в политическата, но и във военната област и че ратификацията на протокола за членство в НАТО е доста напреднала. Досега 13 членове са ратифицирали протокола и процедурата е започната от всички останали. \r\n„Всяка държава-членка има различни начини за ратифициране на протокола. Някъде го прави правителството, някъде парламента. Някъде събранията са в две камари, така че процедурата е по-дълга, а в монархиите се очаква и подписът на краля. Това са процедури, които трябва да се спазват и не можем да кажем колко дълго ще продължат, но очакваме да станем пълноправни членове на НАТО до декември или през първите месеци на следващата година. Би било идеално да завършим ратификациите до декември, когато се планира срещата на върха на НАТО в Лондон, когато се отбелязва 70-та годишнина от създаването на Алианса, за да отпразнуваме нашето членство“, казва съветникът Талевски. \r\nОсвен ратифицирането на протокола за членство в НАТО за всички държави-членки, Вашингтонският договор се очаква да бъде допълнен. Това е първоначалното споразумение за създаване на НАТО, където Македония трябва да бъде включена като 30-та държава-членка.  Юлиян Марков", "date": "2019.06.01", "title": "„Нова Македония“ (Македония): Йенс Столтенберг и делегация на НАТО ще пристигне в Скопие в неделя"}
{"url": "http://www.focus-news.net/news/2019/06/01/2665128/pazardzhik-velingrad-shte-otbelezhi-143-godini-ot-gibelta-na-hristo-botev-s-poreditsa-ot-initsiativi.html", "text": "Велинград ще отбележи 143 години от гибелта на Христо Ботев с поредица от инициативи, съобщи за  Радио „Фокус“ – Пазарджик  Бояна Кирилова от общинската администрация. „Днес от 21.15 часа започва Възпоменателна вечерна заря-проверка в памет на Христо Ботев, геройски загиналите знайни и незнайни войни за свободата и независимостта на България. Тя е съвместна инициатива на Община  Велинград, ОУ „Христо Ботев” и НГГС „Христо Ботев” - Велинград. На 2 юни в 11.50 часа ще започне – Възпоменателно поклонение пред паметника на Христо Ботев“, уточни Кирилова. Тя допълни, че ще бъдат поднесени цветя и венци в памет на загиналите за свободата и независимостта на България. \r\nВаня НИКОЛОВА", "date": "2019.06.01", "title": "Пазарджик: Велинград ще отбележи 143 години от гибелта на Христо Ботев с поредица от инициативи"}
{"url": "http://www.focus-news.net/news/2019/06/01/2665108/veliko-tarnovo-na-dva-signala-za-neobhodimost-ot-otvodnyavane-na-mazeta-sa-reagirali-protivopozharnite-ekipi-na-teritoriyata-na-oblastta.html", "text": "На два сигнала за необходимост от отводняване на мазета са реагирали противопожарните екипи на територията на област Велико Търново след проливния дъжд вчера. Това съобщиха за  Радио \"Фокус\" - Велико Търново  от Регионална дирекция \"Пожарна безопасност и защита на населението\". В 18.50 часа на 31 май е получен сигнал за наводнено мазе на ул. \"Петко Тодоров\" във Велико Търново. На място е изпратен екип на районната служба с един противопожарен автомобил и трима пожарникари. В 22.45 часа е постъпил сигнал и за наводнено мазе на ул. Георги\" Григор Стоянов\" в Свищов. Проблемът е отстранен от екип на районната служба с един противопожарен автомобил и трима пожарникари.  \r\nНадежда КРЪСТЕВА", "date": "2019.06.01", "title": "Велико Търново: На два сигнала за необходимост от отводняване на мазета са реагирали противопожарните екипи на територията на областта"}
{"url": "http://www.focus-news.net/news/2019/06/01/2665125/nimh-nivoto-na-reka-mesta-pri-mestnostta-momina-kula-okolo-praga-za-visoki-vodi.html", "text": "През последното денонощие нивата на наблюдаваните реки във водосбора на река Места са останали без съществени изменения, а тези във водосбора на река Струма са се повишили незначително, вследствие на валежи, сочи справка в сайта на  Националния институт  (НИМХ) по метеорология и хидрология. Регистрираните колебания на речните нива за водосбора на река Места са от -3 см до +4 см, а във водосбора на река Струма от -13 см до +18 см. Водните количества на реките в басейна са около и под праговете за средни води, с изключение на река Места при местността Момина кула, която е с водно количество около прага за високи води.  \r\nДнес и през следващите три дни, в резултат на валежи, ще има краткотрайни повишения на речните нива в басейна. По-значителни повишения ще има във вечерните часове на 2 юни и през нощта срещу 3  юни в горните части от водосбора на река Струма и притоците ѝ - реките Градевска, Лебница и Струмешница, и през във вечерните часове 3 юни и през нощта срещу 4 юни – отново в горните части от водосбора на реката и притока ѝ река Джерман. В резултат на интензивни валежи има вероятност от възникване на поройни наводнения през нощта на 2 юни срещу 3 юни и ранните сутрешни часове на 3 юни в река Струма – във водосбора на притоците ѝ реките Конска, Градевска, Лебница и Струмешница. Поройни наводнения са възможни също в следобедните и вечерни часове на 3 юни и през нощта срещу 4 юни във водосбора на река Струма – по основната река около и над град Перник, във водосбора на притоците ѝ реките Мещичка, Конска, Светля и Джерман.", "date": "2019.06.01", "title": "НИМХ: Нивото на река Места при местността Момина кула около прага за високи води"}
{"url": "http://www.focus-news.net/news/2019/06/01/2665131/sport-stefanos-tsitsipas-pobedi-filip-kraynovich-na-rolan-garos.html", "text": "Тенис: Гръцкият тенисист Стефанос Циципас победи сърбина Филип Крайнович с 3:1 сета (7:5, 6:3, 6:7, 7:6) в мач, започнал снощи и прекъснат заради късния час. Мачът продължи общо 3 часа и 38 минути. Циципас ще играе с победителя от срещата  между българския тенисист Григор Димитров и Стан Вавринка, който се играе в момента.", "date": "2019.06.01", "title": "Спорт: Стефанос Циципас победи Филип Крайнович на „Ролан гарос“"}
{"url": "http://www.focus-news.net/news/2019/06/01/2665123/veliko-tarnovo-s-blizo-do-1-metar-se-e-pokachilo-nivoto-na-reka-yantra-v-kv-cholakovtsi-za-edno-denonoshtie.html", "text": "С 98 см се е покачило нивото на река Янтра в кв. „Чолаковци“ във Велико Търново за едно денонощие. Това съобщиха за  Радио „Фокус“ – Велико Търново  от Хидрометеорологичната обсерватория в града. Тази сутрин там са измерени 218 см, при критични стойности 650 см. Със 100 см е покачването на нивото на реката при село Каранци в община Полски Тръмбеш. Измереното ниво тази сутрин е 185 см, при критични стойности 500 см. Със 153 см се е повишила река Джулюница при лясковското село Джулюница. Нивото й там е 236 см. Равнището на Голяма река при Стражица е 87 см. Покачването е с 9 см. \r\nПрогнозираните водни количества за 2, 3 и 4 юни ще бъдат над средномногогодишните стойности. От днес ще започне процес понижение на речните нива във водосбора, като вследствие на оттичане до края на деня ще има повишения на речните нива в долното течение на основната река. Процеса на понижение ще се запази и през следващите 3 дни. В резултат на ваелжи са възможни нови краткотрайни повишения през нощта 2 срещу 3 юни във водосбора на р. Росица и планинските части от водосбора на основната река. Водните количества ще бъдат под праговете за внимание. \r\nНадежда КРЪСТЕВА", "date": "2019.06.01", "title": "Велико Търново: С близо до 1 метър се е покачило нивото на река Янтра в кв. „Чолаковци“ за едно денонощие"}
{"url": "http://www.focus-news.net/news/2019/06/01/2665132/otets-spas-veselinski-sabitiyata-koito-provezhdame-v-hram-rozhdestvo-bogorodichno-sa-posveteni-na-90-ata-godishnina-ot-osveshtavaneto-mu-i-50-ata-godishnina-ot-obyavyavaneto-na-simitli-za-grad.html", "text": "Всички събития, които провеждаме в храм „Рождество Богородично“ са посветени на 90-ата годишнина от неговото освещаване и 50-ата годишнина от обявяването на Симитли за град. Това каза за  Радио „Фокус“ – Пирин  отец Спас Веселински, председател на църковното настоятелство и свещеник в храма.  \r\nТой отбеляза, че честванията по повод годишнината са започнали още с обявяването на конкурса „Моята църква“, в рамките на който ученици са изпратили различни творби под формата на рисунки, есета, разкази и стихотворения. „Така те станаха „съучастници“ в празника, който имаме. Все пак нека не забравяме, че същността на празника е отслужването на светата евхаристия, която ще се проведе на 4 юни, което е вторник. Предната вечер ще се състои награждаването на децата, взели участие в конкурса, а също така ще бъде отслужена вечерна служба в храма от Негово Високопреосвещенство Неврокопският митрополит Серафим в 17.00 часа“, каза още отец Веселински.  \r\nТой добави, че в 07.00 часа сутринта на 4 юни ще започнат утреня и божествена света литургия, които също ще бъдат отслужени от Неврокопският митрополит Серафим.  \r\nПо отношение на конкурса „Моята църква“, отец Веселински посочи, че е имало голям интерес, но винаги може да се желае повече. „Все пак трябва да кажем, че сме много доволни от това, което децата направиха и показаха. Освен това с участието си в конкурса те показаха, че младите хора все по-често се обръщат към вярата“, заяви отец Веселински. Според него това наблюдава както по време на службите, така и в неделното училище към църквата. „То се посещава редовно от деца от град Симитли, които ежеседмично присъстват на заниманията, които се провеждат в Неделното училище. Надявам се, че това ще бъде „маята, която ще закваси тестото“ и другите деца да идват при нас, за да се запознаят с православната вяра“, подчерта отец Веселински. \r\nЛивия НИНОВА", "date": "2019.06.01", "title": "Отец Спас Веселински: Събитията, които провеждаме в храм „Рождество Богородично“, са посветени на 90-ата годишнина от освещаването му и 50-ата годишнина от обявяването на Симитли за град"}
{"url": "http://www.focus-news.net/news/2019/06/01/2665135/veliko-tarnovo-s-2-sm-se-e-ponizhilo-nivoto-na-reka-dunav-pri-svishtov-prez-izminaloto-denonoshtie.html", "text": "С 2 см се е понижило нивото на река Дунав при Свищов през деня изминалото денонощие, съобщиха от  Хидрометеорологична станция - Свищов . Водният строеж на реката там е 498 см, а температурата на водата е 18°. Днес по поречието на Дунав, при Свищов е предимно облачно. Духа слаб до умерен вятър от изток-североизток. Максималните температури достигат 27°, в Свищов - 24°.", "date": "2019.06.01", "title": "Велико Търново: С 2 см се е понижило нивото на река Дунав при Свищов през изминалото денонощие"}
{"url": "http://www.focus-news.net/news/2019/06/01/2665126/blagoevgrad-obshtinata-podari-mnogo-iznenadi-na-detsata-po-sluchay-denya-na-deteto.html", "text": "Първи юни започна в Благоевград с много игри, изненади и запомнящи се емоции. Денят на детето стартира с богата програма, организирана от Община Благоевград. Това съобщиха от пресцентъра на  Общината . Събитието бе открито от зам.-кмета с ресор култура и хуманитарни дейности Христина Шопова в 10.00 часа на площад „Македония“. Тя отправи приветствие: „Поздравявам всички деца на Благоевград,  да бъдат здрави, щастливи и усмихнати . Убедени сме , че имаме най-талантливите и прекрасни деца. Това те го доказват всеки ден. Благодаря на всички родители, които са тук с децата си за да се забавляват заедно. Пожелавам ви много здраве и успехи.“ \r\nМузикалната програма разчупи атмосферата на площада, а талантите от танцов клуб „Силвана денс“, Танцова формация „Астра“, Денс студио „Дежа вю“ и солистите от Вокално студио „Фа диез“, дадоха възможност на децата на Благоевград  да танцуват и да пеят заедно с тях.  \r\nТрадиционно бе проведена и томбола на „Зайо-байо“. Голямата награда се падна, велосипед, грабна малката Йоана. Децата на Благоевград бяха озарени от щастливи усмивки, когато към тях се изсипа дъжд от разноцветни балони.  \r\nПразничната програма продължи на стадион „Христо Ботев“, където се проведе международен първоюнски  футболен турнир „Хлапетата“. Зам.-кметът Христина Шопова поздрави от свое име и името на кмета д-р Камбитов малките участници, техните треньори и родители. „Честит първи юни на всички деца! Честит празник на всички малки, пораснали и не толкова пораснали  деца. Изключително съм щастлива , че днес съм тук и искам да ви поздравя от свое име и името на кмета на община Благоевград д-р Аатнас Камбитов с първия такъв организиран турнир и съм сигурен, че този турнир ще стане традиционен. Благоевград винаги е бил футболен град. Винаги е давал таланти във всички футболни школи в цяла България. От това, което виждам е, че тази традиция ще продължи и със сигурност, а от тук има едни имена, които ще виждаме по футболните световни сцени. Поздравявам всички родители, продължавайте да ги подкрепяте! На всички треньори, организатори, един голям аплодисмент , защото ежедневно с работата си показват, че със сърце, душа и ентусиазъм всичко се получава. Благодаря ви , че не щадите сили и не се отказвате. Ролята на общината е да осигурява условия. Тази година има и финансиране за вас, за което много се радвам , че успяхме да го осигурим, така ще бъде и за напред, защото от малките тръгва всичко, за да продължат после към големите футболни сцени. На добър час на турнира!“.  \r\nВеднага след официалното откриване зам.-кметът Христина Шопова  награди първите малчугани, които бяха изиграли своите футболни срещи. Община Благоевград и съорганизаторите бяха подготвили за всички футболни таланти медали и подаръци, а за най-добрите имаше купи и статуетки.", "date": "2019.06.01", "title": "Благоевград: Общината подари много изненади на децата по случай Деня на детето"}
{"url": "http://www.focus-news.net/news/2019/06/01/2665121/doktorant-kristiyan-kovachev-sabitiyata-posveteni-na-90-ata-godishnina-ot-osveshtavaneto-na-hram-rozhdestvo-bogorodichno-simitli-zapochnaha-oshte-v-nachaloto-na-2019-g.html", "text": "Събитията, посветени на 90-ата годишнина от освещаването на храм „Рождество Богородично“ – Симитли започнаха още в началото на 2019 година, кулминацията ще бъде на 3 и 4 юни. Това каза за  Радио „Фокус“ – Пирин  докторант Кристиян Ковачев. По думите инициативите са стартирали с панихида в църквата в памет на един от дейните свещеници Борис Китанов Петров. „Освен духовно лице, той е бил ангажиран и с модернизацията на Симитли. Вие знаете, че освен 90-ата годишнина от освещаването на храма, тази година отбелязваме и 50-ата годишнина от обявяването на Симитли за град, затова ѝ двете неща са свързани. Кулминацията на честванията ще бъде в началото на месец юни. Започваме на 3 юни вечерта с вечерна служба, след което ще бъдат наградени учениците, които взеха участие в конкурса „Моята църква“. Тук ще отворя една скоба, за да кажа, че имаше много голям интерес към конкурса като получихме много рисунки, разкази, есета и стихотворения от учениците“, каза още докторант Ковачев. \r\nТой добави, че от 07.00 часа на 4 юни ще бъде отслужена утреня в църквата от местни и гостуващо свещенослужители. „След което ще бъде отслужена архиерейска света литургия, която ще бъде водена от Негово Високопреосвещенство Неврокопският митрополит Серафим. В 11.30 часа в читалище „Св. Климент Охридски“ ще бъде представен един документален сборник, посветен на отец Борис, за който споменахме в началото. Документите, които ще представим проследяват не само неговата духовна служба, но и този период, в който той активно се включва в най-различни обществени дела като създаването на родилен дом в Симитли, поддържане на местна БЧК организация, подпомагане на училищни и читалищни дейности и така нататък“, коментира докторант Ковачев. Той уточни, че предговора на книжното издание е дело на Негово Високопреосвещенство Неврокопският митрополит Серафим, научни редактори са доц. д-р Кристина Попова и отец Стоян Бербатов. „В 13.00 часа ще направим научна конференция, която отново е посветена на 90-ата годишнина от освещаването на храма в Симитли. В нея участие ще вземат доц. д-р Светлана Христова, която ще говори за модернизиращата роля на българската църква в XIX – XX век, д-р Жана Пенчева, която ще говори за иконното богатство на църквата в Симитли, докторант Владимир Василев пък ще разгледа отделни елементи от стенописното и иконописното богатство на църквата в Симитли. Аз ще представя доклад, посветен на живота и делото на отец Борис. Колега от Софийският университет ще ни представи непроучвани и неоткривани документи от неговото детство и обучението му в Софийската духовна семинария“, обясни докторант Ковачев. Той добави, че в края на форума ще бъдат представени и малко по-иновативни, по-модерни доклади, на гл. ас. д-р Петрана Стойкова от катедра „Социология“ към Югозападен университет „Неофит Рилски“ и докторант Иво Николов от факултета по изкуства. Те ще представят включването на църквата в Симитли в евентуални бъдещи туристически продукти и как киното може да съдейства за това.  Докторант Ковачев посочи, че участие в конференцията ще вземат 7 души, а темите ще обхващат широк спектър – модернизиращата роля на църквата, иконното богатство на църквата, детайлите в стенописите и иконите.  \r\n„Тук ще отворя една скоба, за да кажа, че ще говорим за един много интересни надписи по царските двери, които до сега не са много известни, свързани с ктиторските дейности на тютюнопроизводители от Горна Джумая и  връзката им с храма в Симитли. Паралелно с това ще имаме доклади за обучението и дейността на отец Борис, за който говорих многократно. Ще си говорим също за възможността църквата да бъде включена в туристически продукти и за ролята на киното при процеса на дигитализиране, съхраняване и популяризиране на културното наследство, в което влиза и храмът в Симитли“, каза докторант Ковачев. По отношение публикуването на докладите, той заяви, че обмислят възможността за създаването на сборник, но ако нямат възможност да го направят, то имат договорки с международни издания, където те да бъдат поместени докладите. По думите на докторант Ковачев с тези два дни няма да завърши програмата за честванията, посветени на храм „Рождество Богородично“ в град Симитли. „Програмата ще продължи, тъй като на 8 септември е храмовият празник на църквата. Тогава е Рождество на Пресвета Богородица, което сред месните е известно като Малка Богородица. Тази година празника ще бъде отбелязан подобаващо и доста тържествено, заради годишнината. Паралелно с това плануваме и други събития, които на този етап ще запазим в тайна“, уточни докторант Ковачев. \r\nЛивия НИНОВА", "date": "2019.06.01", "title": "Докторант Кристиян Ковачев: Събитията, посветени на 90-ата годишнина от освещаването на храм „Рождество Богородично“ – Симитли започнаха още в началото на 2019 г."}
{"url": "http://www.focus-news.net/news/2019/06/01/2665134/boyan-botyov-hristo-botev-e-simvolat-na-vazrozhdenskata-epoha-toy-se-prevrashta-v-nay-visshata-duhovna-myarka-na-natsiyata.html", "text": "Христо Ботев е символът на възрожденската епоха, той се превръща в най-висшата духовна мярка на нацията. Това каза в предаването  „За честта и славата на България“ на Радио „Фокус“  Боян Ботйов, правнук на поета и революционер Христо Ботев и председател на Общонародна фондация „Христо Ботев”. „Всеки един народ се самосъзнава не само с личностите, които е родил, но и с това кого помни, кого почита и какво пренася от миналото в днешния ден“, каза Боян Ботйов. Той допълни, всички ние трябва да споменаваме Ботев, да го четем и да се опитваме поне мъничко да се доближаваме до него, не само в дните около 2 юни. Относно версиите за смъртта на воеводата Боян Ботйов бе категоричен, че науката е уточнила, че черкезинът Джамболет е прострелял Христо Ботев. „За мен това не стои като дилема, защото науката е уточнила, че черкезина Джамболет е прострелял войводата в сърцето на 20 май. Той е издъхнал без да каже нищо. Най-близките му четници са взели неговите лични неща и военни атрибути, за да не се гаврят турците с тях. Всичко, което е притежавал – сабята, револвера, бинокъла, картата на европейска Турция, портмоне с няколко наполеона и личния му джобен часовник“, обясни правнукът на Ботев. По повод думите на Никола Обретенов, при когото попада личния джобен часовник на Ботев и който преди умре заявява, че ще сподели как точно загива Ботев, Боян Ботйов заяви, че историята мълчи за това, какво точно е имал предвид Обретенов.  \r\nЕвелина БРАНИМИРОВА", "date": "2019.06.01", "title": "Боян Ботйов: Христо Ботев е символът на възрожденската епоха, той се превръща в най-висшата духовна мярка на нацията"}
{"url": "http://www.focus-news.net/news/2019/06/01/2665133/kmetat-na-plovdivskiya-rayon-severen-e-poiskal-60-hil-lv-podkup-ot-stroitel-obzor.html", "text": "Кметът на пловдивския район „Северен“ инж. Ральо Ралев и негов помагач са задържани заради искане на подкуп от 60 хил. лв. срещу разрешително за строеж. Това обяви зам главният прокурор Иван Гешев във връзка с акцията на КПКОНПИ, „Криминална полиция“ и Специализираната прокуратура, при която на 31 май Ралев и още едно лице бяха арестувани. \r\nСигналът за злоупотребата е подаден от потърпевш гражданин – строител, който е депозирал жалба до министър-председателя Бойко Борисов. След това тази жалба е изпратена от Борисов към антикорупционната комисия. Докладвано е и на главния прокурор и е образувано досъдебно производство по случая.  \r\nИВан Гешев обясни, че конкретната корупционна схема се развива от началото на миналата година. Строителят твърди, че не получава необходимото разрешително за строеж, въпреки че документите му са в изрядна форма. След разговори с различни служители на Общината, той разбира, че трябва да плати сума от 60 хил. лв., за да получи необходимите документи. Разследващите разкриват, че кметът е прибрал входираните заявления от строителя в собствения си кабинет, което е неправомерно по закон. В същото време забавянето на разрешителното е довело до финансови загуби за строителя. „Започва да се чувства притиснат в ъгъла. Изправен е пред реалната възможност да фалира“, уточни на брифинг зам. главният прокурор Иван Гешев. \r\nПри последваща среща между кмета и строителя, кметът обещава нужното разрешително срещу съответната сума. В хода на разследването служителите на специализираната прокуратура са проследили втория задържан помагач, който е взел сумата за съответния документ.  \r\nЗадържаният посредник е изключително близък до кмета на район „Северен“. „Той предлага на инвеститора да сключат договор, с който този посредник ще се задължи да строи срещу 300 хил. лв. строително хале на нашия „пострадал“. Целта на този договор била сигурност на посредника\", обясни Гешев. „Не се ли сещаш защо е този договор? Ако го имаше Иванчева, тя щеше да се отърве“, казвали свидетели, цитирани от Гешев. \r\nНаблюдаващият делото прокурор Венцислав Фердинандов отбеляза, че има категорични доказателства за престъпление от страна на кмета на район „Северен“ и неговия помагач. „Става дума за престъпление, което е извършено в съучастие. Смятаме, че това е престъпление, защото кметът няма правомощия и отношение към преписката, която е входирана в район „Северен“. Той не подписва документи, които касаят идейния проект и не издава разрешение за започване на строителство“, обясни прокурор Фердинандов.В утрешния ден се очаква делото да бъде внесено в съда за искане на постоянна марка за неотклонение по отношение на тези две лица.  \r\nТова дело онагледява основният проблем в България - в България няма корупция в чистия ѝ вид – има изнудване, така зам. главният прокурор коментира случая.   \r\nДаяна ДЮЛГЕРОВА", "date": "2019.06.01", "title": "Кметът на пловдивския район „Северен“ е поискал 60 хил. лв. подкуп от строител (ОБЗОР)"}
{"url": "http://www.focus-news.net/news/2019/06/01/2665129/zdravko-dimitrov-oblasten-upravitel-v-momenta-obstanovkata-v-oblast-plovdiv-e-normalna-no-se-ochakvat-otnovo-prolivni-dazhdove-i-gradushka.html", "text": "В момента обстановката в област Пловдив е нормална, но се очакват отново проливни дъждове и градушка. Това каза за  Агенция „Фокус“  областният управител на Пловдив. Той поясни, че нивата на речните корита са в рамките на нормалното. Димитров каза още, че няма бедстващи хора или селища без ток. „Понеделник или вторник ще се сметнат пораженията върху стопанската продукция от градушките и силния дъжд. В момента няма наводнения. Предполагам, че са отводнени вече помещенията, в които вчера имаше проблеми“, допълни областният управител.  \r\nТеодора ПАТРОНОВА", "date": "2019.06.01", "title": "Здравко Димитров, областен управител: В момента обстановката в област Пловдив е нормална, но се очакват отново проливни дъждове и градушка"}
{"url": "http://www.focus-news.net/news/2019/06/01/2665130/blagoevgrad-denyat-na-deteto-beshe-otbelyazan-s-prikazen-karnaval-v-bansko.html", "text": "В Деня на детето стотици деца се забавляваха заедно в един приказен карнавал, организиран от  Община Банско . Това съобщиха от пресцентъра на Общината. На площад „Никола Вапцаров” анимационните герои Мики и Мини Маус посрещнаха празнуващите и заедно с тях рисуваха на пясък, оцветяваха гипсови фигурки, танцуваха. Всяко дете се превърна в любимия си герой с изрисувано лице, след което се впуснаха в многобройни игри. \r\nПланината също не остана без детско присъствие. Със състезание по планинско колоездене започнаха празничните прояви. В надпреварата взеха участие деца от различни възрасти и въпреки трудния маршрут се справиха отлично. На всички малчугани бяха раздадени медали и лакомства. \r\nЕдна от изненадите бе образователна – сладкодумни екскурзоводи от СУ „Нeофит Рилски“ превърнаха музея в детско царство.", "date": "2019.06.01", "title": "Благоевград: Денят на детето беше отбелязан с приказен карнавал в Банско"}
{"url": "http://www.focus-news.net/news/2019/06/01/2665140/nimh-do-kraya-na-denya-se-ochakvat-valezhi-na-dosta-mesta-v-zapadna-i-tsentralna-balgariya.html", "text": "До края  на деня се очакват валежи на доста места главно Западна и Централна България. Това съобщи за  Агенция „Фокус“  дежурният синоптик на НИМХ. Към този час няма информация в страната да има валежи. Не се очаква да има градушки.  \r\nТеодора ПАТРОНОВА", "date": "2019.06.01", "title": "НИМХ: До края на деня се очакват валежи на доста места в Западна и Централна България"}
{"url": "http://www.focus-news.net/news/2019/06/01/2665142/vitseprezidentat-iliyana-yotova-na-ilieva-niva-edinenieto-e-nay-golyamata-pochit-za-pametta-na-trakiyskite-detsa.html", "text": "Единението е най-голямата почит за паметта на тракийските деца. Ние трябва да бъдем гарант за щастливото детство и успешното развитие на нашите деца. Нека в името на тях да не отмъщаваме, но да помним историята. Да не забравяме, че мирът и човешките права не са веднъж завинаги дадени, за тях трябва да се борим всеки ден. Това заяви вицепрезидентът Илияна Йотова на Националния младежки събор „Илиева нива“, който се проведе за 22 пореден път в едноименната местност край село Глумово, община Ивайловград, съобщиха от  прессекретариата на държавния глава . Организатори на събитието, което събра от цяла България потомци на тракийци, са Община Ивайловград и Съюзът на тракийските дружества в България.  \r\n„Тук, в небето над тази земя са ангелите на над 200 деца, чиито живот бе отнет без време. Коя е тази политика и власт, която може да оправдае това, което се е случило тук преди 106 години – съсечени деца и майчини писъци. Отговор ще продължаваме да търсим, но нашето присъствие днес е завет никога повече да не го допускаме“, изтъкна в словото си вицепрезидентът.  \r\nИлияна Йотова заяви, че в българската история 1913-а е изключително трагична година заради погубения човек живот, но в същото време -  величава заради неговата сила, заради вярата, заради любовта към род и родина.    \r\nВицепрезидентът благодари на Съюза на тракийските дружества в България, който с активната си дейност поддържа жива паметта за тези събития.    \r\n„На Балканите, знаем колко страшна може да бъде историята, когато един народ се изправя срещу друг. Когато велика сила диктува чужди интереси и сблъсква хора, които довчера са били съседи, подавали са си ръка в добро и лошо. Но днес българската държава показва на цяла Европа колко важни са Балкани за нея, тук имаме мир, да живеем в разбирателство и заедно да градим бъдещето“, подчерта Илияна Йотова. Вицепрезидентът посочи, че добросъседството означава и справедливост, и решени проблеми. „За тракийците повече от 100 години няма справедливост и българската държава трябва да постави твърдо въпроса пред турската за обезщетенията на тракийските бежанци“, подчерта Илияна Йотова.  \r\nПредседателят на Съюза на тракийските дружества Красимир Премянов връчи на вицепрезидента Илияна Йотова за подкрепата и отдадеността на тракийската кауза почетен знак по повод 175-годишнината от рождението на Капитан Петко Войвода.", "date": "2019.06.01", "title": "Вицепрезидентът Илияна Йотова на Илиева нива: Единението е най-голямата почит за паметта на тракийските деца"}
{"url": "http://www.focus-news.net/news/2019/06/01/2665141/predsedatelyat-na-ns-tsveta-karayancheva-trudno-e-da-se-vrashtame-kam-momentite-ot-istoriyata-kogato-choveshkata-priroda-e-pokazvala-nay-groznoto-ot-sebe-si-no-e-vazhno-da-ne-badat-zabravyani.html", "text": "Трудно е да се връщаме към моментите от историята, когато човешката природа е показвала най-грозното от себе си, но е много важно те да не бъдат забравяни. Това заяви председателят на Народното събрание Цвета Караянчева в словото си пред участниците в националното поклонение в памет на жертвите на тоталитаризма в концентрационния лагер на остров „Персин“ – Белене, съобщиха от пресцентъра на  Народното събрание . Председателят на парламента подчерта, че тези моменти трябва да бъдат помнени, защото единствената противоотрова срещу жестокостите от миналото е будната памет, предавана от поколение на поколение. „Белене е пустош на разбитите съдби, на смазаните животи, на потъпканите таланти, на отреченото право на самоопределение“, заяви Цвета Караянчева. „Белене е символ на четиридесет и пет годишната изолация от свободния свят, на безправие, на страх, на политически разгул“, добави тя.  \r\n„Не толкова отдавна тук са били докарвани мъже и жени, чиято основна вина е била, че искат да живеят достойно, отбеляза председателят на Народното събрание. Твърде малко време е минало, за да можем да си позволим да гледаме на тези събития хладнокръвно като на отдавна отминала история“, посочи Цвета Караянчева. „Живи са преките наследници на някои от жертвите на това престъпление, гневът и болката са също живи и още дълго ще останат живи“, добави тя.  \r\nВ традиционното поклонение пред паметта на жертвите на тоталитаризма в концентрационния лагер на остров „Персин“ участваха депутати, представители на изпълнителната и местната власти и много граждани. През 2019 г. се навършват 70 години от създаването на лагера в Белене.", "date": "2019.06.01", "title": "Председателят на НС Цвета Караянчева: Трудно е да се връщаме към моментите от историята, когато човешката природа е показвала най-грозното от себе си, но е важно да не бъдат забравяни"}
{"url": "http://www.focus-news.net/news/2019/06/01/2665138/24-info-makedoniya-v-nedelya-gartsite-glasuvat-na-vtori-tur-na-mestnite-izbori.html", "text": "В неделя гърците гласуват на втори тур на местните избори, пише македонското електронно издание  “24 Инфо“ . \r\nВтори тур ще има и в двата най-големи гръцки града, Атина и Солун. \r\nВ гръцката столица в първия тур Костас Бакояни, син на Дора Бакояни и внук на Константинос Мицотакис от Нова демокрация спечели 42,65% от гласовете, а неговият опонент от СИРИЗА Насос Илиопулос - 16,98%. \r\nНиколаос Тахиаос и Зервас Константинос, и двамата от Нова демокрация, но втория без подкрепата на партията, ще се борят за кмет на Солун. Разликата между тях миналата седмица беше 7.47% в полза на Тахиаос, подкрепен от най-голямата гръцка опозиционна партия. \r\nКандидатът на СИРИЗА за кмет на Солун Катерина Нотопулу не успя да достигне до втори тур, тъй като според гласовете на гражданите миналата седмица завърши на четвърто място. \r\nМандатът на новоизбраните кметове, префекти и членове на общински и областни съвети започва от 1 септември тази година и ще продължи до 31 август 2023 година. \r\nИзбирателните секции, както и в първия кръг, ще бъдат отворени в 7 часа сутринта, а гласуването ще продължи до 19 часа местно време, което съвпада с българското.  Юлиян Марков", "date": "2019.06.01", "title": "„24 Инфо“ (Македония): В неделя гърците гласуват на втори тур на местните избори"}
{"url": "http://www.focus-news.net/news/2019/06/01/2665143/dimitar-iliev-obshtinski-mladezhki-savet-asenovgrad-zhitelite-na-asenovgrad-vinagi-otvaryat-shiroko-sartsata-si-za-blagotvoritelnite-kampanii-i-initsiativi-koito-organizirame.html", "text": "Жителите на Асеновград винаги отварят широко сърцата си за благотворителните кампании и инициативи, които организира Общинския младежки съвет в града. Това каза за  Радио „Фокус“ – Пловдив  Димитър Илиев от младежката структура. „Хората винаги откликват, реагират положително, радват се когато ни видят. Стремим се да се включваме, където можем и да помагаме с каквото можем. Работим и с други хора, които не са част от Общинския младежки съвет в Асеновград, но ни помагат с идеи“, коментира Илиев. Той посочи, че около 20 души, по петима от всяка гимназия от Асеновград, са част от Общинския младежки съвет. „Като емоция е нещо уникално. Ние не отиваме там по задължение. Ние отиваме и се забавляваме. Много често имаме срещи в Общината. Всички се събираме, обстановката е свободна, няма напрежение. Толкова се сближихме, че когато ходим да правим разни неща и като си разпределяме задачите, или когато правим нещо общо, е много забавно и са налице само положителни емоции“, сподели Илиев.  \r\n„Силният старт на Общинският младежки съвет беше в съвместна кампания с БЧК – Асеновград. Ние се включихме към едно тяхно мероприятие, в което те събираха средства за Центъра за деца в Асеновград.  Имаше ръчно направени картички, играчки и всякакви най-различни неща, изработени от малки деца от детските градини. Ние решихме да съберем книги, като ги набавихме от училищата, а който можеше даваше от вкъщи. Наредихме ги на няколко маси в Историческия музей в Асеновград. Така хората, които отиваха да гледат изработените от децата сувенири и играчки, виждаха и нашите книги. Така каузата ни беше обща. След това решихме а продължим тази инициатива, като отново събрахме книги, този път повече на брой. Разположихме ги на няколко маси в Градската библиотека „Паисий Хилендарски“. Хората минаваха и разглеждаха. Бяхме поставили кутия за дарения и всеки пускаше в нея колкото може и колкото прецени. Нямаше обявени цени на книгите. Може да кажем, че това беше началото на всичко, което постигнахме до момента. Това беше нашият силен старт“, коментира Димитър Илиев. \r\nТой сподели още, че би било добре, ако структури като Общинският младежки съвет в Асеновград се мултиплицират във всяка една община в България. „Ако ние сами не си го направим, ако сами не си помогнем, няма кой друг. Давайки пример, че с усилия всичко става, когато организираме мероприятия и когато правим благотворителни инициативи, нещата се получават“, смята Илиев. \r\nТони МИХАЙЛОВ", "date": "2019.06.01", "title": "Димитър Илиев, Общински младежки съвет – Асеновград: Жителите на Асеновград винаги отварят широко сърцата си за благотворителните кампании и инициативи, които организираме"}
{"url": "http://www.focus-news.net/news/2019/06/01/2665144/prof-plamen-pavlov-elenskite-rodove-imat-izklyuchitelna-rolya-za-natsionalnoto-ni-osvobozhdenie.html", "text": "Еленските родове имат изключителна роля за националното ни освобождение. Това каза в интервю за предаването „За честта и славата на България“ на  Радио „Фокус“  историкът проф. Пламен Павлов. Иван Попхристов Кършовски е един от най-близките съратници на Васил Левски през целият си живот, каза още той и обясни, че дядо му Иван Кършов е един от водачите на Велчовата завера и се опитва да организира нова в 1836г.  Брат му Йордан Кършовски е в четата на Христо Ботев и пръв издава в тогавашен вестник спомени за участието си в нея. Град Елена е едно от местата дало много на българската нация и е в основата на възрожденските процеси.  Когато се говори за Ботевата честа не трябва да се забравя и поп Сава Катрафилов, каза още той. „Това е изключително авторитетна личност на свещеник, учител и човек, който е оставил ярки следи в Бургас и Черноморието и в Търговище. Името му винаги се свързва с гр. Елена. Поп Сава Катрафилов загива на Милин камък по време на една от най-тежките битки на четата“, припомни историкът. Проф. Пламен Павлов  каза още, че събиранията на еленските родове стават все по-чести, а в малките населени места се наблюдава оживление. Той даде примери с Чипровци, Брезово, Стрелча, Карлово, Копривщица, Банско и някои градове в Северна Македония със силен български дух. Ботев и другарите му бяха визионери, заключи историкът. \r\nЕвелина БРАНИМИРОВА", "date": "2019.06.01", "title": "Проф. Пламен Павлов: Еленските родове имат изключителна роля за националното ни освобождение"}
{"url": "http://www.focus-news.net/news/2019/06/01/2665147/nimh-zhalt-kod-za-intenzivni-valezhi-i-gramotevichni-buri-i-usloviya-za-gradushki-e-obyaven-za-17-oblasti-v-stranata-na-2-yuni.html", "text": "Жълт код за интензивни валежи и гръмотевични бури и условия за градушки е обявен за 17 области в страната на 2 юни. Това сочи справка на сайта на  НИМХ . Жълт код е обявен в областите Видин, Монтана, Враца, Плевен, Ловеч, Велико Търново, Габрово, Сливен, Стара Загора, Пловдив, Пазарджик, Смолян, Кърджали, София град, Софийска област, Перник и Кюстендил. В тези райони се очакват количества около 35 – 40 л/кв. м и повече.", "date": "2019.06.01", "title": "НИМХ: Жълт код за интензивни валежи и гръмотевични бури и условия за градушки е обявен за 17 области в страната на 2 юни"}
{"url": "http://www.focus-news.net/news/2019/06/01/2665150/ria-novosti-v-rezultat-na-eksploziyata-v-zavod-v-ruskiya-grad-dzerdzhinsk-sa-postradali-39-dushi.html", "text": "В резултат на експлозията в завод за производство на взривни вещества в руския град Дзерджинск, в област Нижний Новгород, са пострадали 39 души, предаде  РИА Новости . \r\nОт министерството на здравеопазването на Русия съобщиха, че десет души са хоспитализирани. По-рано беше съобщено, че в цех за производство на тротил са прогърмели няколко експлозии, след което е избухнал пожар.  \r\nНяма данни за загинали, като осем души са получили по-тежки травми, допълва агенцията.   Светлин Божков", "date": "2019.06.01", "title": "РИА Новости: В резултат на експлозията в завод в руския град Дзерджинск са пострадали 39 души"}
{"url": "http://www.focus-news.net/news/2019/06/01/2665137/stara-zagora-normalna-e-obstanovkata-v-oblastta-sled-padnalite-dazhdove-nyama-naseleni-mesta-bez-tok.html", "text": "Нормална е обстановката в област Стара Загора след падналите дъждове, няма населени места без ток.  \r\nТова съобщи за  Агенция „Фокус“  Мадлен Пеева от пресцентъра на Областна администрация Стара Загора. Тя уточни, че след силните дъждове вчера не е имало нови валежи. Пеева допълни, че вследствие силните дъждове и градушки в град Стара Загора е имало паднали дървета, но всички улици са изчистени, а сега се прибират натрупаните клони по тротоарите. „Най-силна е била градушката в село Змеево. Там е унищожена продукцията. Също така в село Хрищени е имало много силна градушка“, каза още тя.  \r\nТеодора ПАТРОНОВА", "date": "2019.06.01", "title": "Стара Загора: Нормална е обстановката в областта след падналите дъждове, няма населени места без ток"}
{"url": "http://www.focus-news.net/news/2019/06/01/2665146/kristalina-georgieva-natsiya-koyato-investira-v-detsata-si-shte-bade-bogata-v-utreshniya-den.html", "text": "Нация, която инвестира в децата си, ще бъде богата в утрешния ден. Това каза за предаването „За честта и славата на България“ на  Радио „Фокус“  Кристалина Георгиева, главен изпълнителен директор на Световната банка. Тя е в България за Деветата среща на Кършовския род в град Елена. „Двете дати – 1 юни, празникът на детето, и 2 юни, когато почитаме Христо Ботев, в известен смисъл са свързани. Това, което е направил поетът-революционер да вдигне на крака нацията и самочувствието й, го е направил за бъдещето на България. Когато говорим с децата си какво най-много ценят в Родината си, много пъти те идват именно с тези големи имена от историята ни. Те се гордеят с Ботев, дал живота си всички нас. А той може да се гордее със съвременна България. Посланието ми към българите е да се гордеят със страната ни, да я обичат и да мислят позитивно за бъдещето“, обясни Кристалина Георгиева. Тя каза още, че народ, който уважава, знае и помни историята си, има хубаво бъдеще. Отдалеч се вижда колко талантливи хора има в България, обясни тя, като уточни, че страната ни е лидер в икономиката на бъдещето. Българите са умни и са щастливи, че са родени в райска България, заяви тя. Кристалина Георгиева призова народът да обича и прославя страната ни.  \r\nЕвелина БРАНИМИРОВА", "date": "2019.06.01", "title": "Кристалина Георгиева: Нация, която инвестира в децата си, ще бъде богата в утрешния ден"}
{"url": "http://www.focus-news.net/news/2019/06/01/2665151/plovdiv-nova-detska-ploshtadka-shte-bade-otkrita-v-rayon-yuzhen-na-3-yuni.html", "text": "Нова детска площадка ще бъде открита в район „Южен“ в Пловдив от 10.30 часа на 3 юни. Това съобщиха за  Радио „Фокус“ – Пловдив  от районната администрация. Площадката е за деца от 3 до 12 години и се намира на ул. „Поручик Въльо Стефов“, до блок 1114. Това е третата площадка, която се прави в района през 2019 година. За изминалата година са вложени 300 000 лева в изграждането на нови детски площадки в района, а през настоящата сумата  ще надхвърли 200 000 лева. \r\nТони МИХАЙЛОВ", "date": "2019.06.01", "title": "Пловдив: Нова детска площадка ще бъде открита в район „Южен“ на 3 юни"}
{"url": "http://www.focus-news.net/news/2019/06/01/2665136/prezidentat-rumen-radev-neka-da-obgrazhdame-detsata-si-s-lyubov-i-toplina-da-nasarchavame-otkrivatelskiya-im-duh-i-da-im-podarim-golemi-mechti-predi-da-stanat-golemi-hora.html", "text": "Честит 1 юни на всички деца, на родителите им и на тези, които пазят ведрия и чист заряд на детството. Това написа президентът Румен Радев в официалната си страница в социалната мрежа  \"Фейсбук\"  по повод 1 юни - Международният ден на детето. \"Нека да обграждаме децата си с любов и топлина, да насърчаваме откривателския им дух и да им подарим големи мечти, преди да станат големи хора. Защото бъдещето им принадлежи, а то ще бъде по-добро, ако дадем и най-доброто на децата си. Весел и усмихнат празник!\", посочва още Радев.", "date": "2019.06.01", "title": "Президентът Румен Радев: Нека да обграждаме децата си с любов и топлина, да насърчаваме откривателския им дух и да им подарим големи мечти, преди да станат големи хора"}
{"url": "http://www.focus-news.net/news/2019/06/01/2665154/sport-grigor-dimitrov-zagubi-ot-stan-vavrinka.html", "text": "Григор Димитров загуби от Стан Вавринка с 0:3 сета (6:7; 6:7; 6:7) в мач от третия кръг на Ролан Гарос.  \r\nСрещата беше доиграна днес, тъй като вчера беше прекъсната заради тъмнина, при резултат 2:0 сета за Вавринка.  \r\nПри доиграването днес двамата тенисисти отново бяха много равностойни, а мача много оспорван. В крайна сметка Димитров и Вавринка отново достигнаха до тайбрек в третия сет, като българина водеше с 6:1 точки в дългия гейм, но пропусна пет сетбола. Вавринка се оказа по-стабилен и осъществи впечатляващ обрат, за да спечели с 10:8 точки в тайбрека и на третия сет, като по този начин спечели и мача.  \r\nНа осминафиналите Вавринка ще играе срещу гръцкия тенисист Стефанос Циципас.", "date": "2019.06.01", "title": "Спорт: Григор Димитров загуби от Стан Вавринка"}
{"url": "http://www.focus-news.net/news/2019/06/01/2665139/otets-spas-veselinski-aktsent-v-chestvaniyata-po-povod-90-ata-godishnina-ot-osveshtavaneto-na-hram-rozhdestvo-bogorodichno-v-simitlo-postavihme-varhu-lichnostta-na-otets-boris.html", "text": "Акцент в честванията по повод 90-ата годишнина от освещаването на храм „Рождество Богородично“ в Симитли поставихме върху личността на отец Борис. Това каза за  Радио „Фокус“ – Пирин  отец Спас Веселински, председател на църковното настоятелство и свещеник в църквата. „Поставяме акцент върху дейността на отец Борис, защото той е положил много големи усилия за духовното обгрижване на храма и енорията в град Симитли“, каза още отец Веселински.  \r\nПо думите му това се случва в продължение на много години, в които той се свързва с църквата. „Интересното е, че дълго време той е бил единственият свещенослужител тук, в храма. Дори когато е бил на възраст, при него са били кръщавани много деца, а много семейства са били венчавани. Самите енориаши свързват името на отец Борис с храма, затова и сега, когато честваме 90-ата годишнина няма как да не го споменаваме с оглед на всичко, което е постигнал по отношение обгрижването на хората“, посочи отец Веселински. Той отбеляза, че след празничната служба, която ще се проведе на 4 юни следобед в читалище „Св. Климент Охридски“ ще се състои и научна конференция, както и представяне на сборник, посветен на отец Борис.  \r\n„Също така на 8 септември, когато е храмовият ни празник, ще подготвим специално честване. Нека не забравяме, че тази година имаме и 50-та годишнина от обявяването на Симитли за град, така че всички събития до Рождество Христово ще бъдат посветени на тези празници. Ако ми позволите, искам да пожелая на всички, които следят работата на Радио „Фокус“ – Пирин, и на всички, които живеят в град Симитли, енорията и извън нея – Бог да им дава здраве и всичко, което е нужно за спасени на душите им“, допълни отец Борис. \r\nЛивия НИНОВА", "date": "2019.06.01", "title": "Отец Спас Веселински: Акцент в честванията по повод 90-ата годишнина от освещаването на храм „Рождество Богородично“ в Симитло поставихме върху личността на отец Борис"}
{"url": "http://www.focus-news.net/news/2019/06/01/2665152/pazardzhik-natovaren-e-trafikat-po-patya-varvara-velingrad.html", "text": "Натоварено е движението по пътя Варвара – Велинград, предаде репортер на  Радио „Фокус“ – Пазарджик . По-интензивен е трафикът в посока към курорта. В дефилето, в участъците, където има най-много завои, се образуват колони от автомобили, заради по-ниската скорост, с която се преминава оттам. На места на шосето има паднали дребни камъни, които не затрудняват трафика. На входа на пътя Варвара – Велинград е поставено светещо табло с предупредителен знак за опасност от падащи камъни. Полицейски патрул е разположен при ханче Септември. \r\nВаня НИКОЛОВА", "date": "2019.06.01", "title": "Пазарджик: Натоварен е трафикът по пътя Варвара – Велинград"}
{"url": "http://www.focus-news.net/news/2019/06/01/2665153/doktorant-kristiyan-kovachev-sbornikat-edin-zhivot-v-sluzhba-na-boga-predstavlyava-dokumentalna-razhodka-v-minaloto-na-simitli-prez-prizmata-na-zhivota-i-deloto-na-otets-boris.html", "text": "Сборникът „Един живот в служба на Бога“ е дело на един екип, който се събра с цел – неговото съставяне. Това каза за  Радио „Фокус“ – Пирин  докторант Кристиян Ковачев. По думите му предговорът е дело на Негово Високопреосвещенство Неврокопският митрополит Серафим. Научните редактори са доц. д-р Кристина Попова и отец Стоян Бербатов. Коректорът е Екатерина Крумова.  \r\n„Сборникът представлява една документална разходка, една част от миналото на Симитли, проследена през призмата на делото и живота на един от най-дейните свещеници, а именно - отец Борис. Чрез публикуваните документи читателите ще могат да проследят неговото детство, неговите спомени и разказите на неговия събрат отец Методи, който е един от малкото свещенослужители, които си спомнят отец Борис и неговото служене“, отбеляза докторант Ковачев. Той добави, че паралелно с това се проследява какви трудности е изпитвал, желанието да отиде да учи за свещеник в Черепишкото училище и нежеланието на родителите му, тъй като са бедни и са от едно горноджумайско село. „Въпреки това намират пари и той отива да учи там. Представяме също изпитанията, които съдбата му поднася в Черепишкото духовно училище, където е увлечен в една ученическа стачка, прехвърлен в софийската семинария. Въпреки това, въпреки трудностите, той продължава да се бори и наистина не се отказва от своето служение. Читателите на сборника ще видят, че има един много тежък период за отец Борис след 9 септември 1944 година, когато той е преследван от новата власт“, добави докторант Ковачев. Той отбеляза, че сборникът показва и през какви изпитания е преминал отец Борис, когато е преподавал в училището в Симитли, където е бил учител по вероучение.  \r\n„Заради всичко това е бил преследван и насила е пратен в Димитровград като бригадир, дори е имало опасност да бъде пратен в затвора. В книгата сме публикували десетки доноси, в които се казва, че отец Борис е бил привърженик на Монархията, че е говорил срещу народната власт и така нататък. Мисля, че за всеки един читател сборникът ще бъде интересен. Бих искал да кажа, че нашата основна цел беше този сборник да е един пътеводител на младите, за да може те да си изведат поука от него – за добрия пример в живота, тоест никой не ги кара да стават свещеници, но отец Борис може да бъде приеман като пример на подражание“, посочи докторант Ковачев. Той уточни, че отец Борис е водел един много достоен живот, който наистина заслужава уважение.  \r\n„Моят интерес към тази тема се зароди много по-рано, когато подготвях едно изследване за Тросковският манастир. Тогава, съвсем случайно, енорийският свещеник на Симитли отец Спас ми предостави летописната книга на храма. Точно там попаднах на спомените на отец Борис и ми стана интересен неговият живот. След като започнахме да събираме документите за сборника, това, което ми стана интересно и което дори ме възхити беше неговото желание да работи въпреки трудностите и изпитанията, които му се дават. Аз ви казах, че след 9 септември 44-та година животът му е бил много тежък, спряно е вероучението, но въпреки това, дори след като му се забранява да води вероучението – той се захваща със съвсем друго“, коментира докторант Ковачев. По думите му по-късно му забраняват да има православно братство и той се захваща с него друго. „Така, че това е човек, който е искал да се труди както в полза на църквата, така и в полза на мястото, в което живее. Тук е важно да припомня, че отец Борис не е бил родом от Симитли, но въпреки това обиква общината“, отбеляза докторант Ковачев. \r\nЛивия НИНОВА", "date": "2019.06.01", "title": "Докторант Кристиян Ковачев: Сборникът „Един живот в служба на Бога“ представлява „документална разходка“ в миналото на Симитли, през призмата на живота и делото на отец Борис"}
{"url": "http://www.focus-news.net/news/2019/06/01/2665158/plovdiv-ventsi-i-tsvetya-shte-badat-polozheni-pred-pametnika-na-hristo-botev-v-grada-na-2-yuni.html", "text": "Пловдив ще почете Деня на Ботев и на загиналите за свободата и независимостта на България – 2 юни, предаде репортер на  Радио „Фокус“ – Пловдив . Церемонията ще се проведе от 11.30 часа утре пред паметника на Христо Ботев в Цар Симеоновата градина. В нея ще вземат участие Военен духов оркестър, представителен взвод и венценосци. Слово ще произнесе Антон Баев, удостоен с традиционната Награда „Пловдив“ в Раздел „Художествена литература“ за ярки постижения в културния живот на града, реализирани през предходната година. Водещ ще бъде Златко Павлов. \r\nДенят на Ботев и на загиналите за свободата и независимостта на България се чества всяка година в България в деня на смъртта на поета и революционер Христо Ботев. За първи път се отбелязва във Враца и Пловдив през 1884 година. Официално се чества от 1901 година, когато на тържествата на връх Вола (Околчица) присъстват Ботеви четници. На 2 юни 1948 година точно в 12.00 часа е даден първият сигнал за едноминутно мълчание в цялата страна. \r\nТони МИХАЙЛОВ", "date": "2019.06.01", "title": "Пловдив: Венци и цветя ще бъдат положени пред паметника на Христо Ботев в града на 2 юни"}
{"url": "http://www.focus-news.net/news/2019/06/01/2665155/", "text": "Възстановка на последното сражение на Ботевата чета в местността Рашов дол край село Лютиброд ще се състои на 3 юни от 11 часа. Това каза в предаването  „За честта и славата на България“ на Радио „Фокус“  Иван Коцев, кмет на с. Лютиброд, община Мездра, област Враца. Сражението се провежда в местността Рашов дол. „Там последните оцелели 12 четници, предвождани от Георги Апостолов са убити от турците край една кошара. Във възстановката участват общо 32- ма души от селото. 12 ботеви четници, 17 турци, две овчарчета, баба и дядо“, уточни кметът на селото. Версиите за смъртта на четници са различни, но най-правдоподобната е, че всичките 12 са загинали след като турците са обсадили кошарата. Убити са и двете овчарчета, бабата и дядото, допълни Иван Коцев. Той обясни, че местните хора поддържат традицията жива вече 50 години, всяка година във възстановката се включват млади хора от селото и така се осигурява приемственост между поколенията, каза още кметът на Лютиброд. \r\nЕвелина БРАНИМИРОВА", "date": "2019.06.01", "title": "Иван Коцев, кмет на с.Лютиброд: Възстановка на последното сражение на Ботевата чета в местността Рашов дол ще се състои на 3 юни"}
{"url": "http://www.focus-news.net/news/2019/06/01/2665156/dilyan-mlazev-kmet-na-obshtina-elena-balgarite-tryabva-da-badat-gordi-da-pomnyat-zavetite-na-predtsite-si-i-da-predavat-obichta-kam-balgarskoto-na-potomtsite-si.html", "text": "Българите трябва да бъдат горди, да помнят  заветите на предците си и да предават обичта към българското на потомците си. Това каза за предаването „За честта и славата на България“ на  Радио „Фокус“  Дилян Млъзев, кмет на Община Елена, където днес се организира родова среща на Кършовския род. „Ние имаме тук и деца, които са потомци на Кършовския род. Пожелавам им да бъдат здрави, весели и ученолюбиви, да следват пътя на техните предци, да се гордеят с това, че са потомци на такъв славен род и да бъдат достойни българи. Това беше и едно от посланията, които на днешната родова среща в инициативата „Син съм на юнашко племе“, която сега прохожда“, обясни Дилян Млъзев. Той изрази надежда за следващата юбилейна 10-та родова среща догодина да бъде много по-мащабна.  \r\nЕвелина БРАНИМИРОВА", "date": "2019.06.01", "title": "Дилян Млъзев, кмет на Община Елена: Българите трябва да бъдат горди, да помнят  заветите на предците си и да предават обичта към българското на потомците си"}
{"url": "http://www.focus-news.net/news/2019/06/01/2665159/afp-kapitanat-na-koraba-koyto-se-sblaska-s-po-malak-plavatelen-sad-v-reka-dunav-e-obvinen-za-intsidenta-v-budapeshta.html", "text": "Капитанът на речния круизен кораб, който се сблъска с по-малък кораб в река Дунав, е бил обвинен за инцидента в Будапеща, предаде  AFP . При инцидента загинаха седем южнокорейски туристи, а още 21 души са безследно изчезнали.  \r\nПредставител на съдебните власти в Будапеща съобщи, че срещу украинския капитан на круизния кораб са били предявени обвинения за инцидента, като той не е дал допълнителни показания за случая.  \r\nКапитанът на круизния кораб беше задържан в четвъртък за разпит, във връзка със „застрашаването на водния трафик, довело до множество смъртни случаи“, един ден, след като кораба му се сблъска с по-малък плавателен съд, транспортиращ предимно южнокорейски туристи. След сблъсъка плавателния съд се преобърна и потъна в оживен участък на река Дунав.   Светлин Божков", "date": "2019.06.01", "title": "AFP: Капитанът на кораба, който се сблъска с по-малък плавателен съд в река Дунав, е обвинен за инцидента в Будапеща"}
{"url": "http://www.focus-news.net/news/2019/06/01/2665157/stefan-gruev-sayuz-na-ofitserite-i-serzhantite-ot-zapasa-i-rezerva-vrazkata-mezhdu-1-i-2-yuni-olitsetvoryava-pochitta-na-mladoto-pokolenie-kam-pametta-i-deloto-na-hristo-botev-i-zaginalite-za-balgariya.html", "text": "Връзката между 1 и 2 юни олицетворява почитта на младото поколение към паметта и делото на Христо Ботев и загиналите за България. Това каза за предаването „За честта и славата на България“ на  Радио „Фокус“  Стефан Груев от Съюза на офицерите и сержантите от запаса и резерва. Общинската организация на Съюза на офицерите и сержантите от запаса и Дружество „Генерал Кирил Ботев“ участват в инициативи, съхраняващи паметта за героите през цялата година. „През април Дружеството, под председателството на подполковник Владимир Панайотов поднесе венци и цветя на паметната плоча на брата на Христо Ботев – ген. Кирил Ботев, изградена на входа на музея. На 2 юни ще се включим в тържествата по повод годишнината от гибелта на поета-революционер и загиналите за България в Калофер. В утрешния ден ще бъдем със строителите на мемориалния комплекс „Христо Ботев“ в града, които са част от нашата общинска организация“, обясни Стефан Груев. Той каза още, че е гордост, че част от строителите на мемориалния комплекс „Христо Ботев“ в Калофер са членове на Съюза на офицерите и сержантите от запаса и резерва. Този внушителен паметник е символ на преклонението пред името и делото на поета-революционер, добави Стефан Груев. \r\nЕвелина БРАНИМИРОВА", "date": "2019.06.01", "title": "Стефан Груев, Съюз на офицерите и сержантите от запаса и резерва: Връзката между 1 и 2 юни олицетворява почитта на младото поколение към паметта и делото на Христо Ботев и загиналите за България"}
{"url": "http://www.focus-news.net/news/2019/06/01/2665162/plovdiv-asenovgrad-shte-svede-glava-v-pamet-na-hristo-botev-i-zaginalite-za-svobodata-i-nezavisimostta-na-balgariya-na-2-yuni.html", "text": "Асеновград ще сведе глава в памет на Христо Ботев и загиналите за свободата и независимостта на България на 2 юни. Това каза за  Радио „Фокус“ – Пловдив  Мариана Петрова, главен експерт в отдел „Култура“ на Общината. Програмата започва от 11.30 часа пред паметника на Ботев в градинката на ул. „Асенова крепост“, където ще се проведе тържествен митинг-поклонение. Ще бъде отслужена панихида, а учениците от ОУ „Христо Ботев” ще изнесат литературна програма. Ще бъдат поднесени венци и цветя пред паметника на Ботев в знак на уважение и признателност за неговата великата саможертва, както и на всички паднали за свободата и независимостта на България. \r\nТони МИХАЙЛОВ", "date": "2019.06.01", "title": "Пловдив: Асеновград ще сведе глава в памет на Христо Ботев и загиналите за свободата и независимостта на България на 2 юни"}
{"url": "http://www.focus-news.net/news/2019/06/01/2665145/psihologat-stela-semerdzhieva-neosaznatiyat-roditel-prodalzhava-da-predava-napred-starite-modeli-na-povedenie-koito-nosim.html", "text": "Неосъзнатият родител продължава да предава и напред старите модели на поведение, които носим. Това каза за  Радио „Фокус“ – Бургас  психологът Стела Семерджиева по повод Деня на детето. „Ако човек си позволи да е много искрен и дълбоко да се вгледа в себе си ще открие, че се отнася по абсолютно същия начин към себе, както някога неговите родители са се отнасяли с него. Ако родителите са били силно критични и са имали прекалено високи изисквания към детето, то това може да доведе чувство за малоценност у него и впоследствие вече до един възрастен, който има прекалено високи изисквания към себе си и една постоянна нагласа, не съм достатъчно добър, не се справям остатъчно добре“, добави Семерджиева.  \r\nПо думите й това са хора, които развиват една много висока самокритичност.  Другата крайност на критичното възпитание е свързано с липсата на такова, при него липсва едно родителско „не“ и детето получава всичко, което желае. „Или казано по друг начин, липсват ясно поставени граници от родителя. Като възрастен, такъв човек е непостоянен, трудно следва докрай целите си“, допълни Стела Семерджиева. Тя посочи още, че друг вид  родителско поведение е свръх закрилата и прекомерното обгрижване. По думите й свръх обгриженото дете впоследствие трудно може да се превърне в независим възрастен, защото се чувства се несигурен, има проблем с това да определя собствените си потребности, както и да търси тяхното удовлетворение, въобще човек, който не поема отговорност за живота си. \r\nСпециалистът отбеляза също, че ако усетим, че детето е неразбрано, трябва да се опитаме да го разберем, а ако се страхува - да го успокоим. „Като започнем първо от това да се научим да общуваме с това вътрешно дете, да го запитаме от какво има нужда, да се опитаме да разберем от какво се страхува, какво го притеснява, защото всъщност зад образа на това малко дете стоят онези незадоволени човешки потребности и желания, които сме забравили, които сме изхвърлили някъде, захвърлили, подтиснали, а след като стигнем до тях, да се погрижим и за сбъдването им“, добави Семерджиева. По думите й изобщо родителят, който разбира емоциите на това дете, свързва се с тях, търси каква потребност стои зад тях и се грижи за удовлетворяването, само че без да очаква друг да задоволи тези потребности. „Днешният празник е една чудесна възможност да се обърнем към това малко момченце или момиченце в нас и да му дадем свобода да се изяви, да бъде игриво спонтанно, да направи това, което му се иска. Да ходи босо, да се полюшка на люлките в парка, да си направи книга с постиженията или просто да си гушне любимата играчка. Да се опитаме да бъдем малко по-добри родители към себе си“, заяви психологът. \r\nМария КУРТЕВА", "date": "2019.06.01", "title": "Психологът Стела Семерджиева: Неосъзнатият родител продължава да предава напред старите модели на поведение, които носим"}
{"url": "http://www.focus-news.net/news/2019/06/01/2665160/veliko-tarnovo-razreshitelni-za-stroezh-na-24-zhilishtni-sgradi-sa-izdadenite-prez-parvoto-trimesechie-na-godinata-v-oblastta.html", "text": "Разрешителни за строеж на 24 жилищни сгради са издадените през първото тримесечие на годината в област Велико Търново. Това сочат данни на Териториално статистическо бюро – Север, Отдел „Статистически изследвания – Велико Търново“. От отдела съобщиха за  Радио „Фокус“ – Велико Търново , че жилищата в сградите са 120, с  общо15 847 кв. м разгъната застроена площи. Общинските администрации в областта са издали разрешителни за строеж на 28 други сгради с 19 553 кв. м разгъната застроена площ. Спрямо предходното тримесечие издадените разрешителни за строеж на жилищни сгради се увеличават с 4.3%, броят на жилищата в тях – с 51.9%, а разгънатата им застроена площ – с 49.9%. При издадените разрешителни за строеж на други сгради е регистрирано намаление на броя със 17.6%, докато общата им застроена площ нараства – със 116.5%. \r\nВ сравнение с първото тримесечие на 2018 година издадените разрешителни за строеж на нови жилищни сгради в областта са повече с 20%, броят на жилищата в тях – с 242.9%, а разгънатата им застроена площ – със 175.9%. При другите видове сгради  броят на издадените разрешителни за строеж намалява с 39.1%,  докато общата им застроена площ се увеличава с 82.4%. \r\nНадежда КРЪСТЕВА", "date": "2019.06.01", "title": "Велико Търново: Разрешителни за строеж на 24 жилищни сгради са издадените през първото тримесечие на годината в областта"}
{"url": "http://www.focus-news.net/news/2019/06/01/2665168/burgas-normalno-se-osashtestvyava-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас, предаде репортер на  Радио „Фокус“ – Бургас . Пътищата са сухи и нормално проходими, а видимостта е отлична. \r\nИнтензивен е трафикът в град Бургас по централните улици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“, по пътя от и към ж. к. „Меден Рудник“, на кръстовището с кръгово движение „Трапезица“, в района на кръстовището между улиците „Спортна“ и „Индустриална“, както и по булевардите „Демокрация“, „Сан Стефано“ и „Тодор Александров“. \r\nМария КУРТЕВА", "date": "2019.06.01", "title": "Бургас: Нормално се осъществява движението по пътищата в областта"}
{"url": "http://www.focus-news.net/news/2019/06/01/2665163/blagoevgrad-intenziven-e-trafikat-po-avtomagistrala-struma-glaven-pat-e-79-i-vtoroklasen-pat-19.html", "text": "Интензивен е трафикът по автомагистрала „Струма“ и главен път Е-79, както и по второкласен път 19 Симитли – Гоце Делчев. Това съобщиха за  Радио „Фокус“ – Пирин  от Областно пътно управление – Благоевград. Пътищата са сухи и нормално проходими. Няма данни за образували се колони от автомобили, нито за регистрирани тежки пътни инциденти. В област Благоевград не се извършват ремонтни дейности по пътната мрежа, заради които да са въведени ограничения за движението на моторни превозни средства. Повишена е опасността от свличане на скална или каменна маса в района на Кресненското дефиле и проходите Предел и Папаз чаир. \r\nТрафикът по главните улици и булеварди в Благоевград не е натоварен. Градският транспорт се движи по разписание. Всички светофарни уредби в града са изправни. \r\nЛивия НИНОВА", "date": "2019.06.01", "title": "Благоевград: Интензивен е трафикът по автомагистрала „Струма“, главен път Е-79 и второкласен път –19"}
{"url": "http://www.focus-news.net/news/2019/06/01/2665149/haskovo-vesel-parvi-yuni-otpraznuvaha-detsata-v-topolovgrad.html", "text": "Малките граждани на Тополовград се повеселиха на детския празник „Мини мис и мини мистър“. Децата огласиха площада пред Общината с радостна глъч много преди насрочения час. Това съобщиха от пресцентъра на  Община Тополовград . На весело интервю пред водещия Росен Пурлантов те се представиха на публиката и на журито и с трепет се втурнаха да доказват кой заслужава награда. Преди това заместник-кметът на Маргарита Георгиева им пожела здраве, щастливо детство и успешно представяне. Накипрени с воали, дълги рокли, вратовръзки и прически, малките госпожици и господа пяха и танцуваха на воля пред събралите се родители, учители, граждани. Талантливата малка певица Лили Личева отправи към всички музикален поздрав. \r\nПредседателят на журито Красимира Ятакчиева обясни колко затруднени са били тя и нейните колеги в решението си кой е най-добър и затова са констатирали, че най-хубави и най-талантливи на планетата са децата на Тополовград. Награди получиха всички участници в празничното шоу. Заместник-кметът Георгиева короняса малките госпожици със „сребърни“ корони, а кавалерите закичи със „златни“ медали. За всички деца, дошли на празника, бяха осигурени подаръци от Общината. \r\nВ навечерието на 1 юни детска градина „Щастливо детство“ в Тополовград отбеляза своята 40-та годишнина. Децата изнесоха прекрасен концерт под наслов „Приказни усмивки“ в зрителната зала на читалището.", "date": "2019.06.01", "title": "Хасково: Весел първи юни отпразнуваха децата в Тополовград"}
{"url": "http://www.focus-news.net/news/2019/06/01/2665164/veliko-tarnovo-sluchay-na-koklyush-e-registriran-na-teritoriyata-na-obshtina-gabrovo-minalata-sedmitsa.html", "text": "Случай на коклюш е регистриран на територията на община Габрово миналата седмица. Това съобщиха за  Радио \"Фокус\" - Велико Търново  от Регионалната здравна инспекция. Коклюш или магарешка кашлица е остро инфекциозно заболяване на дихателните пътища, причинено от бактерия. Болестта се предава по въздушно-капков път. Засяга и възрастни, но основно възприемчиви към нея са малките деца и подрастващите. Веднъж изкарали коклюш, пациентите изграждат имунитет към причинителите на болестта за период от 10 – 12 години. За профилактика на това заболяване се прилага комбинирана ваксина против дифтерия, тетанус и коклюш, изолиране на болните и други. Ваксината също не осигурява доживотен имунитет. \r\nВ седмицата от 20 до 26 май на територията на Габровска област са регистрирани 6 случая на варицела и по един на скарлатина и туберкулоза. Заболелите от ентероколити са трима. Заболеваемостта на територията на областта е 60,29% на 10000 души.  \r\nНадежда КРЪСТЕВА", "date": "2019.06.01", "title": "Велико Търново: Случай на коклюш е регистриран на територията на община Габрово миналата седмица"}
{"url": "http://www.focus-news.net/news/2019/06/01/2665167/seriya-ot-zemetreseniya-se-useshta-v-tri-balkanski-strani.html", "text": "Около Преспанските езера се събират границите на три балкански страни – Албания, Македония и Гърция. Недалеч на юг-югозапад от езерата, в района на планината  Грамос (местно Грамушча), днес се отбелязва изобилие от трусове. Досега в сайта на Европейския сеизмологичен център са обявени 26. За активирания район Албанският национален център предлага каталог от 22 сеизмични събития с магнитуд 2.5 и по-голям. Както винаги, магнитудните оценки от различните източници не са еднакви и стойностите им зависят от конфигурацията на регистрационната мрежа и подхода за извличане; ще се придържаме към решенията на евроцентъра.  \r\nИнтересен (необичаен) е характерът на съботната земетръсна серия. През началните 7 минути изглежда да се реализира дублет - две земетресения с много близка освободена енергия. Събитие с магнитуд 4.9 е последвано от друго с магнитуд 5.0. Локализацията на сеизмичния източник е извършена на базата на 240 инструментални регистрации и непокрит ъглов сектор от само 36 градуса. Много добре се вписват в това решение и пет от сеизмичните записи на България. Епицентрите на следващите събития заемат 24 км в север-юг и 30 км в запад-изток направление – така те се появяват ту в Албания, ту в Северозападна Гърция. Активираното пространство заема изключително горния слой на земната кора – до дълбочина от 15 км. Прави впечатление роевият характер на земетръсната серия – само 5 от 26 събития са с магнитуд под 3. Серията добива вид на типичен рой – последователност от събития с близки магнитуди (в случая, между 3 и 3.5) – след 11 часá местно време. Албанският център представи началото на земетръсната последователност като класическа поредица, водена от най-силния основен шок. Текущият каталог от събития, създаден в Тирана, също свидетелства за развитие на рой. На земетръсната наука са познати случаи с роеве, манифестиращи голяма продължителност във времето, както и случаи на поява на следващо земетресение с равна или по-голяма сила от първоначално проявената. \r\nНай-силните земетресения от започналата активизация създават усетени сътресения  на териториите на Южна Албания, Северозападна Гърция и ‚ югозападна Македония. Това се отнася до 4 случая с магнитуди 4.4-5.0, реализирани между 06:26 и 9 часá местно време. Максималната интензивност е от V+ степен – в Корча и околности (13-18 км северозападно от епицентъра). От Пирг (около 35 км на северозапад от епицентъра), Албания, се съобщава за напукани стени [?]. Съществува известна опасност за надценяване на силата на въздействие по свидетелства на очевидци от територии, неотдавна засягани от трусове – Охридско, южните части на Македония и Северозападна Гърция, както и на района на Гирокастро в Албания. Така, на разстояния до 80 км сведенията са твърде емоционални и за селища като Ресен (72 км от епицентъра), Битоля (76 км) , Струга (80 км) има основание да им се припише интензивност от IV-V степен, което е неадекватно. Не може, обаче, да се повлияе от минали преживявания големината на областта на усещане. В случаите на днешните трусове в 06:26 (магнитуд 4.9) и 06:33 (магнитуд 5.0) усещания се регистрират до 150 км на северозапад в Албания (Дуръс), 110 км на североизток (Кичево, Прилеп) и 150-170 км на север (Гостивар, Скопие) в Македония, на 110 км на изток (Воден) в Гърция. Засега от серията земетресения, станали днес в Западни Балкани, са възможни щети само в стари неподдържани постройки. Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.06.01", "title": "Серия от земетресения се усеща в три балкански страни"}
{"url": "http://www.focus-news.net/news/2019/06/01/2665169/kyustendil-dvizhenieto-po-patya-dupnitsa-klisura-pri-km-42-se-osashtestvyava-v-edna-lenta-poradi-remont-na-most.html", "text": "Движението по пътя Дупница – Клисура в района на град Дупница, при км 42+936, се осъществява в една лента поради ремонтни дейности на мостово съоръжение над река Тополница. Това съобщиха за  Радио „Фокус“ – Пирин  от Областно пътно управление – Кюстендил. Участъкът е сигнализиран с пътни знаци и светофарна уредба за срок до 12 август. Освен това движението по пътя Пастра – Рилски манастир от км 27+575 до км 27+825 се осъществява в една лента във връзка с аварийно-въстановителни дейности поради падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост - от сигналисти, за срок до 15 юни. \r\nЛивия НИНОВА", "date": "2019.06.01", "title": "Кюстендил: Движението по пътя Дупница – Клисура при км 42 се осъществява в една лента поради ремонт на мост"}
{"url": "http://www.focus-news.net/news/2019/06/01/2665166/kristiyan-kovachev-nad-40-risunki-i-desetki-razkazi-eseta-i-stihotvoreniya-podgotviha-uchenitsite-za-konkursa-po-povod-90-g-ot-osveshtavaneto-na-hram-rozhdestvo-bogorodichno-simitli.html", "text": "Над 40 рисунки и десетки разкази, есета и стихотворения подготвиха учениците за участие в конкурса „Моята църква“, който организирахме по повод 90-ата годишнина от освещаването на храм „Рождество Богородично“ – Симитли. Това каза за  Радио „Фокус“ – Пирин  докторант Кристиян Ковачев. „Беше ни доста трудно да класираме победителите, въпреки че в журито имаше хора, които разбират от изкуство – колегата София Велкова от факултета по изкуства към Югозападен университет „Неофит Рилски“. Председател на журито пък бе негово високоблагоговенство иконом Спас Веселински, който е и председател на църковното настоятелство на храм „Рождество Богородично“, както и аз“, посочи докторант Ковачев.  \r\nТой отбеляза, че изборът е бил много труден не само в категория „Рисунка“, но и при стихотворенията, есетата и разказите. „Мога да кажа, че си личеше, че учениците са положили огромно старание при разработката на техните материали. Ние, като жури, бяхме силно изненадани от факта, че получихме над 40 рисунки, както и десетки разкази, есета и стихотворения. Така се получи, че изборът ни бе доста затруднен, но все пак успяхме да изберем най-добрите, които класирахме в различните категории на първо, второ и трето място“, отбеляза докторант Ковачев. Той уточни, че всички участници ще получат грамоти, а за победителите в категориите ще има и други награди, които ще бъдат запазени в тайна до обявяването на победителите, което ще се случи вечерта на 3 юни. \r\nЛивия НИНОВА", "date": "2019.06.01", "title": "Кристиян Ковачев: Над 40 рисунки и десетки разкази, есета и стихотворения подготвиха учениците за конкурса по повод 90 г. от освещаването на храм „Рождество Богородично“ – Симитли"}
{"url": "http://www.focus-news.net/news/2019/06/01/2665170/new-york-times-targovskata-voyna-obhvashta-i-meksiko.html", "text": "Когато търговското напрежение с Китай се повиши през миналата година, много компании потърсиха убежище в Мексико, една държава, която има дълга и стабилна връзка със САЩ, пише изданието  „New York Times“ .  \r\nСега тази алтернатива за производство и суровини може също да бъде заплашена, след заплахата на президента Доналд Тръмп, да наложи повишени мита за внос от Мексико, заради нелегалната имиграция.  \r\nВ краткосрочен вариант, повишените мита могат да означават по-ниски печалби за американските вносители и по-високи цени за американските потребители, на всичко от авокадото до автомобилите.  \r\nВ дългосрочен план митата биха могли да принудят компаниите да преразгледат веригите за доставки, обхващащи континента, които са направили Северна Америка една от най-взаимосвързаните икономики в света. Според експерти, това може да бъде по-вредно за икономиката на САЩ, отколкото самите тарифи.  \r\nВносът на САЩ от Мексико през миналата година в бил на стойност над 345 милиарда долара, а износа е бил на равнище от 265 милиарда долара. Тези цифри, обаче подценяват взаимната свързаност. Американските рафинерии преработват суров петрол от Мексико, след което го продават, като бензин. Общо около 30% от мексиканския внос е от САЩ.   Светлин Божков", "date": "2019.06.01", "title": "„New York Times“: Търговската война обхваща и Мексико"}
{"url": "http://www.focus-news.net/news/2019/06/01/2665172/veliko-tarnovo-dobri-sa-usloviyata-za-patuvane-na-teritoriyata-na-oblastta.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико  Търново. Пътните настилки са сухи. Времето е слънчево. Температурата е 22 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по пътя Дебелец – Средни колиби – Елена е ограничено за МПС над 10 тона поради намален габарит на пътя. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 август. Обходният маршрут е Чешма – Сливовица – Горско Ново село – Джулюница – Кесарево. \r\nПо пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nДвижението в участък от пътя Лясковски кантон – Миндя  се осъществява в една лента поради изпълнение на дейности по ремонт на пътната настилка. То се регулира с пътни знаци и регулировчици. Поради ремонт на асфалтовата настилка движението по пътя Поликраище – Горна Оряховица се осъществява в една лента. Трафикът ще се регулира с пътни знаци и регулировчици до 15 юни. \r\nДвижението по пътя Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. \r\nДвижението в участък от пътя Велико Търново – Антоново се осъществява в една лента поради частичен ремонт на асфалтовата настилка. Движението се регулира с пътни знаци и регулировчиц. Движението в участък от пътя Джулюница – до границата с ОПУ Търговище, се осъществява с повишено внимание поради отстраняване на растителност. Участъкът е сигнализиран с пътни знаци. \r\nНадежда КРЪСТЕВА", "date": "2019.06.01", "title": "Велико Търново: Добри са условията за пътуване на територията на областта"}
{"url": "http://www.focus-news.net/news/2019/06/01/2665173/sport-novak-dzhokovich-pobedi-salvatore-karuzo-na-rolan-garos.html", "text": "Новак Джокович победи италианеца Салваторе Карузо с 3:0 ( 6:3; 6:3; 6:2) в мач от третия кръг на Ролан Гарос. Световният номер 1 нямаше проблеми срещу Карузо, за когото това е първо участие в трети кръг на турнир от Големия шлем.  \r\nНа осминафиналите Джокович ще играе срещу победителя от мача между хърватина Борна Чорич и германеца Ян Ленард Щруф.", "date": "2019.06.01", "title": "Спорт: Новак Джокович победи Салваторе Карузо на Ролан Гарос"}
{"url": "http://www.focus-news.net/news/2019/06/01/2665175/gabrovo-dobri-sa-usloviyata-za-patuvane-v-oblastta.html", "text": "Добри са условията за пътуване на територията на област Габрово. Това съобщиха за  Радио „Фокус“ – Велико Търново  от Областно пътно управление – Габрово. Времето е облачно. Температурата е 22 градуса. На прохода Шипка остава в сила ограничението за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя Габрово – връх Шипка, при км 164+150, движението се осъществява с повишено внимание поради пропаднал участък от асфалтова настилка. Поставена е необходимата сигнализация. \r\nОграничено е движението за автомобили над 10 тона по пътя Крамолин – Велико Търново в отсечката от км 22 до км 28 поради намален габарит на пътното платно. Срокът за приключване на извършваните там ремонтни дейности е до 31 май. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Движението в участък от пътя между Севлиево и село Драгановци се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка. Поставена е необходимата сигнализация. \r\nНадежда КРЪСТЕВА", "date": "2019.06.01", "title": "Габрово: Добри са условията за пътуване в областта"}
{"url": "http://www.focus-news.net/news/2019/06/01/2665176/pregled-na-mezhdunarodnite-novini-do-18-chasa-agentsiya-fokus.html", "text": "Най-малко 29 души са ранени при пожар, който избухна във временния център за подслон за няколкостотин мигранти във Велика Кладуша, Северозападна Босна и Херцеговина тази сутрин в 6:30 часа местно време (7:30 часа българско време), информира македонският телевизионен канал  “Сител“ . \r\nСпоред местните медии в гасенето участват много пожарникари. Някои от пострадалите са настанени в болницата във Велика Кладуша, а някои са изпратени в кантоналната болница в Бихач. \r\nПо предварителна информация, причината за пожара е човешка небрежност. \r\n*** Европейската комисия заяви, че чешкият премиер Андрей Бабиш трябва да върне субсидии за милиони евро, след като проектодоклад установи, че милиардерът е в конфликт на интереси, съобщиха чешки медии в събота, цитирани от  AFP . \r\nКомисията извърши одита през януари и февруари, подозирайки, че Бабиш е взимал решения за субсидии от ЕС като политик, а ги е усвоявал като предприемач. \r\nТя установи, че Бабиш, вторият най-богат чех, все още извлича печалби от основаната от него фирма за храна, химикали и медии. \r\nКомисията, която спря субсидиите на „Агроферт“ – фирмата, контролирана от Бабиш в очакване на одитната присъда, заяви, че иска Чешката република да върне субсидии в размер на 17,4 милиона евро, които противоречат на правилата. \r\n64-годишният Бабиш, роден в Словакия, прехвърли „Агроферт“ на два доверителни фонда през февруари 2017 г. - месеци преди да стане министър-председател - за спазване на разпоредбите за конфликт на интереси. \r\nНо като цитира устава на фонда, Комисията заяви, че „г-н Бабиш е създател и единственият бенефициент на тези доверителни фондове“. \r\n\"Двете основни цели на доверителните фондове са администрирането на групата \"Агроферт\" и защитата на интересите на г-н Бабиш\", се казва в проектодоклада. \r\n*** Държавният секретар на САЩ Майкъл Помпео ще вземе участие в събота в среща в Швейцария на клуба „Билдерберг“, предава  AFP . \r\nДържавният департамент потвърди в събота, че Помпео, който е на четиристранна обиколка на Европа, ще вземе участие в четиридневната среща, която започна в четвъртък в живописния швейцарски град Монтрьо. \r\nНеговото участие не беше споменато в официалния дневен ред и той не фигурира в списъка на около 130 участници от 23 страни. \r\nВ списъка е зетят и съветник на американския президент Доналд Тръмп Джаред Къшнър, който би могъл да използва форума, за да опита да подсили подкрепата си за изготвяния от него мирен план за Близкия изток. \r\nГлавният изпълнителен директор на „Майкрософт“ Сатя Надела, генералният секретар на НАТО Йенс Столтенберг и опитния държавник Хенри Кисинджър, също фигурират в списъка на участниците, както и министър-председателят на Холандия Марк Рюте, френският финансов министър Бруно Льо Мер и германският министър на отбраната Урсула фон дер Лейен. \r\nГрупата, която се среща всяка година от 1954 г. и е създадена като форум за насърчаване на диалога между Европа и Северна Америка, тази година обсъжда редица теми като изменението на климата, бъдещето на капитализма, етиката на изкуствения интелект, Китай , Русия и Брекзит, заявиха организаторите. \r\n*** При взрив в институт в руския град Дзерджинск, област Нижний Новгород,са пострадали 19 души, предава  TACC , като се позовава на пресслужбата на областното Министерство на здравеопазването. \r\nПо-рано пресслужбата съобщи, че по-голямата част от пострадалите са получили \"осколочни рани от лека и умерена тежест\". \r\nСега служителите по сигурността на института са оградили периметъра на обекта.  \r\nОт Държавния научно-изследователски институт „Кристал“ съобщиха, че жертви няма поради своевременната евакуация на персонала. \r\nОт института потвърдиха, че \"наистина е имало пожар в една от сградите, в резултат на експлозията и сградата е разрушена.\" \r\nСпоред информацията на оперативния щаб на Министерството на извънредните ситуации, \"заплаха от замърсяване на въздуха след експлозиите в института „Кристал“ няма.\" В момента оперативният щаб, създаден от името на губернатора на Нижегородска област Глеб Никитин, работи на място. \r\nДържавният научно-изследователски институт \"Кристал\" е основан през 50-те години на ХХ век. Специализиран в създаването на взривни вещества и смеси, както и в безопасни технологии за тяхното производство, изпитване, транспортиране и обезвреждане. \r\n***  В резултат на експлозията в завод за производство на взривни вещества в руския град Дзерджинск, в област Нижний Новгород, са пострадали 39 души, предаде  РИА Новости . \r\nОт министерството на здравеопазването на Русия съобщиха, че десет души са хоспитализирани. По-рано беше съобщено, че в цех за производство на тротил са прогърмели няколко експлозии, след което е избухнал пожар.  \r\nНяма данни за загинали, като осем души са получили по-тежки травми, допълва агенцията. \r\n***  Капитанът на речния круизен кораб, който се сблъска с по-малък кораб в река Дунав, е бил обвинен за инцидента в Будапеща, предаде  AFP . При инцидента загинаха седем южнокорейски туристи, а още 21 души са безследно изчезнали.  \r\nПредставител на съдебните власти в Будапеща съобщи, че срещу украинския капитан на круизния кораб са били предявени обвинения за инцидента, като той не е дал допълнителни показания за случая.  \r\nКапитанът на круизния кораб беше задържан в четвъртък за разпит, във връзка със „застрашаването на водния трафик, довело до множество смъртни случаи“, един ден, след като кораба му се сблъска с по-малък плавателен съд, транспортиращ предимно южнокорейски туристи. След сблъсъка плавателния съд се преобърна и потъна в оживен участък на река Дунав.", "date": "2019.06.01", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2019/06/01/2665177/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония, Гърция и Румъния трафикът е нормален на всички гранични контролно-пропускателни пунктове. На ГКПП Гюешево - Македонските гранични власти имат проблем със системата за граничен контрол.", "date": "2019.06.01", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/06/01/2665180/jerusalem-post-palestinskiyat-biznes-shte-boykotira-konferentsiyata-v-manama.html", "text": "Екипът на американския президент Доналд Тръмп се връща в региона на Близкия Изток, за да се опита да набере подкрепа за планирания от Белия дом икономически форум в столицата на Бахрейн, Манама, в периода 25-26 юни, пише изданието  „Jerusalem post“ .  \r\nАмериканският екип включва зетят на Доналд Тръмп, Джаред Къшнър, основният американски представител за израело-палестинските преговори Джейсън Грийнбалт и Браян Хук, специален представител на САЩ за Иран.  \r\nМнозина смятат, че планираната конференция ще въведе първата фаза от Близкоизточния мирен план на Тръмп, наричан „сделката на века“, чрез икономически стимули за палестинците и други страни от региона. Въпреки това, бизнес лидери от Западния бряг и Ивицата Газа настояват, че ще бойкотират конференцията, тъй като поставят техните политически стремежи на първо място.  \r\n„Ние искаме да заявим много ясно, че се интересуваме на първо място от нашата свобода и няма да говорим за икономически проекти или решения, докато нашите права не са защитени, а свободата ни не е гарантирана“, заяви Осама Амро, представител на палестинските бизнесмени.  \r\n„Ние се намираме под окупация и страдаме заради това. Нашата икономика страда заради това, а не поради липса на ликвидност“, допълни Амро.   Светлин Божков", "date": "2019.06.01", "title": "„Jerusalem post“: Палестинският бизнес ще бойкотира конференцията в Манама"}
{"url": "http://www.focus-news.net/news/2019/06/01/2665179/sofiya-stihove-ot-poeta-revolyutsioner-hristo-botev-sa-postaveni-na-bilbordove-v-grada.html", "text": "В навечерието на Деня на Христо Ботев и загиналите за свободата на България стихове от поета-революционер са поставени на билбордове в София. Това стана ясно след запитване на  Агенция \"Фокус\"  към Столична община. За трета поредна година се реализира съвместната инициатива на Столичен инспекторат с компаниите за външна реклама. Цитатите са от стихотворението “Хаджи Димитър” на Хр. Ботев и са в знак на почит към делото на гениалния поет.", "date": "2019.06.01", "title": "София: Стихове от поета-революционер Христо Ботев са поставени на билбордове в града"}
{"url": "http://www.focus-news.net/news/2019/06/01/2665178/predstoyashti-sabitiya-v-stranata-za-2-yuni-agentsiya-fokus.html", "text": "*** \r\nПредседателят на Народното събрание Цвета Караянчева и зам.-министърът на земеделието храните и горите Чавдар Маринов ще присъстват на Празника на розата в Казанлък. В 10.00 часа те ще участват ритуала „Розобер“ в розовите градини край града. По-късно ще се включат в празничното шествие в центъра на Казанлък и ще поздравят жителите и гостите на града. \r\n*** \r\nОт 09.00 часа писмен изпит по журналистика започва втората кандидатстудентска сесия за учебната 2019/2020 г. на Софийския университет „Св. Климент Охридски“. По-късно, от 14.00 часа ще се проведат изпитите по немски език и по философия и социални науки. \r\n*** \r\nОт 10.30 часа ученици от столични училища ще четат стихотворения от поетите Христо Ботев и Иван Вазов в пространството пред и около паметника на Васил Левски на бул. „Васил Левски“ и пред гроба на Иван Вазов до църквата „Св. София“.  Инициативата е по повод Деня на Ботев. \r\n*** \r\nОт 10.30 часа в „Музейко“ ще се проведе серия от детски доброволчески работилници и уроци под надслов „Малките герои“. \r\n*** \r\nОт 11.30 часа пред бюст-паметника на Христо Ботев в Борисовата градина ще се проведе церемония, посветена на 143-та годишнина от гибелта на революционера и в памет на героите, загинали за свободата и независимостта на България. В програмата ще участват актьорът Христо Чешмеджиев, мъжки вокален ансамбъл „България” с художествен ръководител акад. Валентин Бобевски, Гвардейският представителен духов оркестър и Националната гвардейска част. \r\n*** \r\nОт 12.00 часа пред сградата на Администрацията на Президента на Република България ще се извърши тържествена смяна на почетния гвардейски караул. \r\n*** \r\nОт 16.00 часа програмата на „МИНИ АРТ ФЕСТ“ 9 ще продължи в кв. „Факултета“ (75 ОУ “Тодор Каблешков“), където ще се проведат разнообразни тренировки по жонглиране, акробатика и юнисайкъл, в които могат да се включат всички желаещи. \r\n*** \r\nОт 17.30 часа от пилоните на НДК родители ще излязат на протестно шествие срещу Националната стратегия за детето 2019-2030 г. То ще премине през Министерския съвет, площад „ Александър I Батенберг” и площад „Народно събрание“. \r\n*** \r\nОт 17.30 часа в Южен парк ІІІ част - на Голямата поляна откъм бул. „Гоце Делчев”, ще се проведе Рок & Блус фестивалът „Цвете за Гошо”.  \r\n*** \r\nОт 19.00 часа с постановката Макбет“ на сцената на Младежки театър „Никола Бинев“ ще бъде открито 13-тото издание на платформата „Световен театър в София“ ще се проведе в столицата до 13 юни. \r\n*** \r\nОт 19.00 часа в зала 1 на НДК, Националното училище за танцово изкуство – София ще представи спектакъла „Танц, музика и светлина”. \r\n*** \r\nОт 11.30 часа пред паметника на Христо Ботев ще започне ритуал по поднасяне на венци с участието на военнослужещи от 4-и артилерийски полк – Асеновград по повод Деня на Ботев и загиналите за свободата на България. \r\n*** \r\nОт 15.00 часа пред паметника на цар Иван Асен ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nПод надслов ... „Жив е той” Общината ще отбележи денят на Ботев и загиналите за свободата и независимостта на България.  \r\n*** \r\nОт 10.00 часа пред паметника на загиналите във войните в Парка на признателността ще се проведе  ритуал по поднасяне на венци и цветя с участието на военнослужещи от 55-и инженерен полк – Белене по повод Деня на Ботев и загиналите за свободата на България. \r\n*** \r\nOт 10.30 часа пред бюст-паметника на Христо Ботев на площад „Народни будители“  жители и гости на града ще сведат глава и ще отдадат своята почит към Христо Ботев и загиналите за свободата на България. \r\n*** \r\nОт 18.00 часа ще се проведе трети протест под надслов „Против антисемейните и антибългарски политики!”. Протестът ще се проведе под формата на мирно шествие, започващо от паркингът на магазин „ЛИДЛ”, откъдето ще мине по булевард „Св. Св. Кирил и Методий” и ще завърши пред сградата на Община Благоевград. \r\n*** \r\nОт 21.00 часа по повод Деня на Ботев и загиналите за свободата на България ще се проведе тържествена проверка (заря) с участието на военнослужещи от Бригадното командване - Благоевград и Представителния военен духов оркестър на Сухопътните войски. \r\n*** \r\nОт 11.00 часа в Туристически комплекс „Акве Калиде“ ще се проведе творческа работилница за деца, тематично свързана с Деня на Ботев. \r\n*** \r\nОт 12.00 часа по повод Деня на Ботев и загиналите за свободата на България на паметника на Христо Ботев в Приморски парк ще се проведе военен ритуал по полагане на венци и цветя в знак на признателност към великия поет и революционер и загиналите за свободата на България. Пред паметника ще бъде отслужена заупокойна молитва от бургаското православно духовенство. \r\n*** \r\nОт 12.30 часа, на открита сцена „Охлюва“ в Приморски парк, бургазлии и гости на града ще могат да се насладят на вълнуващия моноспектакъл „Щурчето - убиецът на Ботев?...“. \r\n*** \r\nОт 17.30 часа от храм „Св. Иван Рилски“ ще тръгне протестно шествие против анти-семейните и анти-български политики, насочено срещу Националната стратегия за детето. \r\n*** \r\nОт 10.00 часа пред паметника на Христо Ботев в Морската градина ще започне общоградско поклонение по повод Деня на Ботев и загиналите за свободата на България. По време на ритуала свещеници от Варненската митрополия ще отслужат заупокойна молитва и ще бъдат положени цветя и венци с военен ритуал. \r\n*** \r\nОт 16.00 часа в Драматичен театър „Ст. Бъчваров“ ще бъде представена книгата „Спомен за Рада. Бележки към един живот“. Книгата ще бъде представена от журналиста Албена Александрова и от нейния редактор Георги Тошев. \r\n*** \r\nОт 16.30 часа пред Катедрален храм „Св. Успение Богородично“ ще тръгне протестно шествие на родители срещу антидестките и антисемейни политики в страната. Протестът ще премине през площад „Независимост“ до входа на Морската градина и ще завърши с поднасяне на цветя и молитвено бдение на паметника на Ботев. \r\n*** \r\nОт 18.00 часа в Градската художествена галерия „Борис Георгиев“ ще се състои безплатен концерт на Нара Аракелян и Йерванд Маргарян, под съпровода на AGBU Varna Chamber Orchestra с диригент Левон Манукян. Концертът е под почетния патронаж на посолството на Република Армения в  България. \r\n*** \r\nОт 09.00 часа на стадион „Ивайло“ ще започне футболният турнир за девойки за Купата на M&BM. Надпреварата е част от националната програма „Децата и футболът“ и се организира от Асоциацията на българските футболисти, Българския футболен съюз и Община Велико Търново. \r\n*** \r\nОт 11.40 часа по повод Деня на Ботев и загиналите за свободата на България в Градинката пред сградата на Български пощи ще започне концерт на Смесен хор за обработен фолклор „Пъстра китка“ от  с. Самоводене, с художествен ръководител маестро Георги Янков.  \r\n*** \r\nОт 12.00 часа ще прозвучи сиренен вой с минута мълчание. Ще бъде приет строя на Почетния караул и открит паметник на Христо Ботев. Ще прозвучи Химн на Република България и ще бъде отслужена заупокойна молитва, отслужена от Негово Благоговейнство свещеник Давид Йовчев и освещаване на паметника. Официално слово ще произнесе д-р инж. Даниел Панов - кмет на Община Велико Търново. \r\n*** \r\nОт 12.30 часа пред паметника „Майка България“ ще бъде представена литературна композиция „Спасена памет“, посветена на 143 год. от гибелта на Христо Ботев и изпълнена от Михаела Стоянова, Белослава Маринова и Иван Брайнов- ученици от ПМГ „Васил Друмев”. След това ще се състои военен ритуал за поднасяне на венци и цветя на признателност. \r\n*** \r\nОт 17.00 часа на пл. „Майка България“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.50 часа по повод Деня на Ботев и загиналите за свободата на България пред паметника на Христо Ботев ще започне – Възпоменателно поклонение. \r\n*** \r\nОт 11.30 часа кметът на Община Видин Огнян Ценков и ръководният състав ще присъстват на честването Деня на Ботев и падналите за свободата и независимостта на България. Събитието ще се състои пред паметника на Христо Ботев във Видин. \r\n*** \r\nОт 11.00 часа на връх Околчица ще започне всенародно поклонение пред паметника на Христо Ботев с участието на военнослужещи от Бригадното командване - Благоевград и Представителния духов оркестър на Сухопътните войски. \r\n*** \r\nОт 11.45 часа по повод Деня на Ботев и загиналите за свободата на България ще се проведе ритуал по поднасяне на венци и цветя на площада в града от военнослужещи от военното формирование 22 790 – Горна Оряховица. \r\n*** \r\nОт 11.50 часа по повод Деня на Ботев и загиналите за свободата на България пред  ще се състои състои ритуал по поднасяне на венци и цветя. \r\n*** \r\nОт 12.00 часа пред сградата на Община Гоце Делчев ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 10.00 часа пред паметника на Христо Ботев в ОУ „Христо Ботев“ ще се състои поетична композиция „Жив е той“ по стихове на Ботев по повод 2 юни. \r\n*** \r\nОт 11.00 часа в парк „Рила” ще започне детският празник „Фамилатлон”.  \r\n*** \r\nОт 20.00 часа по повод Деня на Ботев и загиналите за свободата на България ще се проведе тържествена проверка (заря) с участието на военнослужещи от 38-и батальон за ЯХБЗ и Е – Мусачево. \r\n*** \r\nОт 11.45 часа в Градския парк на Каварна с общоградско поклонение пред паметника на Христо Ботев ще бъде отбелязан Денят на Ботев и на загиналите за свободата и независимостта на България.  \r\n*** \r\nОт 14.00 часа в зала „Олимпиада“ ще се проведе Международен турнир по карате. \r\n*** \r\nОт 12. 00 часа по централните улици на Казанлък ще се проведе традиционното празнично шествие по повод Празник на розата. \r\n*** \r\nОт 20.00 часа на площад „ Севтополис“ официално ще бъде закрит 116-ят Празник на розата. Празничен концерт ще изнесе Военен духов оркестър при 61 Стрямска механизирана бригада. \r\n*** \r\nОт 21.00 часа на площад „ Севтополис“ ще се проведе Тържествена заря – проверка по повод Деня на Ботев и загиналите за свободата на България. \r\n*** \r\nОт 11.00 часа по повод Деня на Ботев и загиналите за свободата на България пред Национален музей „Христо Ботев“ ще се състои ритуалът по изнасяне на знамето на Ботевата чета. От 11.30 часа ще започне митинг-поклонение с участието на военнослужещи от 61-ва механизирана бригада – Карлово и полагане на цветя и венци пред паметника на Христо Ботев.  \r\n*** \r\nОт 11.00 часа председателят на Народното събрание. Цвета Караянчева ще зарадва  децата на Кърджали с кукленият спектакъл „Цяло лято четох“ на трупата на Родопски драматичен театър „Николай Хайтов“. \r\n*** \r\nОт 18.00 часа пред паметника на Васил Левски ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 10.30 часа на паметника на 40-те загинали горановци от трите войни ще бъдат поднесени венци и цветя и ще бъде отбелязан Деня на Ботев и загиналите за свободата на България.  \r\n*** \r\nОт 12.00 часа на Арката на площад „Велбъжд” ще бъде отбелязан Денят на Ботев и загиналите за свободата на България.  \r\n*** \r\nОт 18.00 часа на пл. „Велбъжд“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 17.30 часа пред сградата на Общината ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.00 часа по повод Деня на Ботев и загиналите за свободата на България ще бъдат поднесени венци и цветя пред паметника на загиналите ловчалии в двора на храм „Света Троица“ и Паметната плоча на загиналите Ботеви четници пред скулптурната композиция, посветена на Априлското въстание (зад Младежки дом). \r\nОт 11.15 часа от Паметната плоча на загиналите Ботеви четници пред скулптурната композиция, посветена на Априлското въстание (зад Младежки дом) ще тръгне шествие до Кървавия камък в кв. „Дръстене“. \r\n*** \r\nОт 09.00 часа Константийският епископ Яков ще оглави архиерейска света Литургия в Баткунския манастир „Св. св. Петър и Павел“. \r\n*** \r\nОт 11.30 часа пред паметника на Христо Ботев на пл. „Свобода“ ще бъде отбелязан Денят на Ботев и загиналите за свободата на България.  \r\n*** \r\nОт 18.00 часа пред сградата на Община Пазарджик ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и на загиналите за свободата и независимостта на България пред паметника на Христо Ботев пред ПГЕМП „Хр. Ботев” ще се състои общоградско поклонение, поднасяне на венци и цветя. \r\n*** \r\nОт 10.00 часа до 20.00 часа ще се проведе националният фолклорен конкурс „Оро се вие, цървули се кинат“.   \r\n*** \r\nОт 10.00 до 13.00 часа под паметника ,,Майка България“ ще се състои детски празник, организиран от фондация ,,Грижа за здравето.\" \r\n*** \r\nОт 10.00 часа летен театър в парк ,,Кайлъка” (при лошо време в зала ,,Катя Попова\") ще се състои  фестивал  на патриотичната песен ,,Отечество\", организиран от сдружение ,,Евразия\" и Съюза на офицерите и сержантите от запаса. \r\n*** \r\nОт 11.00 часа пред паметника на Христо Ботев ще се състои ритуал по поднасяне на венци и цветя по повод Деня на Ботев и загиналите за свободата на България с участието на военнослужещи от гарнизон  Плевен. \r\n*** \r\nОт 17.30 часа от началото на старата главна ще тръгне протестно шествие до сградата на Община Плевен против анти-семейните и анти-български политики, насочено срещу Националната стратегия за детето. \r\n*** \r\nОт 10.00 часа в НЧ „Шалом Алейхем 1945г.” ще бъде открито XIX издание на Националния музикален конкурс „Милчо Петров”. А от 17.00 часа  ще се състои награждаването и концерта на лауреатите от тазгодишния конкурс. \r\n*** \r\nОт 11.30 часа по повод Деня на Ботев и загиналите за свободата на България пред паметника на Христо Ботев в Цар Симеоновата градина ще се проведе ритуал по поднасяне на венци и цветя с участието на военнослужещи от Силите за специални операции и военното формирование 32 040 – Крумово. Строя на почетния караул ще приеме началникът на гарнизон Пловдив бригаден генерал Явор Матеев. В ритуала ще участва Представителният духов оркестър на ВВС. \r\n*** \r\nОт 17.30 часа пред сградата на БНБ на Малката главна ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и загиналите за свободата на България ще се състои поклонение пред бюст – паметника на поета революционер в квартал „Свети Георги”. \r\n*** \r\nОт 20.45 часа по повод Деня на Ботев и загиналите за свободата на България ще се проведе \r\nтържествена проверка (заря) с участието на военнослужещи от Силите за специални операции – Пловдив. \r\n*** \r\nОт 11.30 часа пред паметника на Свободата ще започне ритуал по полагане на венци и цветя с участието на военнослужещи от военно формирование 32 420 – Русе по повод Деня на Ботев и загиналите за свободата на България. \r\n*** \r\nОт 17.30 часа от Вазата ще тръгне протестно шествие до паметник на Свобода против анти-семейните и анти-български политики, насочено срещу Националната стратегия за детето. \r\n*** \r\nОт 17.30 часа на пл. „България“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 17.30 часа пред сградата на Община Свиленград ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и загиналите за свободата на България пред паметника на Свободата ще започне ритуал по полагане на венци и цветя от военнослужещите от 55-и инженерен полк – Белене . \r\n*** \r\nПред бюст-паметника на Ботев, който се намира в мемориалния комплекс, разположен на площад „Септември“ ще се проведе ритуал за отдаване на почит към поета-революционер и загиналите за свободата на България.  \r\n*** \r\nОт 11.45 часа по повод Деня на Ботев и загиналите за свободата на България ще се проведе ритуал по поднасяне на венци и цветя на площад „Хаджи Димитър“ с участието на военнослужещи от Центъра за подготовка на специалисти. \r\n*** \r\nОт 12.00 часа на площад „Цар Освободител“ ще бъде открит Детски панаир. \r\n*** \r\nОт 18.00 часа в залата на Драматичен театър „Стефан Киров“ се състои гала-концерт на участниците в 23-ят Международен фестивал „Приятелство без граници“, с който фестивалът ще бъде закрит. \r\n*** \r\nОт 18.00 часа пред сградата на НТС ще започне протестно шествие под надслов „Не на „Национална стратегия за детето 2019-2030 г.“ \r\n*** \r\nОт 10.00 часа с поклонение пред Паметника-костница на връх Средногорец ще бъдат отбелязани 143 години от гибелта Христо Ботев и загиналите за свободата на България. \r\n*** \r\nОт 11.30 часа по повод Деня на Ботев и загиналите за свободата на България ще се проведе ритуал по поднасяне на венци пред паметника на Христо Ботев с участието на военнослужещи от 101-и алпийски полк – Смолян. \r\n*** \r\nОт 12.00 часа пред сградата на Община Смолян ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 10.00 часа в общинска спортна зала ще бъде открит Двадесетият открит национален турнир по спортни танци „Купа Стара Загора 2019“. В рамките на турнира ще се проведе и надпреварата  „Изгряващи звезди“. \r\n*** \r\nОт 10.00 часа във фоайето на сградата на Старозагорската опера ще започне пресконференция на специалния гост на фестивала „Златната липа“ – известният полски актьор Ян Енглерт . След това той  ще открие своята звезда в Алеята на липите. \r\n*** \r\nОт 11.30 часа пред паметниците на Христо Ботев и Хаджи Димитър в парк „М. Кусев” ще се проведе ритуал по поднасяне на венци и цветя с участието на военнослужещи от 2-ра механизирана бригада - Стара Загора по повод Деня на Ботев и загиналите за свободата на България. \r\n*** \r\nОт 17.00 часа в парк „Пети октомври“ ще започне празничен концерт на ВС „Розов свят“ и ДЮТС „Броеничка“. \r\n*** \r\nОт 17.00 часа пред сградата на Община Стара Загора ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 11.30 часа по повод Деня на Ботев и на загиналите за свободата и независимостта на България. от I ОУ „Христо Ботев“ ще тръгне ученическо шествие, което ще бъде предвождано от Фанфарния оркестър. То ще премине по маршрут от ул. „Васил Левски“ през бул. „Митрополит Андрей“ до паметника на знаменосеца на Ботевата чета Никола Симов – Куруто, където ще се състои общоградско поклонение. \r\n*** \r\nОт 12.00 часа по повод Деня на Ботев и загиналите за свободата на България ще се проведе ритуал по поднасяне на венци цветя пред паметника на Христо Ботев с участието на военнослужещи от 31-ви механизиран батальон – Хасково. \r\n*** \r\nОт 18.00 часа на пл. „Свобода“ ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 12.00 часа по повод Деня на Ботев и загиналите за свободата на България ще се проведе ритуал по поднасяне на венци и цветя пред паметника на загиналите във войните шуменци с участието на военнослужещи от гарнизон Шумен. Във възпоменателната церемония ще се включат кметът Любомир Христов, заместник-кметове, представители на общинската и областната администрация, общински съветници, политически, просветни, обществени организации и граждани.  \r\n*** \r\nОт 18.00 часа пред сградата на Областната управа ще се проведе протест против анти-семейните и анти-български политики, насочен срещу Националната стратегия за детето. \r\n*** \r\nОт 17.00 часа пред сградата на Община Ямбол ще се проведе протест против анти-семейните и анти-български политики, насочен срещу Националната стратегия за детето.", "date": "2019.06.01", "title": "Предстоящи събития в страната за 2 юни (Агенция „Фокус“)"}
{"url": "http://www.focus-news.net/news/2019/06/01/2665181/nimh-utre-shte-ima-kratkotrayni-na-otdelni-mesta-intenzivni-valezhi-ot-dazhd-pridruzheni-s-gramotevitsi-vremenno-usilvane-na-vyatara-i-gradushki.html", "text": "През нощта над по-голямата част от страната облачността ще е значителна и на много места, главно в Централна България, ще има краткотрайни валежи от дъжд с гръмотевици. Утре преди обяд валежите в повечето райони временно ще спрат и облачността ще се разкъса. След обяд и през нощта срещу понеделник, в западните и централните райони отново ще се развива мощна купеста и купесто-дъждовна облачност. Ще има краткотрайни, на отделни места интензивни валежи от дъжд, придружени с гръмотевици, временно усилване на вятъра и градушки. Над Източна България през по-голямата част от деня ще преобладава слънчево време. По-късно след обяд и там ще се развива купеста облачност и на отделни места ще превали и прегърми. Ще духа слаб до умерен вятър от север-североизток. Максималните температури ще са между 22° и 27°. Атмосферното налягане ще бъде близко до средното за месеца и ще остане без съществена промяна. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) . \r\nПо Черноморието ще преобладава слънчево време. В следобедните часове ще се развива купеста и купесто-дъждовна облачност, на места с краткотрайни валежи от дъжд и гръмотевици. Ще духа слаб до умерен вятър от изток-югоизток. Максимални температури на въздуха: 23-26°. Температура на морската вода е 16-21°. Вълнението на морето ще е 1-2 бала. \r\nНад планините облачността ще е значителна. След обяд ще се развива мощна купеста и купесто-дъждовна облачност и на много места ще има краткотрайни валежи от дъжд с гръмотевични бури и градушки. Ще духа умерен вятър от изток-югоизток. Максималната температура на височина 1200 метра около 17°, на 2000 метра – около 9°. \r\nПрез следващите дни въздушната маса над страната ще остане неустойчива. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури, както и временно усилване на вятъра. Остава повишена вероятността за локални интензивни явления и градушки. В източните райони ще е почти без валежи. Там ще има и повече слънчеви часове, ще духа слаб вятър с южна компонента, а температурите ще са по-високи. Преобладаващите максимални ще са между 21° и 26°.", "date": "2019.06.01", "title": "НИМХ: Утре ще има краткотрайни, на отделни места интензивни, валежи от дъжд, придружени с гръмотевици, временно усилване на вятъра и градушки"}
{"url": "http://www.focus-news.net/news/2019/06/01/2665182/ria-novosti-irak-shte-predade-na-sauditska-arabiya-i-bahreyn-iransko-predlozhenie-za-nenapadenie.html", "text": "Иракските власти имат намерение да предадат послание от страна на Иран, към Саудитска Арабия и Бахрейн, по повод предложение към страните от Персийския залив, за сключване на пакт за ненападение, предаде  РИА Новости , позовавайки се на посолството на Ирак в Техеран.  \r\nПо-рано, в хода на посещение в Ирак, иранският външен министър Мохамад Джавад Зариф предложи на страните в Персийския залив, да подпишат договор за ненападение, на фона на сложната обстановка в региона.  \r\n„Ирак приветства това предложение и ще го предаде на страните от Персийския залив, в частност на Саудитска Арабия и Бахрейн“, заявиха от пресслужбата на иракското посолство в Техеран.  \r\nСаудитска Арабия и Бахрейн прекратиха дипломатическите си отношения с Иран през януари 2016 година, след нападение от страна на демонстранти срещу саудитското посолство в Техеран, допълва агенцията.   Светлин Божков", "date": "2019.06.01", "title": "РИА Новости: Ирак ще предаде на Саудитска Арабия и Бахрейн иранско предложение за ненападение"}
{"url": "http://www.focus-news.net/news/2019/06/01/2665183/sport-simona-halep-s-pobeda-na-rolan-garos-naomi-osaka-otpadna.html", "text": "Защитаващата титлата си от миналата година румънска тенисистка Симона Халеп постигна убедителна победа срещу Леся Цуренко с 2:0 сета (6:2; 6:1), в третия кръг на Ролан Гарос. На осминафиналите Халеп ще играе срещу полската тенисистка Ига Святек.  \r\nВ друг мач от днешния ден при жените, водачката в световната ранглиста Наоми Осака загуби от чехкинята Катерина Синиакова с 0:2 сета (4:6; 2:6).", "date": "2019.06.01", "title": "Спорт: Симона Халеп с победа на Ролан Гарос, Наоми Осака отпадна"}
{"url": "http://www.focus-news.net/news/2019/06/01/2665165/plovdiv-dvizhenieto-po-osnovnite-napravleniya-v-oblastta-se-izvarshva-s-normalna-intenzivnost-i-bez-zatrudneniya.html", "text": "Движението по основните направления на територията на Пловдивска област се извършва с нормална интензивност и без затруднения. Това съобщиха за Радио „Фокус“ – Пловдив от Областното пътно управление. По-засилено автомобилно движение се отчита в участъка на автомагистрала „Тракия“ в пбластта. Пътищата са все още мокри на места, но нормално проходими.  \r\nПоради изграждане на ново кръгово кръстовище движението по пътя Карлово – Сопот, при км 254 в посока София, се извършва в една лента. Срокът на ремонтните дейности е до 20 юни. Остава забранено движението на тежкотоварни моторни превозни средства над 12 тона по пътя Поповица–Болярци. Обходният маршрут за водачите е по пътя Поповица-Садово-Кочево-Болярци. Все още е ограничено преминаването на моторни превозни средства по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Остава забранено и преминаването на камиони над 5 тона по пътя Плодовитово-Първомай, при км 6 в района на моста над река Марица. Обходният маршрут е по пътя Стара Загора-Поповица и път І-8 София-Пловдив-Свиленград. Заради обилните валежи от дъжд през вчерашния ден е повишена опасността от падащи камъни по направленията Кричим-Стамболийски, Бачково-Нареченски бани и Юговско ханче-Югово-Лъки. Водачите трябва да преминават с повишено внимание и съобразена скорост по посочените пътни участъци. \r\nНормално се осъществява движението и на територията на град Пловдив към момента. По-интензивен е трафикът в централната градска част, а също и по входно-изходните артерии. Пътните настилки в града са мокри на места. Във връзка с настъпилата авария на колектор на бул. „Санкт Петербург“ е променен за неопределено време маршрутът на автобусите по линии 9, 18, 24, 29 и 44 в посока район „Тракия“, считано от днес. \r\nТони МИХАЙЛОВ", "date": "2019.06.01", "title": "Пловдив: Движението по основните направления в областта се извършва с нормална интензивност и без затруднения"}
{"url": "http://www.focus-news.net/news/2019/06/01/2665184/kyustendil-bchk-provede-priemen-izpit-za-vodni-spasiteli.html", "text": "БЧК – Кюстендил проведе приемен изпит за водни спасители, предаде репортер на  Радио „Фокус” – Кюстендил . Изпитът се състоя на открития общински плувен басейн в града. Той беше за желаещи да се обучават като водни спасители на басейни и водни паркове. Изпитът се проведе от Николай Велчев, експерт по водноспасителна дейност в БЧК – Кюстендил. Явиха се 15 кандидати на възраст над 17 години. „След изпита ще определим кои от явилите се ще влязат в обучителния курс. Целта е обучените да имат възможност да се включат в активния сезон по обезопасяването на плувните басейни както във вътрешността на страната,така и по нашето Черноморие”, каза Николай Велчев. \r\nВенцеслав ИЛЧЕВ", "date": "2019.06.01", "title": "Кюстендил: БЧК проведе приемен изпит за водни спасители"}
{"url": "http://www.focus-news.net/news/2019/06/01/2665186/predstoyashti-mezhdunarodni-sabitiya-za-2-yuni-agentsiya-fokus.html", "text": "Берлин . Пресконференция на председателят на ХДС Анегрет Крамп-Каренбауер.  \r\n*** Атина . Втори тур на местните избори в Гърция. \r\n*** Тирана . Посещение на генералният секретар на НАТО Йенс Столтенберг в Албания.  \r\n*** Мексико . Регионални избори в шест мексикански щата.", "date": "2019.06.01", "title": "Предстоящи международни събития за 2 юни (Агенция „Фокус“)"}
{"url": "http://www.focus-news.net/news/2019/06/01/2665207/pazardzhik-regionalna-biblioteka-nikola-furnadzhiev-specheli-proekt-za-sazdavane-na-digitalen-katalog.html", "text": "Регионална библиотека “Никола Фурнаджиев“ в Пазарджик спечели проект за създаване на дигитален каталог, съобщи за  Радио „Фокус“ – Пазарджик  Диана Варникова от библиотеката. Тя обясни, че спечеления проект пред Министерство на културата е за създаване на дигитален каталог, който ще обхваща библиотеките от област Пазарджик. „Проектът е с наименование „Развитие на регионалните дейности – обмен на метаданни и дигитална информация“ и по него се предвижда да бъде разработена система за регистрация и представяне на дигитални обекти/книги/ от фонда на читалищните библиотеки, представляващи историческа и краеведска ценност, както и ценности от сферата на културно-историческото наследство, фолклора, обичаите и т.н. и представянето им като дигитална колекция в Интернет. Целта е потребителите на библиотечни услуги да имат възможност да получават и дигитализирана информация, която да включва не само литература, но и местен фолклор, обичаи, традиции, танцово и певческо изкуство. Възможностите на този продукт ще допринесат за обогатяването на краеведската колекция в Регионална библиотека „Никола Фурнаджиев“ със значителен обем дигитализирани обекти, които в по-голяма пълнота отразяват културно-историческото ни наследство. С реализирането на проекта това наследство ще бъде представено в Интернет и ще може да достига и да се  ползва от максимален брой потребители. Предстои да бъде проведен изнесен обучителен семинар за 40 библиотечни специалисти от читалищата в региона“, допълни Варникова. \r\nВаня НИКОЛОВА", "date": "2019.06.01", "title": "Пазарджик: Регионална библиотека “Никола Фурнаджиев“ спечели проект за създаване на дигитален каталог"}
{"url": "http://www.focus-news.net/news/2019/06/01/2665203/sport-dominik-tiym-pobedi-pablo-kuevas-na-rolan-garos.html", "text": "Поставеният под номер 4 в основната схема Доминик Тийм победи уругваеца Пабло Куевас с 3:1 сета (6:3; 4:6; 6:2; 7:5) в мач от третия кръг на Ролан Гарос.  \r\nТийм, който е един от фаворитите за титлата ще играе на осминафиналите срещу французина Гаел Монфилс.  \r\nВ своя мач от третия кръг днес Монфилс победи убедително сънародника си Антоан Хоанг с 3:0 сета (6:3; 6:2; 6:3).", "date": "2019.06.01", "title": "Спорт: Доминик Тийм победи Пабло Куевас на Ролан Гарос"}
{"url": "http://www.focus-news.net/news/2019/06/01/2665204/veliko-tarnovo-kupi-i-medali-na-shtangista-rumen-rusev-postapiha-vav-fonda-na-regionalen-istoricheski-muzey.html", "text": "Купи и медали на щангиста Румен Русев постъпиха във фонда на  Регионалния исторически музей в старата столица. Това съобщи за  Радио „Фокус“ – Велико Търново  директорът на културната институция Иван Църов. Той припомни, че Румен Русев е роден през 1949 година във Велико Търново и е един от спортистите прославил не само града, но и цялата ни страна многократно. „Отличията са спечелени от великотърновския спортист от национални, европейски и световни шампионати от 1970 до 1975 година. Сред тях са двете купи на спортиста от европейските първенства в Испания през 1973 г. и в италианския град Верона през 1974 г. и  купа от същата година от Световното първенство в столицата на Филипините Манила, където  Румен Русев става Световен шампион в дисциплината „изхвърляне“ и сребърен медалист в двубоя“, разказа още Иван Църов. В музейния фонд са и седем медала  на щангиста, който  е трикратен спортист №1 на Велико Търново – през 1972, 1973 и 1974 година.  Директорът допълни, че за момента не се предвижда предметите да бъдат включени в постоянна експозиция, но те ще бъдат показани на 1-ви ноември, когато РИМ почита и награждава всички свои дарители и благодетели през годината. \r\nРумен Иванов е роден на 4 ноември 1949 г. във Велико Търново. С вдигане на тежести започва да се занимава още като ученик. През 1972 година  поставя Световен рекорд в категория до 67.5 килограма. Това става в Унгария на състезанията за „Дунавската купа“. Възходът на Румен Русев по международните подиуми продължава и през следващите години. На Европейското първенство в Испания през 1973г. той става вицешампион на континента, а през следващата печели и бронзов медал в по-горната категория до 82 килограма, също от Европейското първенство в италианския град Верона.  Но годината 1974г. ще остане най-силната в неговата кариера, защото на Световното първенство в столицата на Филипините Манила, Румен Русев става Световен шампион в дисциплината „изхвърляне“ и сребърен медалист в двубоя. \r\nПрез 1975г. на Световното първенство в Куба Румен Русев получава нелепа, но сериозна контузия. Дори намесата на два пъти на един от най-доказаните специалисти по онова време д-р Шойлев не успява да му помогне и той прекратява активната си състезателна дейност едва 25-годишен. Но въпреки това остава в любимия си спорт като Международен съдия в продължение на 10 години /1975-1985г./ и преподавател в Спортното училище „Георги С. Раковски“ – Велико Търново. \r\nЛуиза ТРАНЧЕВА", "date": "2019.06.01", "title": "Велико Търново: Купи и медали на щангиста Румен Русев постъпиха във фонда на Регионален исторически музей"}
{"url": "http://www.focus-news.net/news/2019/06/01/2665185/protesti-v-denya-na-deteto-obzor.html", "text": "Майките от инициативата „Системата ни убива“ обмислят нов палатков лагер пред парламента. Това беше обявено по време на протестното им шествие от Министерския съвет до Народното събрание. Шествието в Деня на детето бе под наслов „Да спасим децата от системата! Да спрем неправомерното отнемане на деца!“. Основните искания на недоволните са за равнопоставеност в подкрепата за всички деца в България. Те настояват да се изравнят социалните помощи за децата в приемните семейства и за тези, които са сираци и се отглеждат от роднини. Майките искат още извеждането на дете от семейството да се предприема като крайна мярка при изчерпване на всички други възможности, а ако извеждането не се потвърди от съдебна инстанция, директорът на Дирекция „Социално подпомагане“, подписал заповедта за отнемане на детето незабавно да бъде отстранен от длъжност. Те настояват още за изготвяне на нова стратегия за семейството и детето, както и контрол върху работата на социалните работници. Майките на деца с увреждания заявиха, че ще протестират, докато исканията им не бъдат изпълнени. В противен случай ще организират отново масово палаткови протести.  \r\nПо-рано от Министерството на труда и социалната политика излязоха с позиция, в която уверяват, че извеждането на дете от биологичното семейство е крайна временна мярка за закрила, която се базира на прецизно проучване и оценка на конкретния сигнал за дете в риск и се потвърждава със съдебно решение и такова решение се прилага за много крайни случаи на насилие, неглижиране и нарушаване на интереса на детето (склоняване към проституция, просия), като социалните работници и полицията извежда деца, само ако животът и здравето на детето са застрашени.", "date": "2019.06.01", "title": "Протести в Деня на детето (ОБЗОР)"}
{"url": "http://www.focus-news.net/news/2019/06/01/2665208/dots-d-r-valentin-vasilev-obshtestven-posrednik-dari-detskite-si-knizhki-e-kampaniya-koyato-tseli-da-razvie-edno-spetsialno-otnoshenie-na-detsata-kam-knigite.html", "text": "„Дари детските си книжки“ е кампания, която цели да развие едно специално отношение на децата към книгите. Това каза за  Радио „Фокус“ - Пирин  доц. д-р Валентин Василев, обществен посредник на Благоевград, по повод благотворителната кампания „Дари детските си книжки“, която е съвместна с Регионалната библиотека „Димитър Талев“ – Благоевград.  Той коментира въпросът свързан с насочеността на дарителската кампания. „Кампанията е насочена към поощряването на четенето сред най-малките, а именно сред децата на Благоевград“, посочи доц. д-р Василев. По думите му кампанията е стартирала в понеделник на 27 май и ще продължи до края на месец юни. „Книгите могат да бъдат дарявани в Детския отдел на Регионална библиотека „Димитър Талев“ в Благоевград. Всеки, който дари книжка ще получи подарък – ламинирани мисли на известни хора, които могат да бъдат използвани като белезалка от четящите хора и да останат за тях като спомен от кампанията“, каза още доц. д-р Василев. Той добави, че книгите не е задължително да бъдат нови, но е важно да бъдат запазени. „Първите, които дариха книги бяха колеги от общинска администрация, от Югозападния университет „Неофит Рилски“ – Благоевград. В някои от книгите има посвещение за децата от хората, които ги даряват. Те носят едно особено чувство и една мила енергия“, допълни доц. д-р Валентин Василев. \r\nСпоред него интересът към четенето е необходимо да бъде провокиран при децата от възможно най-ранна детска възраст и родителите, преподавателите и учителите трябва да се обединят в обща кауза, която цели да се провокира четенето при децата. Той посочи, че мнението му по темата му е в две посоки. „Първото място е семейството и няма нищо по-естествено от това детето, което вижда и е силно впечатлено, че родителите му имат отношение към книгата. Също така то наблюдава идентичното поведение на родителите си“, посочи доц. д-р Валентин Василев. По думите му второто място е учебната среда. „За моя радост нашият град е град, в който има висши учебни заведения и училището е на много високо равнище от гледна точка на образователен продукт. Така са създадени всички предпоставки децата да имат интерес и отношение към книгата“, допълни д-р Валентин Василев. \r\nДенис НИКИФОРОВ", "date": "2019.06.01", "title": "Доц. д-р Валентин Василев, обществен посредник: „Дари детските си книжки“ е кампания, която цели да развие едно специално отношение на децата към книгите"}
{"url": "http://www.focus-news.net/news/2019/06/01/2665210/ria-novosti-po-malko-ot-deset-hilyadi-dushi-sa-uchastvali-v-aktsii-na-zhaltite-zhiletki-vav-frantsiya-dnes.html", "text": "Поредни демонстрации на „жълтите жилетки“ се проведоха във Франция днес, предаде  РИА Новости . Днешната акция, която е 29-а подред, се оказа най-малобройната досега.  \r\nПо данни на френското вътрешно министерство днес в цяла Франция се демонстрирали по-малко от десет хиляди души, като в столицата Париж на улиците са излезли около 1500 души.  \r\nПо данни на организаторите, в днешните демонстрации във Франция са взели участие около 23 хиляди души.  \r\nОт полицията съобщиха, че при демонстрация в югозападния град Тулуза, в която са участвали около хиляда души, са били използвани водни оръдия и сълзотворен газ, за да бъдат разпръснати демонстрантите.   Светлин Божков", "date": "2019.06.01", "title": "РИА Новости: По-малко от десет хиляди души са участвали в акции на „жълтите жилетки“ във Франция днес"}
{"url": "http://www.focus-news.net/news/2019/06/01/2665213/sport-sofiya-kenin-pobedi-serina-uilyams-na-rolan-garos.html", "text": "Представителката на САЩ София Кенин поднесе най-голямата изненада при жените на турнира Ролан Гарос до момента, след като победи сънародничката си Серина Уилямс с 2:0 сета (6:2; 7:5), в мач от третия кръг на турнира.  \r\nЗа Кенин, която е на 20-години, достигането до четвърти кръг в турнир от Големия шлем е най-големия успех в кариерата досега.  \r\nНа осминафиналите Кенин ще играе срещу австралийката Ашли Барти, която в третия кръг победи германката Андреа Петкович с 2:0 сета (6:3; 6:1).", "date": "2019.06.01", "title": "Спорт: София Кенин победи Серина Уилямс на Ролан Гарос"}
{"url": "http://www.focus-news.net/news/2019/06/01/2665211/kazanlak-za-deveta-poredna-godina-byaha-nagradeni-otlichenite-uchastnitsi-v-konkursa-za-balgarski-hlyab-i-traditsionni-yastiya-hlyabat-na-balgarina.html", "text": "За девета поредна година в парк „Розариум“ бяха наградени отличените участници в изложбата с конкурсен характер на български хляб и традиционни ястия „Хлябът на българина“, предаде кореспондент на  Радио „Фокус“ . Организаторите отчитат рекорден брой участници в изложението тази година - 17 читалища от община Казанлък, 7 пекарни за хляб и Професионалната гимназия по лека промишленост и туризъм. \r\nНа участниците в конкурса са присъдени три награди – първа 300 лева, втора – 200 лева и трета – 100 лева, както и три специални награди присъдени от Ути Бъчваров, който за поредна година е участва в изложението и готви за казанлъчани и гостите на града. \r\nС първа награда бяха отличени обредните хлябове на НЧ „Алеко Константинов“, с втора на НЧ „Петко Маналов“ – село Долно Изворово и с трета НЧ „Светлина“ – Шипка. \r\nЧиталището в Ясеново за втора поредна година печели в надпреварата за обредни хлябове, като в осмото издание на конкурса техният хляб бе украсен с маската на Терес, а тази година с венеца на Севт. \r\nОрганизатори на изложението са Община Казанлък, Професионалната гимназия по лека промишленост и туризъм и Театър „Любомир Кабакчиев“. \r\nПроявата е част от програмата на Празник на розата 2019. \r\nСлавяна ГАЙДАРОВА", "date": "2019.06.01", "title": "Казанлък: За девета поредна година бяха наградени отличените участници в конкурса за български хляб и традиционни ястия „Хлябът на българина“"}
{"url": "http://www.focus-news.net/news/2019/06/01/2665214/kardzhali-vremenno-e-ogranicheno-dvizhenieto-po-pat-i-5-v-rayona-na-pchelarovo-poradi-vlosheni-meteorologichni-usloviya.html", "text": "Временно е ограничено движението по път I-5 в района на Пчеларово поради влошени метеорологични условия. Това съобщиха от пресцентъра на  Агенция \"Пътна инфраструктура\" .", "date": "2019.06.01", "title": "Кърджали: Временно е ограничено движението по път I-5 в района на Пчеларово поради влошени метеорологични условия"}
{"url": "http://www.focus-news.net/news/2019/06/01/2665209/prezidentat-rumen-radev-nasheto-vreme-nyama-da-rodi-botev-no-vyarvam-che-mnozinstvoto-ot-nas-nosi-v-sebe-si-chast-ot-duha-mu-i-shte-othvarli-konformizma.html", "text": "Нашето време няма да роди Ботев, но вярвам, че мнозинството от нас носи в себе си част от духа му и ще отхвърли конформизма. Това каза във Враца президентът Румен Радев, който участва в отбелязването на Деня на Ботев и на загиналите за свободата и независимостта на България, предаде репортер на  Агенция „Фокус“ . „Да се говори за Ботев е трудно, защото той е казал всичко за нас. Дори и най-болезненото – че у нас „свестните считат за луди“. Но Ботев е прогласил и безсмъртието на героите, на падналите в бой за свобода и го е доказал със съдбата си. Затова и днес сме тук, пред паметника на Ботев“, заяви Радев.  \r\nДържавният глава посочи, че почитта рядко се изразява с думи. „Но няма по-силен, по-вдъхновяващ знак на преклонение към поколенията български герои от онази минута, в която всички притихваме в общност на размисъл и смирение. Днес почитаме Ботев и загиналите за нашата свобода. Правим го от сърце, правим го по традиция. Но свободата не е традиция“, каза още той и подчерта, че свободата е битка, позиция, отговорност, а често и саможертва.  \r\n„Героичните жертвени поколения извоюваха свободата, щастливите поколения я наследяват, слабите поколения я разпиляват. Ние съвременните българи имаме тежък дълг – ние сме в дълг към онези безсребърници, които изгладуваха и изстрадаха мечтите си за достойна и независима България. Онези немили-недраги, които бяха в емиграция, отхвърлени често дори и от свои, но сгрявани от бляновете за свободата. В дълг сме и към себе си, защото и днес често избираме пътя на емиграцията – независимо дали далеч от родината или вътре в себе си“, заяви Радев. \r\nПрезидентът посочи, че нашето време няма да роди Ботев. „Той е великан от друга епоха. Вярвам обаче, че продължаваме да носим в себе си част от духа на Ботев, че мнозинството от нас ще отхвърлят конформизма, че носим мъжество и характер да въздигнем отечеството си там, където заслужава да бъде. Ето защо Денят на Ботев и на загиналите за свободата и независимостта на България е и ден на живите. Той е нашата възможност да преоткрием неспокойния патриотизъм и парещото чувство за справедливост. Да продължим похода на достойните, който свързва свободните духом с неродените още българи. Поклон пред загиналите за свободата на Отечеството. Да живее България“, каза още Румен Радев.", "date": "2019.06.01", "title": "Президентът Румен Радев: Нашето време няма да роди Ботев, но вярвам, че мнозинството от нас носи в себе си част от духа му и ще отхвърли конформизма"}
{"url": "http://www.focus-news.net/news/2019/06/01/2665171/kyustendil-stotitsi-detsa-se-zabavlyavaha-po-povod-mezhdunarodniya-den-na-deteto-v-tsentara-na-grada.html", "text": "Стотици деца се забавляваха по повод Международния ден на детето в центъра на Кюстендил, предаде репортер на  Радио „Фокус” – Кюстендил . Детският празник се проведе в парк „Галерията” където бяха разположени специални ателиета за най-малките. Те имаха възможност да се състезават и спортуват, да апликират с пластилин и да произвеждат сами ароматни сапуни. В рамките на празника бяха връчени наградите на отличените участници в общинския конкурс за детско творчество „Кюстендил – това е моят град”. Много музика, песни и танци допълваха доброто настроение за всички присъстващите. В програмата бяха включени илюзионно шоу и представяне на театрални продукции. \r\nВенцеслав ИЛЧЕВ", "date": "2019.06.01", "title": "Кюстендил: Стотици деца се забавляваха по повод Международния ден на детето в центъра на града"}
{"url": "http://www.focus-news.net/news/2019/06/01/2665216/pazardzhik-v-etnografskata-ekspozitsiya-na-muzeya-e-otkrita-izlozhbata-pesenta-na-darvoto.html", "text": "В Етнографската експозиция на Регионален исторически музей – Пазарджик, е открита гостуващата изложба на Регионален етнографски музей – Пловдив „Песента на дървото“, съобщиха от  музея . Изложбата представя народните музикални инструменти (гайда, гъдулка, тамбура, зурна и др.), както и такива, станали популярни в нашия следосвобожденски град (цигулка, виола, цитра, мандолина и др.). В края на ХІХ в. в градския живот се появяват кеменджиите – цигански оркестри с цигулка, кларнет, зурна, тамбура и тъпан. В новозаселените градски махали отначало хорото е в съпровод на гайда и кавал, а по-късно – на кларнет и цигулка. На места гайдата се запазва по неделните и празничните веселия с хорá по мегданите и по селските сватби и забави до средата на ХХ век. Народната традиция, ориенталското влияние, модерните европейски инструменти и наследството на църковното пеене създават пъстро многообразие в българската музика. Още в поробена България се заражда градско общество с нови музикални вкусове, привнесени от Западна Европа. Така в крайдунавските градове, към средата на ХІХ в., се появява цигулката. Европейската музика навлиза в страната по различни пътища: чрез емигрантите, чрез протестантските мисии и техните хармониуми, чрез българи, живели и учили в чужбина. След Освобождението в България се завръщат професионално подготвени музиканти, а заедно с тях работят и майстори на музикални инструменти. И ако по-рядко се появяват големи инструменти като пиано и хармониум, то флейтата, акордеонът и китарата сравнително бързо се разпространяват в градовете. Често се изпълняват популярни откъси от опери и оперети, маршове и преработки на народни песни. Каква е „песента“ на дървото? Старите българи казват: „От всяко дърво свирка не става“. За да оживее един музикален инструмент трябва да се подбере подходящото дърво – явор, ясен, акация, орех, зарзала, дрян и др. Те са устойчиви и жилави, а звукът им предпазва от зли сили. В изложбата са включени и музикални инструменти, „разказващи“ личните истории на реално живели „герои“ от делника на българина. Магията на българската гайда, гъдулка и кавал, съчетана с изяществото на класическите инструменти, пресъздава духа на следосвобожденска България. Изложбата ще бъде отворена за посещение до 7 септември 2019 г., всеки делничен ден от 9,00 – 17,00 часа и събота от 10,00 до 17,00 часа.", "date": "2019.06.01", "title": "Пазарджик: В Етнографската експозиция на музея  е открита изложбата „Песента на дървото“"}
{"url": "http://www.focus-news.net/news/2019/06/01/2665215/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Когато търговското напрежение с Китай се повиши през миналата година, много компании потърсиха убежище в Мексико, една държава, която има дълга и стабилна връзка със САЩ, пише изданието  „New York Times“ .  \r\nСега тази алтернатива за производство и суровини може също да бъде заплашена, след заплахата на президента Доналд Тръмп, да наложи повишени мита за внос от Мексико, заради нелегалната имиграция.  \r\nВ краткосрочен вариант, повишените мита могат да означават по-ниски печалби за американските вносители и по-високи цени за американските потребители, на всичко от авокадото до автомобилите.  \r\nВ дългосрочен план митата биха могли да принудят компаниите да преразгледат веригите за доставки, обхващащи континента, които са направили Северна Америка една от най-взаимосвързаните икономики в света. Според експерти, това може да бъде по-вредно за икономиката на САЩ, отколкото самите тарифи.  \r\nВносът на САЩ от Мексико през миналата година в бил на стойност над 345 милиарда долара, а износа е бил на равнище от 265 милиарда долара. Тези цифри, обаче подценяват взаимната свързаност. Американските рафинерии преработват суров петрол от Мексико, след което го продават, като бензин. Общо около 30% от мексиканския внос е от САЩ. \r\n*** \r\nЕкипът на американския президент Доналд Тръмп се връща в региона на Близкия Изток, за да се опита да набере подкрепа за планирания от Белия дом икономически форум в столицата на Бахрейн, Манама, в периода 25-26 юни, пише изданието  „Jerusalem post“ .  \r\nАмериканският екип включва зетят на Доналд Тръмп, Джаред Къшнър, основният американски представител за израело-палестинските преговори Джейсън Грийнбалт и Браян Хук, специален представител на САЩ за Иран.  \r\nМнозина смятат, че планираната конференция ще въведе първата фаза от Близкоизточния мирен план на Тръмп, наричан „сделката на века“, чрез икономически стимули за палестинците и други страни от региона. Въпреки това, бизнес лидери от Западния бряг и Ивицата Газа настояват, че ще бойкотират конференцията, тъй като поставят техните политически стремежи на първо място.  \r\n„Ние искаме да заявим много ясно, че се интересуваме на първо място от нашата свобода и няма да говорим за икономически проекти или решения, докато нашите права не са защитени, а свободата ни не е гарантирана“, заяви Осама Амро, представител на палестинските бизнесмени.  \r\n„Ние се намираме под окупация и страдаме заради това. Нашата икономика страда заради това, а не поради липса на ликвидност“, допълни Амро. \r\n*** \r\nДокато водолази се спускаха в петък в река Дунав, унгарските власти съобщиха, че ще бъде необходимо продължително търсене, за да бъдат открити 21 души, които са безследно изчезнали, след като лодка превозваща южнокорейски туристи се сблъска с круизен кораб и потъна в реката, в Будапеща, пише изданието  „Korea Herald“ .  \r\nДо момента е потвърдена гибелта на седем души при инцидента, а още седем души са спасени.  \r\nУнгарският външен министър Петер Сиярто и неговият южнокорейски колега Канг Киунг-ва, посетиха мястото на инцидента и се срещната със спасителните екипи.  \r\n„Трябва да се подготвим за продължително издирване“, заяви Сиярто, като се позова на информация от унгарската полиция. Дипломатът допълни, че унгарските власти очакват помощ от Сърбия.  \r\nВодолази в пълно оборудване се спуснаха в река Дунав, но не успяха да огледат останките от лодката, поради изключително мътните води и тежките течения, предизвикани от проливни дъждове. Длъжностни лица съобщиха, че може да са необходими дни, за да бъде извадена 70-годишната лодка, която е построена в бившия Съветски съюз.  \r\nСамо часове след инцидента, тялото на една от жертвите беше открито на почти 12 км. от мястото на сблъсъка.  \r\n„Потъналата лодка е локализирана на повече от шест метра дълбочина, като нивото на водата продължава да се покачва, заради дъждовете“, допълни Сиярто.", "date": "2019.06.01", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/06/01/2665212/otbelyazvame-143-godini-ot-smartta-na-hristo-botev-obzor.html", "text": "Тази година се навършват 143 години от гибелта на поета-революционер Христо Ботев. След като на 1 юни 1876 г. Ботевата чета се изтегля към връх Вола и оттам към върховете Камарата, Купена, Околчица, където в продължение на цял ден води сражения, щабът на четата се събира привечер, за да обсъди по-нататъшните действия. Тогава Христо Ботев е убит. За негов заместник е определен Никола Войновски, след което четата тръгва на югоизток. Ботевата чета води сражение в района на Рашов дол, край Лютиброд. В боя загиват Георги Апостолов и още 10 четници. \r\nОтбелязването на годишнината от подвига на Христо Ботев и неговите четници започна в ранния следобед в местността „Йолковица“ край Враца, където е лобното място на поета-революционер. Там се състоя поклонение и групово изпълнение на негови стихове от ученици и студенти. Кметът на Враца Калин Каменов заяви за Радио „Фокус“, че градът пази жива традицията и паметта на поета-революционер Христо Ботев през цялата година. „С всички културни институции и училища в града успяваме да правим толкова много събития, така че духът на врачани да бъде на ниво целогодишно“, уточни Каменов и подчерта, че родолюбието трябва да се възпитава целогодишно. В 21.00 ч. на площад „Христо Ботев“ във Враца стотици граждани се събраха за провеждането на тържествена заря-проверка, на която слово произнесе президентът Румен Радев. Той посочи, че нашето време няма да роди Ботев. „Той е великан от друга епоха. Вярвам обаче, че продължаваме да носим в себе си част от духа на Ботев, че мнозинството от нас ще отхвърлят конформизма, че носим мъжество и характер да въздигнем отечеството си там, където заслужава да бъде“, заяви държавният глава. Румен Радев подчерта, че Денят на Ботев и на загиналите за свободата и независимостта на България е и ден на живите. „Той е нашата възможност да преоткрием неспокойния патриотизъм и парещото чувство за справедливост. Да продължим похода на достойните, който свързва свободните духом с неродените още българи. Поклон пред загиналите за свободата на Отечеството. Да живее България“, каза още Радев.. \r\nПредседателят на Народното събрание Цвета Караянчева и народни представители присъстваха на тържествената заря-проверка в Кърджали. Сред официалните гости бяха и Пловдивският митрополит Николай, кметът и областният управител на Кърджали, представители на ръководствата на МВР, ДАНС, РД ПБЗН, съда и прокуратурата, граждани и др.  \r\nТържествена заря-проверка се състоя и в родния град на Христо Ботев Калофер, както и Хасково, Велинград и Павел баня, а в Свети Влас бяха поднесени венци и цвета пред паметната плоча на поета-революционер.   \r\nВ неделя – 2 юни, когато отбелязваме Деня на Ботев и на загиналите за свободата и независимостта на България, с венци, цветя и различни инициативи в цялата страна ще бъде почетена паметта на героите, жертвалите живота си в името на Отечеството. Точно в 12.00 часа ще прозвучат сирените в памет на загиналите за свободата на България. Сирените за деня на Ботев за първи път се използват през 1948 г., когато се отбелязва 100-годишнината от рождението му. \r\nПразникът за пръв път се отбелязва във Враца и Пловдив през 1884 година. Официално денят се отбелязва от 1901 г. на връх Вола. От 1953 г. до 1988 г. се чества като Ден на Ботев и на загиналите в борбата против турското робство, капитализма и фашизма и в Отечествената война, от 1988 г. до 1990 г. - като Ден на Ботев и на загиналите за национално и социално освобождение на България, от 1991 г. до 1993 г. като Ден на Ботев и на загиналите за свободата и независимостта на България.", "date": "2019.06.01", "title": "Отбелязваме 143 години от смъртта на Христо Ботев (ОБЗОР)"}
{"url": "http://www.focus-news.net/news/2019/06/01/2665187/mzhg-780-raketi-sa-izstrelyani-ot-agentsiyata-za-borba-s-gradushkite-prez-vcherashniya-den-nad-yuzhna-balgariya.html", "text": "780 ракети са изстреляни от Агенцията за борба с градушките (ИАБГ) през вчерашния ден над Южна България. Това съобщиха от пресецентъра на  Министерството на земеделието, храните и горите . Обработени са 59 градоопасни облака, които са  минали над защитаваната територия. \r\nКомисии към Областна дирекция „Земеделие” ще оценяват пораженията от падналата вчера градушка в района на селата Змейово, Кирилово, Ракитница и Хрищени, които са на територията на област Стара Загора. Към момента не е възможно да се направи обследване, тъй като площите са все още под вода и това не позволява да се установят щетите. Веднага щом водата се оттече, щетите ще бъдат описани.  \r\nСело Змейово, което е най-засегнато от градушката, не се намира в защитавана от ИАБГ територия. То е разположено между защитаваните територии на регионална дирекция с. Петрово и с. Тъжа. От ракетни площадки на двете дирекции са изстрелвани ракети на предел към облака, минал над населеното място. Поради  забранена зона за стрелба, заради военни обекти,  не е възможно построяването на междинна ракетна площадка край селото. Останалите три села Кирилово, Ракитница и Хрищени попадат в защитаваната територия от ИАБГ и в следствие на изстреляните ракети са минимизирани щетите.  \r\nПрипомняме, че държавата прилага нотифицирана държавна помощ за компенсиране на разходите при 100% напълно пропаднали площи. За нея могат да кандидатстват само регистрирани земеделски. Заявления ще се приемат в Общинска служба „Земеделие“ – Стара Загора.", "date": "2019.06.01", "title": "МЗХГ: 780 ракети са изстреляни от Агенцията за борба с градушките през вчерашния ден над Южна България"}
{"url": "http://www.focus-news.net/news/2019/06/01/2665220/faz-za-parvi-pat-zeleni-izlyazoha-nachelo-v-sotsiologicheskite-prouchvaniya-v-germaniya.html", "text": "За първи път партията \"Зелени\" излязоха начело в социологическите проучвания в Германия, съобщава националният ежедневник  Die Frankfurter Allgemeine Zeitung . \r\nВ анкета за следващите избори за Бундестаг в страната, \"Зелени\" изместиха от първото място управляващия Съюз (ХДС/ХСС). Съгласно резултатите от проучването, проведено от телевизионните канали RTL и N-tv, рейтингът на \"Зелени\" скача с девет на сто само за седмица - тази след успешното им представяне на изборите за новия състав на Европейския парламент. Те събират 27%, докато Съюзът (ХДС/ХСС) може да разчита на 26%. Германската социалдемократическа партия се срива до 12%, което е нов исторически минимум за партията.   Тереза Герова", "date": "2019.06.01", "title": "FAZ: За първи път \"Зелени\" излязоха начело в социологическите проучвания в Германия"}
{"url": "http://www.focus-news.net/news/2019/06/01/2665219/api-dvizhenieto-ot-km-118-do-km-120-na-am-trakiya-e-zatrudneno-poradi-vlosheni-meteorologichni-usloviya.html", "text": "Движението от км 118 до км 120 на АМ ,,Тракия\" е затруднено поради влошени метеорологични условия. \r\nШофьорите да се движат с повишено внимание и съобразена скорост.Това съобщиха от пресцентъра на  Агенция \"Пътна Инфраструктура\" . \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.06.01", "title": "АПИ: Движението от км 118 до км 120 на АМ ,,Тракия\" е затруднено поради влошени метеорологични условия"}
{"url": "http://www.focus-news.net/news/2019/06/01/2665218/tv-21-makedoniya-petima-dushi-sa-postradali-pri-zemetreseniyata-v-albaniya.html", "text": "Петима души пострадаха при серията земетресения, които разтърсиха южната част на Албания, предава македонската телевизия  \"ТВ 21\" . От Министерството на отбраната в Тирана поясниха, че петимата са получили наранявания при срутване на къща. \r\nТрус от 5,3 по скалата на Рихтер бе регистрирано по-рано през деня, а рамките на последвалите два часа страната бе разтърсена от шест земетресения. Епицентърът на първото бе на 15 км югоизточно от Корча, с дълбочина от 14 км. Следващите трусове бяха по границите с Гърция и Македония.  Тереза Герова", "date": "2019.06.01", "title": "\"ТВ 21\" (Македония): Петима души са пострадали при земетресенията в Албания"}
{"url": "http://www.focus-news.net/news/2019/06/01/2665217/zdravka-dimitrova-rim-blagoevgrad-v-zalite-na-muzeya-shte-bade-otkrita-yubileyna-istoriko-etnografska-izlozhba-140-godini-ot-rozhdenieto-na-d-r-boris-proevski.html", "text": "В залите на Регионален исторически музей – Благоевград ще бъде открита юбилейна историко – етнографска изложба „140 години от рождението на д-р Борис Проевски (1879 – 1961 г.)“. Това каза за  Радио „Фокус“ – Пирин  Здравка Димитрова, отдел Връзки с обществеността към Регионален исторически музей Благоевград. Тя посочи, че изложбата ще бъде открита на 4 юни от 17.00 часа в залите на музея, която е инициатива на Регионален исторически музей – Благоевград и Държавен архив – Благоевград . „Това е една възможност за гражданите и гостите на Благоевград да се запознаят с една личност – пример за достоен гражданин, д-р Борис Ташков Проевски. Д-р Проевски не само следва своя хуманен дълг като лекар в Горноджумайската гимназия „Св. Св. Кирил и Методий“ – Бивша Солунска, той е участник в националноосвободителните борби, в двете Балкански и Първата световна войни и активен обществен деятел – председател на Македоно-одринското опълченско дружество в града, председател на Дружеството за защита на децата и на Ловното дружество, подпредседател на градското читалище „Съгласие““, посочи Здравка Димитрова. Тя допълни, че д-р Борис Проевски е и инициаторът за построяването на Ловния дом и на училищната лятна почивна база в местност „Картала“ в Рила планина. „Изложбата представя историческите ценности, съхранявани в ДА – Благоевград и в РИМ – Благоевград, които отразяват многостранната му дейност и принос за града и обществото“, коментира Здравка Димитрова. \r\nДенис НИКИФОРОВ", "date": "2019.06.01", "title": "Здравка Димитрова, РИМ – Благоевград: В залите на музея ще бъде открита юбилейна историко – етнографска изложба „140 години от рождението на д-р Борис Проевски“"}
{"url": "http://www.focus-news.net/news/2019/06/01/2665223/sport-livarpul-totnam-10-na-poluvremeto.html", "text": "Ливърпул води с 1:0 на Тотнъм след първото полувреме на финала на Шампионската лига на стадион „Уанда Метрополитано“ в Мадрид. Единственият гол отбеляза Мохамед Салах от дузпа във втората минута. Хари Кейн и Роберто Фирмино, които бяха под въпрос преди мача, попаднаха в титулярния състав на отборите си.", "date": "2019.06.01", "title": "Спорт: Ливърпул – Тотнъм 1:0 на полувремето"}
{"url": "http://www.focus-news.net/news/2019/06/01/2665221/tass-broyat-na-postradalite-pri-seriyata-eksplozii-v-zavoda-v-dzerzhinsk-dostigna-do-82-dushi.html", "text": "Броят на пострадалите при серията експлозии в завода за взривни вещества в руския град Дзержинск достигна до 82-ма души, съобщиха за  TACC  от пресслужбата на регионалното здравно министерство. По-рано бе потвърдено за 79 души с наранявания. \r\nУточнява се, че 15 от тях са хоспитализирани. Състоянието на един от тях е тежко, останалите са с леки наранявания от отсколки от стъкла.  Тереза Герова", "date": "2019.06.01", "title": "ТАСС: Броят на пострадалите при серията експлозии в завода в Дзержинск достигна до 82 души"}
{"url": "http://www.focus-news.net/news/2019/06/01/2665225/api-vazstanoveno-e-dvizhenieto-po-pat-i-6-kyustendil-pernik-v-rayona-na-s-izvor.html", "text": "Възстановено е движението по път I-6  Кюстендил – Перник в района на с. Извор. Това съобщиха от  пресцентъра на Агенция \"Пътна инфраструктура\" .", "date": "2019.06.01", "title": "АПИ: Възстановено е движението по път I-6  Кюстендил – Перник в района на с. Извор"}
{"url": "http://www.focus-news.net/news/2019/06/01/2665227/ea-daily-indiya-gubi-statuta-si-na-privilegirovan-targovski-partnyor-na-sasht.html", "text": "Президентът Доналд Тръмп потвърди, че на 5 юни Индия ще загуби статута на привилегирован търговски партньор на САЩ. Американският държавен глава съобщи това за първи път през март, а на 5 юни изтича задължителният 60-дневен период на уведомлението, предава руската агенция  EA Daily . \r\nСтава въпрос за изключване на Индия от списъка (Generalized System of Preferences- GSP) на държавите, на които САЩ предоставят възможност да доставя безмитно стоки на тяхна територия. Тези привилегии се предоставят на най-бедните държави, които са изправени пред сериозни проблеми. \r\nПрограмата за GSP обхваща редица постсъветски държави: Азербайджан, Армения, Грузия, Казахстан, Киргизстан, Узбекистан и Украйна. \r\nСпоред данните на Министерството на търговията на САЩ, през 2017 година е била на 11 място в списъка на най-големите вносители на американския пазар. Най-голям дял в износа на Индия в Америка заемат благородните метали и скъпоценните камъни. \r\nПревод и редакция:", "date": "2019.06.01", "title": "EA Daily: Индия губи статута си на привилегирован търговски партньор на САЩ"}
{"url": "http://www.focus-news.net/news/2019/06/01/2665224/api-vazstanoveno-e-dvizhenieto-po-pat-i-6-pernik-radomir-v-rayona-na-s-bela.html", "text": "Възстановено е движението по път I-6 Перник – Радомир в района на с. Бела.Това съобщиха от  пресцентъра на Агенция \"Пътна инфраструктура\" .", "date": "2019.06.01", "title": "АПИ: Възстановено е движението по път I-6 Перник – Радомир в района на с. Бела."}
{"url": "http://www.focus-news.net/news/2019/06/01/2665228/ministar-krasimir-karakachanov-pohvalni-sa-initsiativite-koito-vazpitavat-mladite-hora-v-patriotizam.html", "text": "Похвални са инициативите, които възпитават младите хора в патриотизъм. Това каза министърът на отбраната Красимир Каракачанов пред участниците в 34-ия поход на ученици от региона на Лудогорието – „По пътя на четата на Таню войвода“ днес, 1 юни, в град Попово, съобщиха от  пресцентъра на Министерството на отбраната . Походът е подкрепен от Министерството на отбраната като проява с военнопатриотична насоченост, а тазгодишното издание е под патронажа на президента Румен Радев и вицепремиера и министър на отбраната Красимир Каракачанов.  \r\nВ приветствието си министърът на отбраната Красимир Каракачанов поздрави всички участници, гости на града и представители на местната и централна власт от общини от региона за патриотичните събития, които провеждат, в рамките на похода около Деня на Ботев и загиналите за свободата и независимостта на България. „Времената се сменят, политическите партии идват и си отиват, президенти и министър-председатели стават част от миналото. Но истинската българска история никога не трябва да бъде забравяна. Истинската българска история е тази, която ни задължава да уважаваме всички онези национални герои, отдали живота си за Освобождението на България от турско робство“, посочи министърът на отбраната. И подчерта, че в своята история имаме достатъчно примери за подражание и затова днес няма нужда да търсим нови ценности на Изток или на Запад.  \r\nПред паметника на патрона на похода Таню войвода министър Каракачанов поднесе венец. В присъствието на Националната гвардейска част и нейния Представителен духов оркестър, в тържествена обстановка, беше припомнен подвигът на четата на Таню войвода от 1876 г. Макар и останал в сянката на героизма на четата на Христо Ботев, за региона на Лудогорието и до днес Таню войвода и неговите четници са достоен пример за героична саможертва и родолюбие.  \r\nНа площада „Александър Стамболийски“ в Попово специално за присъстващите деца, родители, гости и участниците в похода се проведе и извънредно събитие от националната информационна кампания за военната професия „Бъди войник“. Военнослужещите, участващи в информационната борса в рамките на кампанията, отговориха на множество въпроси за работата си във Въоръжените сили. Чрез информационните брошури за популяризиране на военната професия присъстващите имаха възможност да се запознаят с реални перспективи за кариера във Въоръжените сили. Представители на Военното окръжие в Търговище информираха за текущите конкурси за назначение и възможностите на доброволния резерв. Всички участници в 34-ия ученически поход посетиха информационните щандове и разговаряха с военнослужещите и цивилни служители, които представляват на тях Сухопътните войски, Военновъздушните и Военноморските сили, Силите за специални операции, Националната гвардейска част, Служба „Военна полиция“ и Централното военно окръжие. Военнослужещите, които организират и участват в борсите вече в повече от 10 града в страната, бяха поздравени и от министъра на отбраната Красимир Каракачанов.  \r\nЗаедно с командира на Националната гвардейска част полковник Кънчо Иванов, преподаватели от Военната академия „Г. С. Раковски\", представители на Централното военно окръжие и други официални гости, министър Каракачанов се включи в журито за оценка на ученическите и детски отряди, участници в прегледа на патриотичната и маршовата песен. Всички отбори от училища и детски градини бяха наградени с грамота и плакет от министъра на отбраната Красимир Каракачанов. С негови заповеди организаторът на похода през всички тези години офицер от запаса д-р Анатолий Кънев, председател на Културно-просветно дружество \"Родно Лудогорие\", беше награден с награден знак \"За достойнство и чест\". Почетна значка на Министерството на отбраната получиха кметовете на общините Попово и Тутракан д-р Людмил Веселинов и д-р Димитър Стефанов.", "date": "2019.06.01", "title": "Министър Красимир Каракачанов: Похвални са инициативите, които възпитават младите хора в патриотизъм"}
{"url": "http://www.focus-news.net/news/2019/06/01/2665229/kanal-5-makedoniya-nikola-gruevski-podava-ostavka-kato-deputat-v-makedonskiya-parlament-na-fona-na-protsedurata-v-sabranieto-za-otnemane-na-mandata-mu.html", "text": "Бившият министър-председател на югозападната ни съседка Никола Груевски подаде оставка като депутат в македонския парламент, предава скопската телевизия  \"Канал 5\" . \r\n\"Въпреки че законът, Конституцията и международните документи са на моя страна, няма да позволя заради мен и моя мандат нашата партия и депутати да бъдат излагани на какъвто и да било натиск, на фалшива пропаганда, на медиен линч от страна на властите и нейните апологети. Реших да се оттегля от депутатския пост, а за същото официално ще известя парламента в следващите дни\", написа Груевски в социалната мрежа \"Фейсбук\". \r\nМеждувременно в законодателния орган в Скопие е в ход процедура за отнемането на мандата на бившия лидер на ВМРО-ДПМНЕ.  Тереза Герова", "date": "2019.06.01", "title": "\"Канал 5\" (Македония): Никола Груевски подава  оставка като депутат в македонския парламент на фона на процедурата в Събранието за отнемане на мандата му"}
{"url": "http://www.focus-news.net/news/2019/06/01/2665222/predsedatelyat-na-narodnoto-sabranie-tsveta-karayancheva-uchastva-v-tarzhestvenata-zarya-proverka-v-kardzhali-po-sluchay-denya-na-botev-i-zaginalite-za-svobodata-na-balgariya.html", "text": "Председателят на Народното събрание Цвета Караянчева участва в тържествената заря-проверка в Кърджали по случай Деня на Ботев и загиналите за свободата и независимостта на България – 2 юни. Това съобщиха от  пресцентъра на Народното събрание . Председателят на парламента прие строя и поздрави участващите в зарята представителни части на Българската армия и ученически отряди от учебни заведения в град Кърджали.  \r\n\"Днес отдаваме дължимото на онези, които прегризаха хомота на робството, отказаха се от туй що имаха и платиха кръвен данък за свободата ни, без да дочакат признание\", отбеляза в словото си председателят на Народното събрание. \"Опълченци, комити, просветители, свещеници, хъшове, апостоли, храбри до безразсъдство – те първи прозряха, че свободата не е химера, че за нея се воюва и се принасят жертви, че тя не се купува и не се продава\", подчерта Цвета Караянчева.  \r\n\"Преди повече от 140 години Ботев прозря, че българският народ има нужда от водачи, които да провиждат в бъдещето и да ни спасят от собствените ни угризения и заблуди, заяви председателят на парламента. Тя допълни, че днес повече от всякога е потребно да пазим неопетнени образите на онези, които не се изпокриха в шумата и с гърдите си посрещнаха куршумите, не преиначиха идеалите си, не охулиха предците си и бяха достойни за делото на Ботев и Левски, Каравелов и Раковски, Волов, Каблешков, Бенковски, Стамболов и Захари Стоянов. Те покриха българската земя не с позор, а със слава\", отбеляза още Цвета Караянчева. Тя подчерта още, че \"свободата е нужна като хляб, като прошка, като пряпорец, защото само онзи, който е свободен, казва Ботев, само той може да се нарече човек в пълен смисъл на думата, а който умре за свободата, той не умира само за своето отечество, а за всичкия свят\".  \r\nНа тържественото отбелязване на Деня на Ботев и загиналите за свободата и независимостта на България в Кърджали присъстваха депутати, представители на местната власт, военни и много граждани и гости на Кърджали.", "date": "2019.06.01", "title": "Председателят на Народното събрание Цвета Караянчева участва в тържествената заря-проверка в Кърджали по случай Деня на Ботев и загиналите за свободата на България"}
{"url": "http://www.focus-news.net/news/2019/06/01/2665230/kalin-kamenov-kmet-na-vratsa-ne-e-vazhno-kolko-dalag-e-zhiteyskiyat-ni-pat-a-kak-sme-go-izvarveli.html", "text": "„В българската история има личности, оставили трайна следа в паметта и сърцата ни. Ботев е пример за това, защото той е личността, която предрече, в собствената си поезия, че : „Тоз който падне в бой за свобода, той не умира…“. Днес, все по-рядко пеем Ботевите песни, защото съвременното робство е - апатията и песимизмът. Делото на поета и революционер ни показва, че не е важно колко дълъг е житейският ни път, а как сме го извървели и какво сме какво сме оставили за поколенията и родината ни. В дни като днешния, трябва да научим децата си, че свободата не е даденост, а ценност – която трябва да се отстоява всеки ден, с дела, а не с думи. Младите хора трябва да знаят, че родината е обич и отдаване. Ако направим всичко това, може да се наречем достойни наследници на Ботев и неговата чета! Поклон пред паметта на загиналите в името на нашата свобода! Да живее България!“ - с тези думи, кметът Каменов даде началото на тържествения митинг-заря, в памет на поета-революционер – Христо Ботев. Това съобщиха от пресцентъра на Община Враца. \r\nСлед приемането на почетния строй на ротите, президентът на Република България Румен Радев приветства жителите и гостите на Враца. „Да се говори за Ботев е трудно, защото е казал всичко за нас. Той прогласява безсмъртието на героите и го доказва със съдбата си. Затова сме тук, пред неговия паметник. Почитта рядко се изразява убедително с думи, но няма по-силен и вдъхновяващ знак на преклонение, от онази минута, в която всички притихваме в общност на размисъл и смирение. Вярвам, че ще продължим да носим духа на Ботев в сърцата си“. \r\nТържественият митинг-заря продължи с едноминутно мълчание, в памет на Христо Ботев, неговата чета и загиналите за свободата на България, като след това пред паметника на великия българин бяха поднесени венци и цветя. \r\nВ края на церемонията, под звуците на музика, небето над града бе озарено от внушителна заря. \r\nНа военния ритуал присъстваха още: Негово Високопреосвещенство Врачански митрополит Григорий, заместник министър-председателят по икономическата и демографската политика – Марияна Николова, заместник-председателят на Народното събрание – Явор Нотев, министърът на регионалното развитие и благоустройството Петя Аврамова, народни представители, председатели на политически партии, председателят на Общински съвет – Враца Румен Антов, общински съветници, кметове от страната, делегациите от побратимените градове, заместник-кметовете Мария Попова и Петя Долапчиева, както и хиляди жители и гости на Враца. \r\nПреди тържествения митинг-заря, в сградата на Драматично-кукления театър се проведе патриотичен спектакъл, с участието на ансамбъл „Филип Кутев“ и Симфониета Враца.", "date": "2019.06.01", "title": "Калин Каменов, кмет на Враца:  Не е важно колко дълъг е житейският ни път, а как сме го извървели"}
{"url": "http://www.focus-news.net/news/2019/06/01/2665226/tass-kosovo-shte-predlozhi-na-oon-da-zapochne-razsledvane-sreshtu-ruskiya-sluzhitel-v-yunmik.html", "text": "Министърът на външните работи на Косово Беджет Пацоли ще даде указание на посолството на страната в САЩ да внесе в ООН дело срещу Михаил Краснощеков, член на мисията международната организация в най-младата държава на Балканите, предава  TACC , като се позовава на RTK. \r\n\"ООН е организация на мира и стабилността и глобалната истина, чиито усилия са високо ценени от свободни и демократични държави, така че всеки, който злоупотребява с имунитета чрез участие в съмнителни и криминални планове и деЙСТВИЯ, няма място не само в Косово, но и в ООН. Подобни събития накърняват авторитета на организацията в Косово и в по-широк мащаб. Искам от нашата дипломатическа мисия в САЩ при първото обсъждане в ООН на ситуацията в региона да се вземе предвид случаят с този служител [Краснощеков], защото той напълно противоречи на усилията за осигуряване на мир и ред в нашата страна\", цитира агенцията думите на Пацоли. \r\nСпоред него съответните власти на Косово са \"готови да си сътрудничат в разследването\". \r\nЛидерите на Косово твърдят, че руският дипломат \"се е намесил в провеждането на специалната операция на полицията\". В сряда прокуратурата на страната  обяви намерението си да поиска отнемане на имунитета на  дипломат и започване на наказателно дело срещу него. Краснощенков бе обявен за персона нон грата.  Тереза Герова", "date": "2019.06.01", "title": "ТАСС: Косово ще предложи на ООН да започне разследване срещу руския служител в ЮНМИК"}
