{"url": "http://www.focus-news.net/news/2018/10/18/2579979/kancho-danekov-kmet-na-medven-seloto-predlaga-na-turistite-prirodni-i-arhitekturni-zabelezhitelnosti.html", "text": "Котленското село Медвен е една от най- привлекателните за туристи дестинация в тази част от Сливенска област. Освен къщата на революционера Захари Стоянов, селото предлага природни и   архитектурни забележителности, съобщи пред  Радио „Фокус“ – Сливен  кметът на Медвен Кънчо Дънеков. Именно това привлича в селото множество туристи. Те могат да разгледат къщата музей на революционера, водопадът Синия вир, различни защитени местности. Дънеков допълни, че  в Медвен има пет музея, три хотела, и над 12 къщи за гости, които предлагат възможност за туризъм целогодишно. В близост до  Медвен  са още Жеравна, Катунище и Ичера. Според Дънеков, трябва да се   работи по-актвно за популяризирането на Медвен и другите населени места от община Котел като туристически дестинации , трябва да се поставят  информационни табла с отделните забележителности във всяко едно населено място от общината. Трябва да се работи и за създаването на екопътеки в различните защитени местности, да се водят и рекламни кампании, за да  могат повече хора да имат информация за природата и забележителностите на Котленския балкан.", "date": "2018.10.18", "title": "Кънчо Дънеков, кмет на Медвен: Селото предлага на туристите природни и архитектурни забележителности"}
{"url": "http://www.focus-news.net/news/2018/10/18/2579982/vma-s-opasnost-za-zhivota-e-postradalata-pri-slizane-ot-avtobus-na-gradskiya-transport.html", "text": "С опасност за живота е пострада при слизане от  автобус на градския транспорт. Това съобщиха за  Агенция „Фокус“  от  Военно медицинска болница . След няколко часова операция, жената е настанена в реанимация и остава с опасност за живота. Най-сериозни са контузиите по краката, обясниха от лечебното заведение.  Агенция „Фокус“ припомня:", "date": "2018.10.18", "title": "ВМА: С опасност за живота е пострадалата при слизане от  автобус на градския транспорт"}
{"url": "http://www.focus-news.net/news/2018/10/18/2579980/plovdiv-s-moleben-za-zdrave-bchk-shte-otbelezhi-140-godini-ot-sazdavaneto-na-chervenokrastkata-organizatsiya-v-grada.html", "text": "С молебен за здраве Българския черен кръст в Пловдив ще отбележи 140 години от създаването на червенокръстката организация, съобщиха за  Радио „Фокус“-Пловдив  от БЧК в града. Събитието ще се проведе утре от 11.00 часа в храм „Св. Йоан Рилски“-Пловдив. Молебенът ще се отслужи от Знеполския епископ Арсений. От 19,30 часа ще се състои официален коктейл „140 години Български Червен кръст“ в ресторант „Амбасадор“ на хотел „Рамада Пловдив Тримонциум“ гр. Пловдив. Областният съвет на Български Червен кръст – Пловдив избра за кауза на събитието по повод годишнината – „Да запазим Сребърния фонд на България“ – грижата и милосърдието за възрастните хора. \r\nЧестванията през цялата година ще бъдат под патронажа на президента на Република България Румен Радев. Годишнината e повод да се отдаде почит към делото на изтъкнати дейци и институции, които са подкрепяли организацията в дългогодишната хуманитарна служба, както и да се подчертае приемствеността на хуманните идеи и принципи.", "date": "2018.10.18", "title": "Пловдив: С молебен за здраве БЧК ще отбележи 140 години от създаването на червенокръстката организация в града"}
{"url": "http://www.focus-news.net/news/2018/10/18/2580011/tass-vitsepremierat-na-krim-arestuvan-po-obvinenie-v-koruptsiya.html", "text": "В четвъртък за два месеца е задържан  вицепремиерът  на Крим Виталий Нахлупин, съобщава  ТАСС . \r\nТой е обвинен за получаване на подкуп в особено големи размери. Нахлупин е заместник председател на Министерския съвет на Република Крим от януари 2016 година, от 2010 година до тогава той ръководи Комисията по икономическата, бюджетно-финансовата и данъчната политика към кримския парламент.   \r\nТой не е първият вицепремиер на Крим, задържан от правосъдните органи след присъединяването на полуострова към Руската федерация. През януари 2017 г. в Симферопол бе задържан заместник председателят на правителството Олег Казурин, който е обвинен за вземане на подкуп в размер от 27 млн. рубли, през юни той е осъден на 11 и половина години лишаване от свобода.   \r\nОбвинения за корупция са повдигнати още срещу бившия заместник министър на транспорта Валентин Дукорски и срещу Ярослав Сливка, бивш първи заместник председател на Комитета за политиката по конкуренцията на Република Крим.  Ивелина Ватова", "date": "2018.10.18", "title": "ТАСС: Вицепремиерът на Крим арестуван по обвинение в корупция"}
{"url": "http://www.focus-news.net/news/2018/10/18/2579984/kathimerini-novo-prouchvane-na-obshtestvenoto-mnenie-izstrelya-opozitsionnata-nova-demokratsiya-napravo-v-cheloto.html", "text": "Консервативната „Нова демокрация“ изпреварва управляващата СИРИЗА с цели 11 процента и регистрира, че шест от всеки десет гърци са отрицателно настроени към лявата коалиция, съобщава електронната страница на гръцкия  Kathimerini . \r\nСпоред 33 на сто от респондентите, ако общите избори са днес, те ще гласуват за Нова демокрация, а за СИРИЗА – едва 22 на сто.   \r\nЩо се отнася до степента на компетентност на правителството – 63 на сто от анкетираните са дали отрицателна оценка, само 25 на сто от гърците одобряват управляващите страната им.   \r\nПроучването на общественото мнение е направено между 16 и 18 октомври преди кризата в кабинета, свързана с Договора от Преспа и оставката на външния министър Никос Коциас.  Ивелина Ватова", "date": "2018.10.18", "title": "Kathimerini: Ново проучване на общественото мнение изстреля опозиционната Нова демокрация направо в челото"}
{"url": "http://www.focus-news.net/news/2018/10/18/2579985/24-automk-makedoniya-v-gartsiya-se-sledi-vse-po-strogo-za-spazvaneto-na-pravilata-na-dvizhenie.html", "text": "„Пътната полиция в Гърция следи все по-строго за спазването на правилата на движение е недопуска пазарлъци и тарикатлъци“, предупреждава електронното издание на Съюза на автомобилистите на Македония  „24Auto.mk“. \r\nИзданието припомня, че влезлите в сила през настоящата година промени в закона за движение по пътищата предвиждат „драстично увеличаване на наказанията за прегрешенията, с които всички на Балканите сме свикнали и ги приемаме за нормално“ \r\nСпоред „24Auto.mk“ гръцката пътна полиция далеч не е склонна на компромиси и стриктно прилага новите изисквания, които включват както премахването на 50% „амнистия“, ако глобата беше платена в рамките на 10 дни след прегрешението, така и увеличаване на всички останали санкции,  предава Радио „Фокус“ в рубриката „Балкански туристически часовник“ . \r\nТака неправилното паркиране вече се наказва с глоба от 40 до 80 евро, превишената скорост от 40 до 750 евро, непоставените колани – 350 евро, отнемане на предимство на пешеходци – до 200 евро, управление след употреба на алкохол от 0,5 до 0,8 промила – 78 евро, от 0,8 до 1,1 промила – 156 евро, над 1,1 промила – 625 евро, опасно шофиране – 700 евро, говорене по телефона – 100 евро. Задължителна е употребата на всички предпазни колани, включително и на задните седалки, както и наличието на триъгълник, пожарогасител и аптечка.", "date": "2018.10.18", "title": "„24 Auto.mk“ (Македония): В Гърция се следи все по-строго за спазването на правилата на движение"}
{"url": "http://www.focus-news.net/news/2018/10/18/2579990/blagoevgrad-67-mladi-avtori-predstaviha-tvorbite-si-na-izlozhba-v-yuzu-neofit-rilski.html", "text": "67 млади автори представиха творбите си на Националната изложба-конкурс, която е част от програмата на Националния студентски фестивал на изкуствата. Това съобщиха от пресцентъра на  висшето учебно заведение . В изложбата взеха участие студенти от Югозападния университет „Неофит Рилски“, НХА – София, ВТУ „Св. св. Кирил и Методий“, СУ „Св. Климент Охридски“ и ПУ „Паисий Хилендарски“. Те представиха творби в различни жанрове, сред които живопис, графика, пейзаж, натюрморт, портрет, скулптора, дърворезба и други, като бяха отличени най-добрите сред тях. Жури в състав: проф. д-р Емил Куков, проф. Георги Драчев, доц. Христо Шапкаров, доц. Атанас Дафинов и доц. д-р Ралица Игнатова определи най-впечатляващите творби. Първо място си поделиха София Велкова от ЮЗУ „Неофит Рилски“ и Ивон Кючюкова от НХА – София. Класирани след тях бяха Никола Божков от НХА – София и Иван Шуманов от СУ „Св. Климент Охридски“. Третото място бе отредено на Сара Делчева и Любима Бърдарова от ЮЗУ „Неофит Рилски“, Маринела Миланова от НХА – София, Елина Стоянова от ПУ „Паисий Хилендарски“ и Карина Влаева от ВТУ „Св. св. Кирил и Методий“. Поощрителни награди получиха Росица Янева (ЮЗУ „Неофит Рилски“), Георги Ботев (ЮЗУ „Неофит Рилски“), Катрин Кочорапова (НХА – София), Лора Тонева (НХА – София), Теодора Първанова (НХА – София), Йоана Тафкова (НХА – София), Ясмин Бошнак (НХА – София), Верджиния Влъчкова (НХА – София), Ана-Мария Николова (НХА – София), Биляна Дешева (НХА – София), Йоанна Бицова (Нов български университет), Валентин Иванов (ПУ „Паисий Хилендарски) и Васил Момов (ПУ „Паисий Хилендарски“). Фестивалът продължава до 29 октомври 2018 г. Предстоят още изложби, театрални и танцови спектакли, музикални конкурси, фотоизложби, филми, модно ревю и  много други изненади за публиката, подготвени от  талантливи студенти и техните преподаватели от цяла България.", "date": "2018.10.18", "title": "Благоевград: 67 млади автори представиха творбите си на изложба в ЮЗУ „Неофит Рилски“"}
{"url": "http://www.focus-news.net/news/2018/10/18/2579986/burgas-mazh-e-v-bolnitsa-a-drugi-trima-sa-zadarzhani-sled-sprechkvane-prerasnalo-v-sbivane-v-aytos.html", "text": "Мъж е в болница, а други  трима са задържани след спречкване прераснало в сбиване в Айтос. Това съобщиха от  ОДМВР-Бургас . Във връзка с медийни публикации, визиращи инцидент с 28 годишен айтозлия, възникнал след полунощ на 18 октомври в района на айтоската улица „Бяло море“, уточняваме, че по образуваното досъдебно производство за нанасяне на телесни повреди по хулигански подбуди, за срок до 24 часа са задържани криминално проявените айтозлии - Е.Е., 22 годишен, А.И., 32 годишен и И.К., 42 годишен. Установено е, че между задържаните и потърпевшия възникнало спречкване, прераснало в сбиване, в резултат на което 28- годишният пострадал е настанен за лечение в УМБАЛ – Бургас с комоцио и фрактура на носа, без опасност за живота. Тримата задържани също са с общи наранявания, които не са опасни. По случая са извършени множество процесуално-следствени действия, включително и разпит на приятеля на настанения в УМБАЛ – Бургас 28 годишен айтозлия / същият не е пострадал от инцидента и е бил единствения с отрицателни алкохолни проби/.  \r\nСъбраните до момента данни предстои да бъдат докладвани в Районна прокуратура – Айтос.", "date": "2018.10.18", "title": "Бургас: Мъж е в болница, а други  трима са задържани след спречкване, прераснало в сбиване, в Айтос"}
{"url": "http://www.focus-news.net/news/2018/10/18/2579987/sliven-regionalniyat-istoricheski-muzey-predstavi-izlozhba-nachaloto-predstavyashta-istoriyata-na-pmg-dobri-chintulov.html", "text": "Изложба „Началото…“ по повод 140 години от създаването на Природоматечатическа гимназия „Добри Чинтулов“подготви Регионален исторически музей – Сливен. Това съобщиха за  Радио „Фокус“ – Сливен  от културната институция.Със снимки и документи е представена историята на училището от създаването му през 1878 г. до 1922 г., откогато то носи името на Добри Чинтулов. В изложбата са показани снимки на директори, учители и ученици през този период. Изложбата е експонирана в Художествена галерия „Димитър Добрович“ – Сливен на бул. “Цар Освободител“ 13.", "date": "2018.10.18", "title": "Сливен: Регионалният исторически музей представи изложба „Началото…“, представяща историята на ПМГ „Добри Чинтулов“"}
{"url": "http://www.focus-news.net/news/2018/10/18/2579991/plovdiv-v-navecherieto-na-profesionalniya-praznik-na-balgarskiya-lekar-19-ti-oktomvri-v-mbal-sveti-panteleymon-daden-kurban-za-zdrave.html", "text": "В навечерието на професионалния празник на българския лекар – 19-ти октомври, в МБАЛ „Свети Пантелеймон“ в Пловдив бе даден курбан за здраве и успехи на медицинския колектив. Това съобщиха за  Радио „Фокус“- Пловдив  от лечебното заведение. Управителят на общинската болница доц. д-р Петко Недев се обърна към лекарите, медицинските сестри, акушерските и целия персонал с благодарност. „Работата ни е напрегната и отговорна, но въпреки всекидневните проблеми, денонощно с душа и сърце, с професионализъм и всеотдайност се грижите за здравето и живота на пациентите“, подчерта доц. Недев. Отец Илия от храма „Света Троица“ благослови присъстващите и им пожела телесни и душевни сили, за да могат успешно да упражняват тази най-благородна професия и да даряват живот на хората. На празника в МБАЛ „Свети Пантелеймон“ присъстваха заместник-кметът „Общинска икономика, здравеопазване, екология и управление на отпадъците” на Община Пловдив Розалин Петков, кметът на район „Южен“ Борислав Инчев, управителите на МБАЛ „Св. Мина“ и на УМБАЛ „Пловдив“ д-р Генадий Странджев и д-р Аргир Аргиров и други гости.", "date": "2018.10.18", "title": "Пловдив: В навечерието на професионалния празник на българския лекар – 19-ти октомври, в МБАЛ „Свети Пантелеймон“ даден курбан за здраве"}
{"url": "http://www.focus-news.net/news/2018/10/18/2579579/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Преглед на някои от основните теми в световния печат ( Агенция „Фокус“ )  Американските санкции тласнаха в различни посоки цените на петрола и стойността на рублата, давайки на Русия скъп нефт и девалвираща валута – комбинация, която способства развитието на икономиката й, пише  авторитетното американско издание The Wall Street Journal . Материалът е предаден без редакторска намеса. \r\nЦените на петрола, главният експортен продукт на Русия, се увеличи с близо 14% от средата на август. Основната причина за това е възобновяването на американските санкции срещу Иран, ограничаващи износа на нефт от тази страна. В същото време рублата падна с 15% от април, когато Вашингтон въведе санкции в отговор на предполагаемата руска намеса в изборите на САЩ и другите видове агресия. По този начин, цената на нефта в долари става още по-голяма, когато се преведе обратно в по-слабата рубла. \r\nВ последно време петрола и руската валута отново тръгнаха в обратни посоки, когато цената и на суровината, и на долара падна. Но в течение на няколко месеца руската икономика излезе на печалба, след като падащата рубла напълни държавната хазна и бе регистрирано рязко увеличение на доходите на енергийните гиганти в страната. През тази година акциите на руските производители на нефт „Роснефт“ и „Лукойл“ поскъпнаха съответно с 56% и 39%, задминавайки ловко западните си конкуренти. \r\n„Високите цени на петрола и слабата рубла са много по-изгодни за Русия, защото от гледна точка на бюджета това е двоен плюс“, смята Виктор Шабо, управляващ отдела за дълговите задължения на развиващите се пазари към компанията „Абърдийн Стандарт Инвестмънтс“. \r\nРазвиващите се пазари обикновено понасят удар в резултат от увеличаването на стойността на американския долар и на лихвените проценти, както и от безпокойството, свързано с търговията и вътрешнополитическите проблеми в отделните страни, например, в Турция. Рублата обаче получи допълнителна тежест в резултат от американските санкции. \r\nПрез август рублата загуби още повече от стойността си, след като Вашингтон наложи нови санкции по отношение на Русия във връзка с предполагаемото използване на неврно-паралитично вещество във Великобритания и заплаши да ги разшири с втори кръг ограничителни мерки след 90 дни, в случай, че Русия не изпълни списъка от три изисквания, в това число и прекратяване на използването на химическо и биологическо оръжие. \r\nРискът за САЩ е в това, че санкциите не оказват планираното въздействие, отчитайки последствията от комбинацията между слабата рубла и високите цени на петрола. \r\nВ края на миналата година един барел нефт носеше на руските продавачи повече от 3835 рубли при обръщането от долари, в които се търгува суровината. Сега всеки един барел носи по 5262 рубли, т.е. с почти 40% повече. \r\nКомпанията „Роснефт“, най-големият производител на петрол в света, е една от страните, които получава изгода при дадените обстоятелства. Тя съобщи, че е увеличила доходите си с близо 50% преди изчисляването на операционните приходи, данъците, износа и амортизацията за второто тримесечие в сравнение с предходното. \r\nСанкциите също така помагат на страната да понижи нивото на външния си дълг, в момент, когато той нараства за правителствата и компаниите, сочат данните на „Сосиете Женерал“. Това се случва, както заради падането на рублата, което не позволява на емитентите да приемат дълга в долари, така и заради опасенията, че САЩ ще въведат санкции на търговията с доларови дългове на Русия. \r\nЧастният и държавният дълг на Русия, принадлежащ на чуждестранни инвеститори, намалиява от 2016 година, достигайки до 32% от брутния вътрешен продукт през първото тримесечие на тази година, отново по данни на „Сосиете Женерал“. Едновременно с това, печалбата по текущите сметки на Русия, показател за нейните операции с останали свят, е нараснал до 18,3 милиарда долара през март в сравнение с 14,6 милиарда в предходното тримесечие. \r\n„Русия се адаптира впечатляващо към понижаването на цените на нефта и санкциите“, се казва в комюнике до клиентите на анализаторската къща „КредитСайтс“. „Суверенният дълг остава на разумно ниско ниво, а обемът на външните задължения намаля значително“. \r\nБез съмнение, годините на санкции нанесоха удар по руската икономика. Множеството западни ограничителни мерки по отношение на Русия, след като Владимир Путин взе решение да анексира Крим през 2014 година, доведоха до двойно понижаване на стойността на рублата и съкращаване на обема на инвестициите в енергийния сектор. \r\nВ последно време пострадаха и руските пазари. От началото на т.г. доходността на доларовите държавни облигации на САЩ се увеличи до 4,36% от 3,28%. Руският индекс на акции ММВБ през същия период намаля с 12%, независимо от отслабването на рублата, което направи износа по-печеливш. \r\nСлабата валута допринася и за инфлацията, която, по прогнозите на Централната банка, ще нарасне до 5,5% към края на следващата година, което е много повече от установената рамка 4%. \r\n***  Саудитска Арабия има „няколко дни“, за да обясни каква е била съдбата на изчезналия критик на властите в Рияд Джама Хашоги, заяви държавният секретар на САЩ при завръщането си от обиколката в региона, пише  онлайн изданието на вестник Washington Examiner . \r\n„Разумно е да им дадем още няколко дни, за да го завършат и да го направят правилно, така че да е обстойно и пълно“, заяви Помпео пред репортерите, докато пътуваше за Брюксел. „Имах възможност да говоря с годеницата на Джамал. За всички е по-добре да е по-рано, отколкото по-късно“. \r\nПомпео беше в Саудитска Арабия и Турция през тази седмица, на фона на гнева от изчезването и предполагаемото жестоко убийство на Хашоги, журналист от Washington Post и гражданин на САЩ. Той е видян да влиза в консулството на Саудитска Арабия в Истанбул и според информацията на турските медии, е бил измъчван и убит, което предизвика международна криза. \r\n„Убеден съм, че саудитите разбират сериозността на Америка по въпроса и се надявам саудитите също да го вземат на сериозно, както ми казаха вчера, че ще направят“, обясни държавният секретар. „Определено времето ще покаже; ние ще видим разследването и неговите резултати“. \r\n***  Министър-председателят на Полша заяви пред местно издание, че Русия е страна, която разпалва войни в Европа, пише  киевският ежедневник „День“. \r\n„Русия е държава, която разпалва войни в Европа и прибягва до въоръжена агресия във външната си политика. Това е държава,, която заплашва света и подкопава опитите за диалог и разбиране, даже и на най-ниското, външнополитическо и междуличностно ниво. В такава ситуация, всъщност е трудно да си представим всякакво „презареждане““, е заявил полският министър председател, според цитата на изданието. \r\nПо неговите думи, условията за връщане на Русия в редиците на цивилизованите държави е прекратяването на агресивната й политика спрямо съседите, съблюдаването на международното право и приемането на правилата на демократическите страни в сферата на международната политика. \r\n„Готови сме да помогнем за такова изменение на руската политика, но ние няма да постигнем тази цел, ако забравим с кой си имаме работа в момента“, отбеляза Моравиецки. \r\nТой добави, че Полша е адвокат за реалистична политика по отношение на Русия, чиято цел е защитаването на мира и сигурността в Европа. \r\n*** Президентът на Турция Реджеп Таийп Ердоган е казал на държавния секретар на САЩ Майк Помпео, че Анкара може лесно да ликвидира сирийските кюрдски „Отряди за народна самоотбрана“ (ОНС/YPG) в района на Манбидж, ако САЩ не успеят да го направят, съобщи турският външен министър Мевлют Чавушоглу, цитиран от  онлайн изданието на вестник „Хюриет“ . \r\n„Турция е готова да „елиминира терористите в сирийския Манбидж, ако САЩ срещат затруднения“, заяви първият дипломат на Анкара пред журналистите след срещата си с Помпео в турската столица. Освен това държавният секретар на Съединените щати е разговарял с Ердоган на летището Есербога, отбелязва изданието. \r\n„Обсъдихме случаят (Джамал) Хашоги и Манбидж. Имахме плодотворна дискусия. Обменихме мнения по много въпроси, включително борбата срещу ПКК (Работническата партия на Кюрдистан)“, добави Чавушоглу, като подчерта, че страните са постигнали консенсус за това, че „повече няма място за санкции в двустранните отношения“. Освен това, САЩ са приели, че споразумението с Турция за изчистването на Манбидж от ОНС просто е било забавено. \r\nМайк Помпео, от своя страна, призова Анкара да освободи бивш учен от НАСА, както и други затворници, няколко дни, след като Турция предаде пастор Андрю Брънсън, който беше в основата на развалянето на отношенията между страните, съобщиха от Държавния департамент чрез изявление. \r\n„Секретарят е обсъдил с външния министър Чавушоглу продължаващото несправедливо задържане на доктор Серкан Гьогле и други граждани на САЩ, както и местни служители на мисията на САЩ в Турция“, заяви говорителят на американското външно ведомство Хедър Науърт.", "date": "2018.10.18", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/10/18/2579993/reuters-pobeda-na-demokratite-na-6-noemvri-shte-postavi-tramp-pod-mikroskop.html", "text": "Ако демократите спечелят в Камарата на представителите или в Сената на изборите на 6 ноември, почти всеки детайл от президентството на Доналд Тръмп ще бъде подложен на внимателно проучване – от подозренията в бизнес контакти с Русия до конфликтите на интереси, коментира  Reuters , като се позовава на източници от американския Конгрес.   \r\nВ момента лидерите са наясно по един въпрос, който не влиза в дневния им ред – импийчмънтът на президента, поне докато не излязат данните от разследването  на  спецпрокурора Робърт Мюлер за предполагаема руска намеса в американските президентски избори през 2016 и възможно тайно споразумение на Тръмп с Москва.   \r\nПроучванията на общественото мнение показват, че републиканците губят влияние в Камарата на представителите, но е възможно да увеличат местата си в Сената.    Ивелина Ватова", "date": "2018.10.18", "title": "Reuters: Победа на демократите на 6 ноември ще постави Тръмп под микроскоп"}
{"url": "http://www.focus-news.net/news/2018/10/18/2579580/mia-parlamentat-otlozhi-debatite-po-promenite-v-konstitutsiyata-za-petak.html", "text": "Това е съобщил председателят на парламента в Скопие Талат Джафери след края на пленарната сесия в сряда, на която са присъствали само депутати от управляващия Социалдемократически съюз на Македония (СДСМ), съобщава  МИА .  \r\nПо-рано в сряда депутатите от ВМРО-ДПМНЕ са напуснали залата с аргумента, че дебатът е „несериозен и безполезен“.  Опозицията е обявила, че ще гласува против промените и е посъветвала колегите си от управляващото мнозинство да се откажат от речите си и да започнат да гласуват по правителствените предложения за промени в конституцията.   \r\nПо време на пленарните дискусии депутатите от СДСМ са изтъкнали, че е време всички, които са защитавали интеграцията на страната в НАТО и ЕС да дадат конкретан подкрепа за конституционалните промени.  Според тях публиката е под въздействие на спекулации, че Договорът с Гърция заличава името Македония и че прилагателното „Северна“ застрашава идентичността. \r\n“Изправени сме пред възможността да направим много важно, трудно, уникално, историческо решение за бъдещето на Македония, с което ще приключим едногодишния абсурден спор с нашия южен съсед. Време е да изоставим фантазиите за победи и поражения, за триумфи и беди, време е да предприемем решителна стъпка за бъдещето на Македония“, се е казало по време на сесията.   Ивелина Ватова", "date": "2018.10.18", "title": "МИА: Парламентът отложи дебатите по промените в конституцията за петък"}
{"url": "http://www.focus-news.net/news/2018/10/18/2579992/varna-gradskiyat-chasovnik-e-edin-ot-pametnitsite-na-kulturata-v-grada-po-koyto-hilyadi-grazhdani-se-orientirat-vseki-den.html", "text": "Градският часовник във Варна е един от паметниците на културата в града, по който хиляди граждани се ориентират всеки ден. Изграден върху 24-метрова кула, той отмерва точно време благодарение на тримата майстори, които през годините са го поддържали. Пред  Радио „Фокус“ – Варна  Боян Николов, който от 14-годишна възраст следи един от символите на Варна, коментира, че ще продължи да поддържа часовника, докато може да ходи. Часовниковата кула е построена в края на 1889 година с решение на Общинския съвет при първия кметски мандат на Кръстьо Мирски. Първият човек, който държи в ръцете си ключа за часовника, е поборникът Отон Иванов.  Той е купил часовника от Англия и го монтирал на върха, за да имат варненци надежден ориентир за точно време. В знак на благодарност градската управа му дала барака под кулата, в която той си отворил ателие. Неговият наследник, прочутият Иван Отонов, е следващият пазител на ключа на Градския часовник във Варна. В ателието в центъра на града сегашният пазител на времето Боян Николов става чирак на Отонов и ежедневно вижда с очите си целия елит на Варна. Чиракувал заедно с още четирима батковци. Бил най-дребен, но и най-упорит. Работата му споряла, майсторът го харесал и понеже имал само дъщери, започнал да го обучава да се грижи за часовника на града, а накрая му завещал и ключа от кулата. Два пъти седмично – в студ и пек, часовникът трябва да се сверява, защото леко избързва. Бай Боян и внукът му изкачвали заедно 80-те стръмни стъпала до върха на кулата, за да се навие часовникът. Механизмът на Градския часовник не се задвижва с пружини, а от тежести, които висят в средата на кулата. За да се задвижи камбаната, която отмерва всеки кръгъл час, трябва да се върти манивела 58 пъти на всяко качване. Противно на традицията, никъде не е указано името на производителя, което прави часовника още по-уникален. Смятало се, че е правен в Германия, но преди години Боян разбрал, че е измайсторен в работилница в градче на швейцарско-френската граница. По време на дългата му служба, часовникът е спирал няколко пъти. Обикновено това става, когато навали мокър сняг. Той засяда във външните рамки и пречи на стрелките да се движат. При такава авария преди повече от 10 години майсторът бил в болница, но щом узнал, напуснал леглото и хукнал към кулата. Само веднъж – през май 2014 година, механизмът е блокирал след трус в Егейско море, който се е усетил чак във Варна, разказа Боян Николов. Той е убеден, че в Часовниковата кула на града има още много живот, стига да бъде поддържана с труд и любов. Към днешна дата възрастният майстор е предал знанията си и ключа за кулата на своя внук Християн. Тази неделя в 03.00 часа през нощта той ще смени стрелките на часовника с час напред за пореден път.", "date": "2018.10.18", "title": "Варна: Градският часовник е един от паметниците на културата в града, по който хиляди граждани се ориентират всеки ден"}
{"url": "http://www.focus-news.net/news/2018/10/18/2579582/patriotichni-igri-obzor.html", "text": "Патриотични игри (ОБЗОР) \r\nОтношенията между коалиционните партньори в „Обединени патриоти“ през последните дни все повече наподобяват на трилър с драматични елементи. В 19.00 часа на 15 октомври беше спряно излъчването на телевизия „Алфа“, като вместо редовната програма на екрана се появи съобщението „Телевизия Алфа спря. Питайте правителството защо“. На следващия ден, 16 октомври, Красимир Каракачанов - вицепремиер и коалиционен партньор на Волен Сидеров в Обединени патриоти, заяви, че не знае какво се случва с телевизия „Алфа“, не се е чувал със Сидеров, но не е забелязан ескалиране на напрежението през последните дни. Той отрече правителството да има каквато и да е роля в спирането или пускането на която и да е медия. Председателят на Съвета за електронни медии София Владимирова заяви, че СЕМ не е бил уведомен за спирането на телевизията и е поискал да разбере от ръководството ѝ каква е конкретната причина. \r\nПо-късно същия ден телевизия „Алфа“ започна да „излъчва“ съобщения Волен Сидеров, в които лидерът на ПП „Атака“ обяви коалиционния си партньор Валери Симеонов за човек на милиардера Джордж Сорос. Текстовете на съобщенията гласят следното: „Сорос от десетилетия работи за разбиването с християнството, българската нация и идентичност. Той налага джендъризма и еднополовите бракове. Днес той има свой вицепремиер в българското правителство. Битката срещу соросоизма е битка на утрешния ден! Българи, определете а чия страна сте“. „Как Сорос още управлява България - Истанбулската конвенция щеше да мине под натиска на ГЕРБ - Цветанов и НФСБ - Валери Симеонов, ако не бях се противопоставил яростно“.„Как Сорос още управлява България - На 15 октомври вицепремиерът Симеонов по БНТ влезе в ерес по повод искането за разкол в Македония, нанесе удар по българската история и се постави над църковните канони с думите: „Не виждам защо канонът трябва да бъде спазван...“ Призовавам премиера да каже това позиция на българското правителство ли е“.„Човекът на Сорос в правителството - Валери Симеонов атакува Православието в разрез с всички църковни канони. Работи за разкол на църквите в Украйна и Македония. Призовах премиера да вземе отношение. Не взе“. \r\nДействията на Волен Сидеров провокираха депутатите от НФСБ да снемат доверието си от него като председател на парламентарната група на „Обединени патриоти“ и на следващия Коалиционнен съвет ще поискат оставката му като шеф на парламентарната група. Зам.-председателят на ПГ на „Обединени патриоти“ и зам.-председател на НФСБ Валентин Касабов заяви пред журналисти, че Сидеров защитава интересите на Русия и работи срещу България, а това не е патриотизъм. „Има поредица от лъжи и действия на Волен Сидеров срещу „Обединени патриоти“, срещу голямата коалиция и срещу България“, заяви Валентин Касабов. Попитан разпада ли се ПГ на „Обединени патриоти“ той посочи: „Засега не“. Към момента третият партньор в коалицията - ВМРО се дистанцира от конфликта. „Нямаме желание да вземаме страна в конфликта между НФСБ и Волен Сидеров - за нас фундаментално важно е единството на патриотичните сили“, заяви заместник-председателят на ВМРО и зам.-председател на ПГ на „Обединени патриоти“ Искрен Веселинов. Той уточни, че вярва в държавническото начало на обединението на патриотите и уточни, че целта е правителството да бъде стабилно. „Достатъчно неприятно е, че между двама наши партньори има такова напрежение, търсим разговор на коалиционен съвет и се надяваме събитията да са обратими“, допълни Веселинов.  \r\nИзлъчването на телевизия „Алфа“ беше възстановено около 11.00 часа в сряда, 17 октомври. \r\nВ Пловдив вицепремиерът и лидер на НФСБ Валери Симеонов заяви, че партията му не е обсъждала с ВМРО темата за нов председател на парламентарната група, след снемането на доверието от Волен Сидеров. Той обясни, че решението за снемане на доверието от Волен Сидеров е взето снощи от групата на НФСБ и оповестено днес, а причината за това решение е клеветническата, по думите му, кампания, която се е провела вчера по партийната телевизия на „Атака”. „Попитан дали ще си търси правата в съда, той отговори, че това е естествено и че винаги го е правил. „Единствено си я обяснявам може би заради личното желание на Сидеров да бъде първи номер в листата за европейски избори на „Обединени патриоти“”, каза още Валери Симеонов. \r\nПопитан дали ще се запази коалицията, Симеонов отговори, че не може да каже отсега. При въпрос дали поемат на изборите за Европейския парламент без Волен Сидеров, Валери Симеонов отбеляза: „От гледна точка на НФСБ означава точно това”. \r\nПред журналисти в Брюксел премиерът също коментира темата като заяви, че между ГЕРБ и ОП има коалиционно споразумение, в което ясно е разписано какво трябва да правят четири години. По думите му ОП си имат техни правила, за които не се интересува. „„Оттук нататък, те вече толкова ежедневни станаха техните спорове, че не намирам за интересно дори да ги коментирам\", каза още Бойко Борисов.", "date": "2018.10.18", "title": "Патриотични игри (ОБЗОР)"}
{"url": "http://www.focus-news.net/news/2018/10/18/2579989/vitsepremierat-krasimir-karakachanov-nyama-opasnost-ot-razpad-v-koalitsiyata.html", "text": "Няма опасност от разпад в управляващата коалиция, смята вицепремиерът и министър на отбраната Красимир Каракачанов. Според него в момента не е време за оставки, а за сериозна работа, предаде  БНТ . \r\nНа въпроса дали ще подкрепи исканата от НФСБ оставка на Волен Сидеров, Каракачанов отговори, че това ще бъде обсъдено на коалиционен съвет - от ВМРО са изпратили покана на коалиционните си партньори за среща във вторник. \r\nТой коментира и с кого ще се явят на евроизборите, след като от НФСБ не искат „Атака“ за партньор. \r\n„Мнението на ВМРО е, че коалиция „Обединени патриоти“ трябва да се яви заедно на изборите и преди да се чудим с кого можем да разширим тази коалиция, трябва да я укрепим и да вземем едно ясно и принципно решение, че ще се явяваме заедно на евроизборите, от тук нататък дали ще я разширяваме е втори разговор.", "date": "2018.10.18", "title": "Вицепремиерът Красимир Каракачанов: Няма опасност от разпад в коалицията"}
{"url": "http://www.focus-news.net/news/2018/10/18/2579981/prezidentat-rumen-radev-evropa-sama-svezhda-svoyata-politika-za-sigurnost-do-reaktsiya-v-otgovor-na-zaplahi.html", "text": "Европа днес сама ограничава своята политика за сигурност до реакция в отговор на заплахи. В краткосрочен план това може да изглежда като най-евтиния начин да се осигури задоволително ниво на сигурност. В дългосрочен план, обаче, това ще изисква огромни ресурси, в комбинация с невъзможност да се гарантира адекватно сигурността. Това заяви президентът Румен Радев в лекция на тема: „Предизвикателства за сигурността пред Европа“, която изнесе пред „Оксфорд юниън“, най-голямата общност за дебати в Университета в Оксфорд, създадена през 1823 г., , съобщиха от  прессекретариата на държавния глава . Българският държавен глава призова студентите да не се ограничават до следването на готови инструкции, а да съхранят критичното си мислене и да останат непримирими към несправедливостта и подмяната на истината  \r\nВ престижния дискусионен форум държавният глава подчерта, че ЕС с нежелание заделя бюджет за изграждане на адекватни отбранителни способности и инвестиции в сигурността и е нерешителен при проектирането на стабилност и оказване на помощ за развитие, когато се налагат действия извън неговата територия.  \r\nПо думите на президента, през цялата човешка история сигурността винаги е била основата на прогреса и благосъстоянието на обществото. Без сигурност е безпредметно да се говори за икономика, социално развитие, образование. „Историята сурово е наказвала държави и съюзи, които не са успявали да изградят своевременна защита срещу заплахите“, подчерта държавният глава.   \r\nКато актуален пример президентът посочи миграционната криза в Европа и призова за по-задълбочен анализ на негативните ефекти, произтичащи от политиката на „отворените врати“ за мигрантите в Европа. Според Румен Радев съсредоточаването върху собствените проблеми с мигрантите, води до липсата на достатъчно внимание върху успоредно протичащата извънредна ситуация и истинската криза. „За мен политиката на „отворени врати“ в Европа оказва опустошителен ефект върху страните на произход на мигрантите – от Африка до Близкия Изток, тъй като откъсва вниманието на младото поколение в тези страни от проблемите на родината и нейното бъдеще“, подчерта държавният глава. Тази политика променя самата ценностна система на младите хора и вместо те да бъдат ангажирани със стабилизирането и развитието на своите страни, голямата цел в живота на немалка част от тях става достигането до западноевропейските държави и възползването от техните социални системи.  \r\nКато проблем на ЕС в отношенията с другите глобални фактори президентът открои бавния процес на вземане на важни за европейските граждани решения, докато други лидери олицетворяват модел за вземането на еднолични решения. „Тези лидери могат да вземат решение за нещо тази вечер и да го изпълнят още на следващата сутрин, докато в ЕС това може да отнеме месеци и дори години. Водил съм продължителни дебати с моите колеги президенти и лидери на страни от ЕС. Повечето от тях  отстояват позицията, че подходът на „едноличното решение“ е основан на авторитарни механизми, докато решенията, които взимаме в рамките на ЕС, са базирани на нашите демократични ценности и са по-стабилни и устойчиви в дългосрочен план. Напълно съм съгласен с тях, с изключение на един малък детайл: Къде е финалната линия? Кой ще ни чака? Каква е цената ако загубим състезанието?“, попита президентът. Държавният глава беше категоричен, че Европа трябва да намери ефикасен начин за справяне с тази ситуация, без да компрометира своите демократични устои.  \r\nРумен Радев припомни също така, че след призива на президента на САЩ за нов модел на споделяне на отговорностите в НАТО и последвалата търговска война, някои водещи европейски политици са заявили, че Европа трябва да поеме сигурността си в своите собствени ръце. „Възможно ли е това, обаче? Какво представлява европейската отбрана без американската военна подкрепа? Операцията в Либия през 2011 г. разкри съществен европейски дефицит в системите за командване и управление, разузнаването, боеприпасите с висока точност, презареждането във въздуха и стратегическата мобилност. Това е дефицит, който все още не е преодолян“, посочи държавният глава. Президентът определи като едно от най-съществените предизвикателства за бъдещето на европейската сигурност, въпроса за единството на ЕС и НАТО.  \r\n„Нашето единство се подкопава от големи стратегически играчи отвън, които използват подкрепата в областта на сигурността, условията за търговия, евтината доставка на енергия и привлекателните възможности за инвестиции, за да стимулират развитието на двустранни отношения с европейските държави, вместо да третират ЕС като единна общност“, добави още президентът.  \r\nКато вътрешни предизвикателства пред Европа държавният глава открои икономическите и социални различия между Източна и Западна, Северна и Южна Европа, увеличаващите се неравенства, подкопаването на върховенството на закона и корупцията по високите етажи на властта,   неспособността на институциите на ЕС да отговорят на очакванията на гражданите и да осъществят навременни реформи. Обстоятелства, които ерозират доверието в Европейския съюз и увеличават рисковете пред сигурността.  \r\nАктуалните въпроси за гарантиране на европейската сигурност бяха коментирани в лекцията на държавния глава през призмата на теорията за ефектно-базираните операции, разработена от Военновъздушните сили на САЩ по време на войната в Персийския залив през 1991 г., както и през опита на летец, принуден да действа в извънредни ситуации, за които липсват предписания в ръководството за летателна експлоатация. На базата на този инструментариум, президентът направи преглед на някои използвани методи в конфликтите от Античността до днес: класическият военен сблъсък, ефектно-базираните операции, терористичните атаки, хибридната война.  \r\nВ лекцията си Румен Радев подчерта, че ЕС днес дори няма нужда да изработва толкова европейски и национални регламенти, директиви и предписания, тъй като в много случаи те изглеждат като остаряло ръководство на пилота за справяне с извънредни ситуации, което е ниско ефективно в непредсказуеми обстоятелства. „Имаме нужда от активни граждани, непримирими към несправедливостта, неподатливи на фалшивите новини и подмяната на истината и винаги готови да защитават демократичните ценности“, обърна се към младите хора президентът.  \r\nПо думите на президента предизвикателство пред нашата сигурност е и самата релевантност и устойчивостта на днешния европейски модел. Според държавния глава, ние нямаме друг избор освен да трансформираме нашия модел за сигурност и институции, така че да бъдем по-амбициозни и проактивни във формирането на стратегическата среда, като подходящо интегрираме важните държавни инструменти – икономика, дипломация, информация и военна мощ.  \r\n„Трябва да променим архитектурата и функционалността на европейските институции. Те бяха създадени в пред-дигиталната епоха, в която нямаше социални мрежи, а имаше малко на брой и предимно контролирани от държавата телевизионни канали и силно йерархичен модел на вземане на решения и разпространение на информация. Днес този модел се трансформира от централизиран и вертикален в хоризонтален и разпръснат. Една публикация във Фейсбук може да изведе хиляди хора на митинг на улицата. Това е една от основните причини европейските граждани да се чувстват недостатъчно представени в нашите институции и да губят доверието си в тях“, заяви президентът.  \r\n„Вие имате привилегията да учите в най-добрите университети. Дори и най-добрите учебни програми, обаче, неминуемо ви поставят в едно затворено пространство, което ограничава обхвата на вашите възприятия и мисли. Ако те не успеят да ви задържат там, вашите политици ще се опитат да ви върнат обратно. Ако последните по някакъв начин се провалят в опитите си да го сторят, медиите винаги ще бъдат на разположение да ви върнат отново в това затворено пространство“, подчерта още в лекцията си Румен Радев и призова студентите, които искат да успеят в днешния бързо променящ се свят, да не допускат тяхното мислене да бъде ограничавано в предварително зададени рамки.  \r\n В отговор на въпрос как България може да балансира между покачващото се напрежение между САЩ и Великобритания, от една страна, и Русия, от друга, президентът посочи, че страната ни не може да направлява политиката на тези страни, но може да определя собствената си политика. Румен Радев разказа за каузата на големия британски държавник Уилям Гладстон за защита на българския народ и неговите опити за освобождение и политическа независимост след Априлското въстание, воден от морални ценности, дори когато тогавашният министър-председател на Великобритания Дизраели е подкрепял Османската империя, воден от британската стратегия и интереси да противодейства на руските опити за влияние в региона.  \r\n „В България се сблъскват много интереси, но тя е страна член на НАТО и ЕС. България обаче трябва да отстоява и своя национален интерес – не само в сферата на сигурността, но и в икономиката, енергетиката“, заяви президентът Радев и допълни, че водената от страната ни политика следва да е балансирана и базирана на ценности.   \r\n В отговор на въпрос на студент за възможността Република Турция да се присъедини в перспектива към ЕС, Румен Радев подчерта, че би могъл да цитира европейски лидери, според които Турция се отдалечава от европейските ценности, но Турция е важен съсед и партньор на България. Ние бихме желали да видим Турция като просперираща страна, в която демократичните принципи са дълбоко вкоренени в нейното управление, подчерта Румен Радев. Президентът призова за съхраняване на конструктивния и открит диалог на ЕС с Турция, който ясно откроява критериите за членство и приема, че то се постига от тези държави, които могат да ги могат изпълнят.  \r\nПо-рано президентът се срещна и разговаря с български студенти и членове на Комитета на „Оксфорд юниън“.", "date": "2018.10.18", "title": "Президентът Румен Радев: Европа сама свежда своята политика за сигурност до реакция в отговор на заплахи"}
{"url": "http://www.focus-news.net/news/2018/10/18/2579584/deseto-prezidentsko-veto-obzor.html", "text": "Президентът Румен Радев наложи вето върху част от промените в  Закона за държавната собственост. Проектът е приет от 44-то Народно събрание на 10 октомври 2018 г. Държавният глава посочва, че с приетия закон се създава възможност за скрита приватизация на дружества от забранителния списък по Закона за приватизация и следприватизационен контрол.  \r\nПрезидентът налага вето с разбирането, че е недопустимо правната уредба да се превръща от средство за защита в законодателни решения, които увреждат обществения интерес. \r\nДържавният глава посочва, че общественият интерес изисква разпореждането с държавно или общинско имущество да се подчинява на ясни правила, които да го охраняват във всички случаи. Това се отнася с още по-голяма сила за правилата, по които се осъществява приватизацията на такова имущество. Според него въпреки направената в мотивите за приемането на закона заявка, че няма да се променя по същество досегашната концепция на законодателя, новите правила засягат основни елементи и принципи за правата на държавата в търговски дружества и за приватизацията.  \r\nСлед обявяване на новината за президентското вето последваха коментари от страна на управляващи и опозиция.  \r\nПред журналисти  председателят на ПГ на ГЕРБ Цветан Цветанов   заяви, че само е разбрал, че президентът е наложил вето и предстои да се влезе в процедура на запознаване с мотивите. „Правната комисия ще направи заседание и след това ще има гласуване в пленарна зала“, посочи той. „Ако се съберат над 121 гласа, това означава, че ветото е преодоляно“, каза още Цветан Цветанов. \r\nОт страна на управляващите темата коментира  народният представител от ПГ на „Обединени патриоти“ Александър Сабанов .  \r\nПо думите му хипотезите във ветото на президента по Закона за държавната собственост са твърде нелогични. „Както се видя в зала опозицията се въздържа, но нямаше изказвания. Чисто юридически мотиви може би използва президента“, каза Сабанов. По думите му в текстовете става въпрос държавата да апортира в държавата, а не тя да дава на частници. „Това не прави забранителния списък излишен“, допълни още депутатът от ПГ на „Обединени патриоти“. Той уточни, че ако има неща, които притесняват обществото, може депутатите да се съобразят с това. \r\nОт опозицията в лицето народния представител от ПГ на „БСП за България“ проф. Румен Гечев обяви, че партията му ще подкрепи  ветото на президента, тъй като с измененията в Закона за държавната собственост управляващите правят опит за пладнешки грабеж. По думите му управляващите се опитват да създадат възможности за скрита приватизация на дружества от забранителния списък. „Процесът на приватизация в България е почти приключен. В забранителния списък са останали малко фирми и е изключителна наглост управляващите да се опитват с промени в закона да разрешат така наречените апортни вноски, след което да бъдат приватизирани или на безценица, или почти безплатно дружествата от забранителния списък. Прави чест на президентството, че връща закона за ново гласуване, тъй като в пленарна зала и в комисията бяхме против тези изменения“, коментира още проф. Гечев.  МОТИВИТЕ: \r\nС § 1, т. 2 от Закона за изменение на Закона за държавната собственост (ЗИ ЗДС) се премахва забраната за апортиране на имоти и вещи - собственост на търговски дружества, включени в Приложение № 1 „Списък на търговските дружества с повече от 50 на сто държавно участие в капитала или обособени части от тях“ от Закона за приватизация и следприватизационен контрол. Освен това с § 4 се предвижда възможност за апортиране на имоти и вещи, които не са обособени части от дружества по Приложение № 1, в търговски дружества с държавно или общинско участие.  \r\nПосочените разпоредби от ЗИ ЗДС противоречат на целта на забранителния списък, а именно - да не се приватизират без решение на Народното събрание дружества, които имат структуроопределящо значение за икономиката или висока обществена и социална значимост. Апортът има транслативен ефект и предметът на апорта става собственост на дружеството, в което той е направен, без апортиращият да получи насрещно плащане. Когато апортът се прави в дружество, което не е в забранителния списък, няма пречка впоследствие това дружество да бъде приватизирано заедно с апортираните имоти и вещи на дружеството от забранителния списък. По този начин се създава законова възможност за скрита безплатна приватизация на дружества от забранителния списък чрез апортиране на техни имоти и вещи. Нещо повече, с § 1, т. 2 се отменя общата забрана за апортиране на имоти и вещи на дружества от забранителния списък, а с § 4 се създава специално правило, изискващо решение на Министерския съвет само при апорт на необособени части от тях. По отношение на другите видове апорт, например на обособени части, право на ползване, право на строеж, патент, право на вземания, приетият закон не съдържа никакви специални правила. Това дава възможност такива апорти да бъдат извършвани и без решение на Министерския съвет.  \r\nПриетият § 3 от ЗИ ЗДС премахва един важен правен способ за защита на държавния интерес, когато търговски дружества с повече от 50 на сто държавно участие учредяват или участват с парична или непарична вноска в търговски дружества, чийто капитал не е тяхна собственост. Отнема се възможността в тази хипотеза направилите апорт търговски дружества с повече от 50 на сто държавно участие да имат блокираща квота при вземане на решения за изменение на устава или на дружествения договор, за увеличаване и намаляване на капитала, за сключване на сделките по чл. 236, ал. 2 от Търговския закон, за извършване на разпоредителни сделки с имущество - предмет на непаричната вноска, както и за преобразуване и прекратяване на дружеството. Това правило ще рефлектира и върху търговските дружества от забранителния списък, които няма да могат да се противопоставят на взимането на решения за отчуждаване на апортираното от тях имущество в полза на трети лица. Така се създава още по-реална опасност за скрита приватизация по отношение на дружества, които би трябвало да подлежат на приватизация само след решение на Народното събрание.  \r\n„Справедливостта и честността на приватизационния процес обяснимо са във фокуса на обществото, защото чрез този процес в частни ръце преминават блага, създадени с труда на много поколения. В настоящия момент, когато останалите за приватизация обекти са малко, се увеличава интересът към търговските дружества от забранителния списък. Затова не мога да остана безучастен, когато уредбата за тях се превръща от средство за защита в законодателни решения, които увреждат обществения интерес“, отбелязва президентът Румен Радев в мотивите си за налагане на ветото.  Агенция „Фокус“  припомня: Ветото върху промените на Закона за държавната собственост е десето за президента, като до момента парламентът е подкрепил само едно от тях - върху Закона за приватизация и следприватизационен контрол.  \r\nДържавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, както и на Административнопроцесуалния кодекс. \r\nДеница КИТАНОВА", "date": "2018.10.18", "title": "Десето президентско вето (ОБЗОР)"}
{"url": "http://www.focus-news.net/news/2018/10/18/2579586/izvestiya-sred-zalozhnitsite-vzeti-ot-islyamska-darzhava-ima-i-evropeyski-grazhdani.html", "text": "Сред 700-те души, които терористите от „Ислямска държава“ са взели при нападението си срещу бежанския лагер в сирийския район Ел-Бахр, има граждани на западноевропейските държави, съобщава вестник  „Известия“ , като се позовава на свой военно-дипломатически източник.  \r\nСпоред него сред заложниците има и 130 арабски семейства. В този район действат поддържани от САЩ кюрдски формирования, които водят безуспешно настъпление срещу частите на „Ислямска държава“, а и самите американци само имитират битка с терористичната организация. Това продължава вече половин година и се 4използва от ВАшингтон като поравдание на незаконното американско присъствие в Сирия. Това положение окуражава бойците от „Ислямска държава“ да установяват свои правила на играта – всеки ден те разстрелват свои пленници, а допусканите от американските военни гершки стават все повече. \r\nПо-рано в сряда стана известно, че два изстребителя F-15 по грешка са атакували по въздуха кюрдски формирования, които водят настъпателна акция срещу терористике от „Ислямска държава“.  Ивелина Ватова", "date": "2018.10.18", "title": "„Известия“: Сред заложниците, взети от „Ислямска държава“, има и европейски граждани"}
{"url": "http://www.focus-news.net/news/2018/10/18/2579585/the-guardian-tereza-mey-dade-znak-che-e-saglasna-da-se-udalzhi-prehodniyat-period.html", "text": "Британският премиер е готова да остане още в митническия съюз, но не предложи на ЕС нищо ново за границата с Ирландия, пише  The Guardian .  \r\nТереза Мей намекна, че Великобритания може да се съгласи да се удължи преходният период за Брекзит и така да се даде възможност за повече преговори по търговските теми, но тя разтревожи лидерите, участващи в тежката среща на върха в Брюксел, като не успя да им съобщи никакви нови идеи, с които да се излезе от „задънената улица“ по разногласията около границата с Република Ирландия. \r\nТака тя предизвика светкавично гнева на поддръжниците на Брекзит, а официалните представители на ЕС обявиха, че британският премиер е намекнал за „готовност да помисли“ за по-дълъг преходен период с надежда да се  разчупят блокиралите разговори. Източници от Даунинг стрийт по-късно съобщиха, че не се изключва подобно действие, но при него Обединеното кралство ще трябва да спазва правилата на Европейския съюз, без да има думата. \r\nОтстъпката, която Мей направи в сряда, идва в момент, когато в речта си към лидерите на Евросъюза тя призова за „кураж, доверие и приятелство“ и от двете страни. Но въпреки направеното по-рано настояване от страна на председателя на Съвета на ЕС Доналд Туск за „нови факти“, с които да се отключат преговорите, министър председателят на Великобритания не направи никакво ново предложение. Вместо това подчерта направения вече напредък, както и пречките, които остават.   Ивелина Ватова", "date": "2018.10.18", "title": "The Guardian: Тереза Мей даде знак, че е съгласна да се удължи преходният период"}
{"url": "http://www.focus-news.net/news/2018/10/18/2579587/nov-skandal-zaradi-remonta-na-ul-graf-ignatiev-v-sofiya-obzor.html", "text": "Ремонтът на ул. „Граф Игнатиев“ в София стана повод за искане на оставките на кмета Йорданка Фандъкова и зам.-кмета Евгени Крусев.  От неправителствената организация „Спаси София“ поискаха оставката на заместник-кмета на транспорта Евгени Крусев заради открити нередности при обществената поръчка за ремонт на релсовото трасе на централната улица. Според организацията има  съмнения за нарушаване на процедурата по избор на изпълнител при ремонта на ул. „Граф Игнатиев”. Те посочват, че с цел близките до трамвайното трасе сгради да бъдат опазени от вибрациите на преминаващите мотриси Столична община е поставила изисквания за полагането на т.н. „виброизолационни подложки” в обявената обществена поръчка за ремонтни дейности в участъка За участие в търга са допуснати 4 фирми, като две от тях отпадат, защото не отговарят на изискванията. В крайна сметка победител в конкурса е „Джи Пи Груп”. Но според инициативата „Спаси София”, след като печели търга, фирмата започва да полага съвсем различен материал – този на отстранения конкурент. Промяната на вида на използваните подложки не е по решение на победителя в търга - повече от месец, след като „Джи Пи Груп” вече е започнала строителните дейности, възложителят Столична община променя изискването за материала. След промяната обаче Столична община не прекратява процедурата. От неправителствената организация твърдят, че с подмяната на материала са спестени около 160 000 лева в полза на изпълнителя „Джи Пи Груп“, тъй като в неговата ценова оферта е включено полагането на по-скъпия материал.  \r\nЗам.-кметът Евгени Крусев отговори на обвиненията, като заяви, че към момента не планира да подава оставка. По думите му промяната не е само в материалите, а в целия проект тъй като в първоначалния вариант е имало фрапиращи грешки. Крусев поясни, че е получено становище от „Столичен електротранспорт“, че вместо да се подобрят показателите на релсовия път, те ще се влошат. Той допълни, че затова  е бил свикан експертен съвет и 29 души единодушно са потвърдили становището, като са взели решение, че проектът трябва да бъде променен. По думите му, ако проектът за подмяна на релсовия път на ул. „Граф Игнатиев“ не е бил променен, трамваите са щели да се блъскат челно при завоя с ул. „Алабин“. Крусев заяви, че за него е все едно коя фирма изпълнява ремонта – основната цел е обектът да бъде изпълнен качествено и в срок. Той обясни, че в \r\nдоговора между Столична община и изпълнителя „Джи Пи груп“ има клауза, че в хода на ремонта възложителят, тоест Столичната община, може да заменя материали. „Те се одобряват от строителния надзор, който прави анализ на цената. Разликата в цената на двата вида материали е 50 евроцента на кв. м, тоест стотинки. Фирма „Пандрол“ дава 10 г. гаранция за материалите\", обясни Крусев.  \r\nПо думите му в идейния проект е било предвидено да се използват материалите, които сега се полагат на улицата, но при изработването на работния проект, проектантът ги е променил. Според Крусев отстранения проектант трябва да даде отговор какво е наложило тази промяна. „Така че в момента ние изпълняваме идейния проект“, уточни той. Крусев коментира още, че е „малко странно гражданска организация да лобира за определени фирми“.  \r\nСтоличният кмет Йорданка Фандъкова разпореди проверка по случая, която да установи какво е наложило промяната на материалите. ОТ БСП -София настояха тя да поеме отговорност за проблемите с ремонта на столичната улица „Граф Игнатиев“ и да подаде оставка. Според тях Столична община не разполага с необходимия административен капацитет, за да се справи с управлението на града. „Вече стана ясно, че и безобразно нарушава Закона при провеждането на обществените поръчки, както и при реализирането на самия инвестиционен процес.В последните години сме свидетели на многобройните опити на управляващите в Столична община да прехвърлят отговорността за проблемите, свързани с ремонтите на ключови обекти в града, на инвеститора, на надзора, беше ни показвано как кметът Йорданка Фандъкова инспектира, след това смело заплашва със санкции и с прекратяване на договори. Вече стана категорично стана ясно, че всъщност самите управляващи в Столична община стоят в основата на всички проблеми\", посочват в мотивите си от БСП - София. Според тях София повече не може и не трябва да бъде заложник на личните интереси на управляващите от ГЕРБ, тъй като последният случай е нагло и драстично нарушение на Закона за обществените поръчки, което е престъпление. „Вече сме поставени пред хипотезата на една незаконно провеждаща се обществена поръчка с всички реални последици от това – не признаване на европейските средства с всички последващи негативи. И тук дори не става дума за репутационния риск. Става въпрос за възможни финансови щети по отношение на Столична община. Затова кметът Йорданка Фандъкова трябва персонално да поеме отговорността и да подаде оставка. Няма да приемем ново бягство от отговорност на кмета с възможността удобно да се скрие зад \"бушон\", за какъвто може да бъде използван заместник-кметът по транспорта Евгени Крусев. Няма да приемем и ново прехвърляне на отговорността на изпълнителя на обекта и несправедливо опетняване на строителния бранш в България\", посочват от БСП - София. Те настояват и за ясни отговори от страна на кмета Фандъкова на два въпроса: На какво основание е променена виброизолационната подложка, която е елемент на обществената поръчка за ремонт на ул. \"Граф Игнатиев\" и заради която един от кандидатите за изпълнение на обекта е бил отстранен?  Вярно ли е, че този материал е бил закупен предварително, за да може да бъде вложен и от кого?От БСП – София настояват Прокуратурата и на всички институции, имащи отношение към контрола и начина, по който се разходват европейски средства, да се самосезират и да направят необходимите проверки.", "date": "2018.10.18", "title": "Нов скандал заради ремонта на ул. „Граф Игнатиев в София (ОБЗОР)"}
{"url": "http://www.focus-news.net/news/2018/10/18/2579589/zdravnata-komisiya-shte-izgotvi-zakonodatelni-promeni-koito-da-oblekchat-protsedurite-po-donorstvo-v-balgariya-obzor.html", "text": "Здравната комисия ще изготви законодателни промени, които да облекчат процедурите по донорство в България. Това съобщи председателят на парламентарната здравна комисия и депутат от ГЕРБ д-р Даниела Дариткова след среща на премиера Бойко Борисов и министъра на здравеопазването Кирил Ананиев с родителите и брата на 29-годишния Адриан Петков, който почина, докато чакаше за белодробна трансплантация. \r\n„В рамките на законодателните промени, които се предвиждат, очаквам да чуя мнението на агенциите по трансплантации, защото имаме едно законодателство, което позволява да не се посочва изрично съгласието за донорство, а се посочва изрично несъгласието. Проблемите възникват, когато трябва близките на починалия да вземат решение в един особено труден за тях момент. Наистина трябва много внимателно да се обмислят промените“, заяви още д-р Дариткова и обясни, че е важно с цялото общество да се говори по темата за донорството. Тя обърна внимание, че амбицията на страната ни да стане член на „Евротланспант“ минава през това, че трябва да има достатъчно донори и донорски ситуации. „Имаме добре подготвени специалисти, смятам, че една инвестиция в допълнителното им обучение ще даде възможност и тук да се развива една добра донорска програма. Факт са вече няколкото центъра в България, които правят такива трансплантации, просто трябва да ги усъвършенстваме. Необходимо е, разбира се, да се възстановят добрите взаимоотношения с някои от клиниките, за да може в процеса на усъвършенстване и утвърждаване на българската донорска и трансплантационна програма да има възможност пациентите да получават помощ в тези утвърдени вече места“, обясни още д-р Дариткова. Според нея донорството и трансплантациите са еманацията на съвременната медицина. \r\nМеждувременно по време на редовното правителствено заседание премиерът Бойко Борисов възложи и на здравния министър Кирил Ананиев да започне работа по законодателните промени. „Има още 15 чакащи за бял дроб и 1200 за бъбреци“, отбеляза министър-председателят и добави, че може да се направи така, че много човешки животи да бъдат спасени.  \r\nОт своя страна, министър Ананиев посочи, че трябва да се проведе активна донорска кампания, защото без да има донори, няма как да се спасяват хора. „И ще направим всичко възможно да изградим необходимия капацитет донорството и трансплантациите да се извършват в България. Свързал съм се с мои приятели от други страни, които да ни помогнат това да се случи в България“, каза още Ананиев. Здравният министър посочи, че за да стане редовен член на „Евротрансплант“, България трябва годишно да има 70 донори, а в момента има под 10. „Ако съберем необходимото донорство, можем да ползваме клиниките в Европа, които са на много високо равнище. Започнали сме работа по този въпрос и по изграждането на капацитет у нас, но той отнема продължително време“, заяви той. \r\nАнаниев обясни още, че е разпоредил да се направи регистър на всички хора, които имат нужда от белодробни трансплантации, така че те да бъдат наблюдавани през цялото време, за да може да има пълна информация за състоянието им по всяко време. \r\nЦветилена СИМЕОНОВА", "date": "2018.10.18", "title": "Здравната комисия ще изготви законодателни промени, които да облекчат процедурите по донорство в България (ОБЗОР)"}
{"url": "http://www.focus-news.net/news/2018/10/18/2579590/nezavisimaya-gazeta-v-egipet-ochakvat-zavrashtaneto-na-rusiya.html", "text": "Приключи визитата на египетския президент Абдел Фатах ас-Сиси в Русия, съобщава  „Независимая газета“ .  \r\nВ 75-годишната история на двустранните отношения има възходи и падения, но никой не е забравил, че с руско съдействие са построени  97 големи промишлени обекта, сред които Асуанската язовирна стена, Хелуанският металургичен комбинат, алуминиевият завод в Наг-Хамади, заводът за антибиотици в Абу Заабал и други. Те продължават да заемат важно място в египетската икономика.  \r\nОсновна част в програмата на тази визита бяха разговорите в Сочи с президента Путин. Египет трябва да развива своята икономика с бързи темпове и едновременно с това да се съобразява с негативното въздейстиве на конфликтите в региона, като полага усилия за тяхното намаляване. Така ще може да решава проблемите, пред които е изправена страната – бедност, безработица, а оттук и да отстранява възможностите за радикализация на обществото.  \r\nАс-Сиси е изразил надежда, че голяма част от тези проблеми могат да се решават при вазимноизгодно икономическо и политическо сътрудничество с Русия. Двамата държавни глави са разговаряли за конкретни съвместни проекти, в частност и в областта на ядрената енергетика. Тяхната реализация ще създаде възможност да се открият десетки хиляди нови работни места и в строителството, да се привлекат млади квалифицирани хора. \r\nЗа Русия задълбочаване на сътрудничеството с Египет също е изгодно. Това е най-голямата като население държава в арабския свят и втора в Африка. През нея минават важни международни морски, сухопътни и въздушни транспортни комуникации. Египетският пазар предлага възможности за реализация на руската селскостопанска и високотехнологична продукция, за износ на различни стоки и услуги.  \r\nСътрудничеството с Египет е важно за Русия в разрешаване на проблемите в Близкия изток. Мненията на двамата президенти, в частност около ситуацията в Сирия и Ливан, съвпадат в значителна степен.  \r\nНакрая, но не на последно място, Путин и Ас-Сиси са обсъждали и въпроси, свързани със завръщането на руските туристи в техни любими курорти като Хургада и Шарм еш-Шейх, което налага в най-скоро време да се възстановят чартърните полети до тези дестинации.   Ивелина Ватова", "date": "2018.10.18", "title": "„Независимая газета“: В Египет очакват завръщането на Русия"}
{"url": "http://www.focus-news.net/news/2018/10/18/2579978/alsat-m-makedoniya-den-predi-kraya-na-parlamentarniya-debat-za-konstitutsionnite-promeni-dsi-se-protivopostavi-na-ideyata-za-predsrochni-izbori.html", "text": "Ден преди края на парламентарния дебат за конституционните промени и очакваното гласуване на предложенията за измененията в Основния закон, двете най-големи партии в македонския политически блок демонстрираха различни позиции по отношение на възможността за организирането на предсрочни парламентарни избори, отбелязва излъчващият на алабански език скпски телевизионен канал  „Алсат-М“ . \r\nСДСМ призова опозицията да надскочат партийните си интереси и да гласуват „за“ предложените промени в Конституцията. В случай че не бъде събрано квалифицирано мнозинство, партията на Зоран Заев предлага разпускане на Събранието и провеждането на предсрочни парламентарни избори. \r\nЗа „Демократичен съюз за интеграция“ (ДСИ) изборите не са решение. Партията все пак изрази увереност, че конституционните промени ще минат в парламента. „За ДСИ няма „ако“ в този процес. За ДСИ има само цялостно интегрирана Македония в НАТО в ЕС. Няма алтернатива, няма план „Б“. Ние не се отказваме от нашите интензивни, конструктивни, добре планирани и всеобхватни усилия за достигане до парламента на Македония, което ще проправи пътя за Македония към евроатлантическа интеграция\", увери Артан Груби, депутат от ДСИ.  Тереза Герова", "date": "2018.10.18", "title": "„Алсат-М“ (Македония): Ден преди края на парламентарния дебат за конституционните промени: ДСИ се противопостави на идеята за предсрочни избори"}
{"url": "http://www.focus-news.net/news/2018/10/18/2579592/pensioneri-izlyazoha-na-protest-s-iskane-za-preizchislyavane-na-vsichki-pensii-i-premahvane-na-tavana-im-obzor.html", "text": "Пенсионери излязоха на протест пред сградата на Министерски съвет в София, докато вътре се провеждаше седмичното правителствено заседание. Протестиращите настояха от догодина минималната пенсия да бъде 55% от минималната работна заплата, като така тя ще стане 308 лв. Освен това, те искат да бъде приет и Закон за възрастните хора, както и увеличение на инвалидните пенсии и премахване на тавана на пенсиите.  \r\nОт своя страна, министърът на труда и социалната политика Бисер Петков посочи, че искането на пенсионерите за минимална пенсия, която да бъде 55% от минималната работна заплата, ще доведе до дисбаланс в пенсионната система. „По отношение на искането за увеличаване на минималните пенсии правителството още в управленската програма на коалицията и в първите месеци на своето управление направи първи стъпки за значително увеличение. Само преди по-малко от една година минималният размер на пенсиите беше за осигурителен стаж и възраст малко над 160 лв., а е предвиден от 1 юли 2019 г. да достигне 220 лв., като понастоящем е 207 лв.“, каза още Петков. \r\nТой посочи, че това, което правителството прави, е стриктно да съблюдава и да спазва правилата в пенсионната система за ежегодно индексиране на всички пенсии. „В проекта на бюджета на Държавното обществено осигуряване за следващата година е предвидено индексиране от 1 юли с 5,7%. Общо планираните разходи за пенсии за следващата година приближават границата от 10 млрд. лв. – това е повече от 500 млн. лв. от тези, които са за тази година.  Също така има предложение, което считам, че до голяма степен развързва проблема с тавана на пенсиите, защото е предвидено увеличаване на тавана от 1 юли на 1200 лв., което ще позволи на над 40 хил. пенсионери, чиито пенсии са ограничени на максималния размер, да получават доизчислен размер на пенсията. А за другите, за които ще остане таванът, ще получат също увеличаване от 290 лв. на изплащания им размер. Така че със стъпките, които правителството предприе, до голяма степен се удовлетворяват исканията, които бяха заявени на днешния митинг. Водим разговор с организацията на пенсионерите, вслушваме се и се опитваме реалистичните искания да бъдат удовлетворени“, коментира социалният министър. \r\nПротестиращите се заканиха, че ако исканията им не бъдат изпълнени, ще излизат на протест всеки месец. \r\nНа брифинг в парламента секретарят на ПГ на „БСП за България“ Филип Попов заяви, че голяма част справедливите искания на пенсионерите ще бъдат подкрепени от ПГ на „БСП за България“. Той уточни, че това ще се случи през бюджетната процедура. „Като пример мога да дам това е двойното вдигане на тавана на пенсиите“, каза Попов и уточни, че БСП отново има възможност да вкара отново Закона за възрастните хора.  \r\nЗаместник-председателят на ПГ на „БСП за България“ Антон Кутев допълни, че представители на БСП са били на протеста на пенсионерите. Той обясни, че като председател на Комисия в Народното събрание е поканил протестиращите или ръководството, излъчено от тях, да присъства на комисията по жалбите и връзките с гражданското общество. По думите му по данни на Министерство на труда и социалната политика ще останат не повече от 500 души в България, които няма да си получават максималната пенсия.  \r\nНародният представител от ПГ на „БСП за България“ и заместник-председател на Социална комисия Георги Гьоков заяви, че управляващите не чуват пенсионерите. Според него не са толкова важни цифрите, колкото фактът, че хората, протестиращи отвън, имат справедливи искания. „На повечето от плакатите пише: „Искаме достоен живот“. Достоен живот се осигурява с достойни доходи. Властимащите и управляващите не чуват тези хора какво им говорят\", каза още Гьоков. По думите му управляващите трябва да разберат, че повече така не може да се отнасят с пенсионерите в България и трябва да тръгнат в посока на решаване на техните проблеми.  \r\nЦветилена СИМЕОНОВА", "date": "2018.10.18", "title": "Пенсионери излязоха на протест с искане за преизчисляване на всички пенсии и премахване на тавана им (ОБЗОР)"}
{"url": "http://www.focus-news.net/news/2018/10/18/2579593/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Приключи визитата на египетския президент Абдел Фатах ас-Сиси в Русия, съобщава  „Независимая газета“ .  \r\nВ 75-годишната история на двустранните отношения има възходи и падения, но никой не е забравил, че с руско съдействие са построени  97 големи промишлени обекта, сред които Асуанската язовирна стена, Хелуанският металургичен комбинат, алуминиевият завод в Наг-Хамади, заводът за антибиотици в Абу Заабал и други. Те продължават да заемат важно място в египетската икономика.  \r\nОсновна част в програмата на тази визита бяха разговорите в Сочи с президента Путин. Египет трябва да развива своята икономика с бързи темпове и едновременно с това да се съобразява с негативното въздейстиве на конфликтите в региона, като полага усилия за тяхното намаляване. Така ще може да решава проблемите, пред които е изправена страната – бедност, безработица, а оттук и да отстранява възможностите за радикализация на обществото.  \r\nАс-Сиси е изразил надежда, че голяма част от тези проблеми могат да се решават при вазимноизгодно икономическо и политическо сътрудничество с Русия. Двамата държавни глави са разговаряли за конкретни съвместни проекти, в частност и в областта на ядрената енергетика. Тяхната реализация ще създаде възможност да се открият десетки хиляди нови работни места и в строителството, да се привлекат млади квалифицирани хора. \r\nЗа Русия задълбочаване на сътрудничеството с Египет също е изгодно. Това е най-голямата като население държава в арабския свят и втора в Африка. През нея минават важни международни морски, сухопътни и въздушни транспортни комуникации. Египетският пазар предлага възможности за реализация на руската селскостопанска и високотехнологична продукция, за износ на различни стоки и услуги.  \r\nСътрудничеството с Египет е важно за Русия в разрешаване на проблемите в Близкия изток. Мненията на двамата президенти, в частност около ситуацията в Сирия и Ливан, съвпадат в значителна степен.  \r\nНакрая, но не на последно място, Путин и Ас-Сиси са обсъждали и въпроси, свързани със завръщането на руските туристи в техни любими курорти като Хургада и Шарм еш-Шейх, което налага в най-скоро време да се възстановят чартърните полети до тези дестинации.  \r\n***  Студентът Владислав Росляковн, който стреля в сряда в Керченския колеж, сам е изготвил взривното устройство, съобщава вестник  „Взгляд“  , като се позовава на източник от силовите структури.   \r\nТой е действал сам, но се разследва и версията за съучастници в нападението, при което загинаха 19 души, 50 са ранени, а тялото на Росляков е открито на територията на колежа. \r\n***  Сред 700-те души, които терористите от „Ислямска държава“ са взели при нападението си срещу бежанския лагер в сирийския район Ел-Бахр, има граждани на западноевропейските държави, съобщава вестник  „Известия“ , като се позовава на свой военно-дипломатически източник.  \r\nСпоред него сред заложниците има и 130 арабски семейства. В този район действат поддържани от САЩ кюрдски формирования, които водят безуспешно настъпление срещу частите на „Ислямска държава“, а и самите американци само имитират битка с терористичната организация. Това продължава вече половин година и се 4използва от ВАшингтон като поравдание на незаконното американско присъствие в Сирия. Това положение окуражава бойците от „Ислямска държава“ да установяват свои правила на играта – всеки ден те разстрелват свои пленници, а допусканите от американските военни гершки стават все повече. \r\nПо-рано в сряда стана известно, че два изстребителя F-15 по грешка са атакували по въздуха кюрдски формирования, които водят настъпателна акция срещу терористике от „Ислямска държава“. \r\n***", "date": "2018.10.18", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/10/18/2579595/predstoyashti-sabitiya-v-stranata-za-18-oktomvri-agentsiya-fokus.html", "text": "От 09.00 часа започва редовното пленарно заседание на Народното събрание. \r\n*** \r\nОт 09.00 часа при Спортна зона, ул. „Околовръстен път“ 365 / ул. „Патриарх Герман“, официално ще бъде открит благотворителен футболен турнир за купа „Емил Шарков“.  \r\n*** \r\nОт 09.30 часа в Inter Expo Center ще започне Automotive Forum & Expo Sofia 2018 с подкрепата на Automechanika. То се провежда под патронажа и с участието на министър-председателя Бойко Борисов.  \r\n*** \r\nОт 09.30 часа в V състав на Специализирания наказателен съд ще се гледа делото срещу Стефан Г., Георги Г., Христо А. и др., обвинени в образуване и ръководене на организирана престъпна група.  \r\n*** \r\nОт 09.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп.  \r\n*** \r\nОт 09.30 часа в 15 състав на Софийския градски съд ще се гледа делото срещу Роман Л., обвинен в организация на нападението над Алексей Петров. \r\n*** \r\nОт 09.30 часа ще се проведе заседание на Пленума на ВСС.  \r\n*** \r\nОт 10.00 часа в 20 състав на Софийския градски съд ще се гледа делото срещу Йоан Матев за убийството в Борисовата градина. \r\n*** \r\nОт 10.00 часа в XIV състав на Специализирания наказателен съд ще се гледа делото срещу Петър А., Красимир В., Борислав В. и др., обвинени в организиране и ръководене на организирана престъпна група.  \r\n*** \r\nОт 10.00 часа в III състав на Специализирания наказателен съд ще се гледа делото срещу Мелиад Фарах и Хасан Ел Хадж Хасан, обвинени в тероризъм.  \r\n*** \r\nОт 10.00 часа в НДК ще се проведе среща на министрите с ресор туризъм от дунавските държави и Седмият годишен форум на Стратегията на ЕС за Дунавския регион (Дунавската стратегия), което е най-важното заключително събитие от Българското председателство на инициативата. От 11.30 часа, в зала 6 на НДК, ще има пресконференция за резултатите от министерската среща и очакванията от Седмия годишен форум на Дунавската стратегия. В нея ще участват еврокомисарят за регионална политика Корина Крецу, вицепремиерът Екатерина Захариева, министърът на регионалното развитие и благоустройството Петя Аврамова и на туризма Николина Ангелкова. (пресконференцията е с осигурен превод). В 13.00 часа, в зала 3 на НДК, започва официалното откриване на Седмия годишен форум на Стратегията на ЕС за Дунавския регион (Дунавската стратегия).  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно заявление от „ЕВН България Топлофикация“ ЕАД за прекратяване на лицензия за производство на топлинна енергия и на лицензия за производство на електрическа и топлинна енергия с условия за изграждане на енергийни обекти и за издаване на разрешение за сключване на договор за заем. В 10.10 часа ще се проведе открито заседание за обсъждане на доклад относно бизнес план на „ЕВН България Топлофикация“ ЕАД – Пловдив за периода 208-2019 г. \r\n*** \r\nОт 10.30 часа с тържествени церемонии по поднасяне на венци и цветя ще бъде отбелязан Деня на парашутиста в централните софийски гробища. В 12.30 ч. пред паметната плоча на загиналите парашутисти на площад „Народно събрание“ ще започне военен ритуал в знак на преклонение към военните парашутисти, отдали живота си за свободата на Отечеството. Там ще участват министърът на отбраната Красимир Каракачанов, заместник-началникът на отбраната вицеадмирал Емил Ефтимов, висши офицери от Българската армия, военнослужещи от специалните сили, ветерани. \r\n*** \r\nОт 10.30 часа в хотел „Хилтън“ ще се проведе пресконференция на Националната комисия за борба с трафика на хора по повод 18-и октомври – Европейски ден за борба с трафика на хора.  \r\n*** \r\nОт 10.30 часа в „Къщата с часовника“ ще бъдат представени резултатите от проведено представително проучване на тема \"Потребителски опит и нагласи към  различни финансови и платежни услуги\". \r\n*** \r\nВ 11.00 часа в зала „Запад“ на Народното събрание румънска парламентарна делегация, водена от председателя на Комисията по отбрана, обществен ред и национална сигурност на Камарата на депутатите на румънския парламент Дорел Къпрар, ще се срещне с председателя на Комисията по вътрешна сигурност и обществен ред Цветан Цветанов и членове на комисията. \r\n*** \r\nОт 11.00 часа в Националния пресклуб на БТА ще бъде представен анализът „Хоризонт 2030: Демографски тенденции в България\", изготвен от експертите по демография доц. Георги Бърдаров и доц. д-р Надежда Илиева \r\n*** \r\nОт 11.00 часа в Резиденция „Черешова градина“ (кв. „Панчарево“, ул. „Лакатушна“ 6) ще бъде представена иновация в нагряването на тютюн.   \r\n*** \r\nОт 12.00 часа в Националния пресклуб на БТА ще бъде представена иновативната технология за незрящи „Моето око”- разработка на израелската фирма „OrCam”. \r\n*** \r\nОт 12.30 часа ще бъдат поднесени венци и цветя на паметника на проф. Марин Дринов, който се намира в Научен комплекс 1 на БАН (ул. „Акад. Георги Бончев”, бл.6 ). Председателят на БАН акад. Юлиан Ревалски ще произнесе слово за проф. Марин Дринов –  основател и председател на Българското книжовно дружество, чиито правоприемник е Българската академия на науките. Събитието е по повод 180 години от рождението на проф. Марин Дринов. \r\n*** \r\nОт 13.00 часа в Националния пресклуб на БТА на пресконференция ще бъде представена информационната кампания за грипа на СЗО. \r\n*** \r\nОт 13.30 часа в V състав на Специализирания наказателен съд ще се гледа делото срещу Петър Москов, Адам Персенски, Любомир Д., Росен А. и Юлияна Ц., обвинени в безстопанственост в особено големи размери.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група.  \r\n*** \r\nОт 14.00 часа зам.-министърът на здравеопазването д-р Бойко Пенков ще присъства на откриването на първата чешма - паметник, посветена на хората, които чрез донорство даряват живот. Откриването ще се състои в новата градинка до локалното платно на спирка „Окръжна болница” на бул. „Цариградско шосе”. \r\n*** \r\nОт 14.00 часа зала „Инфоцентър\" на Регионалния исторически музей ще бъдат представени резултатите от проучването на новооткритата антична гробница на ул. „Московска\". \r\n*** \r\nОт 18.00 часа в Съюза на българските художници ще се състои заключителната изложба и церемония по награждаване на победителите в „Национален конкурс Алианц България за живопис, скулптура и графика“.  \r\n*** \r\nОт 18.00 часа в Американския център на Столична библиотека ще се проведе Единадесети софийски есенен салон за поезия.  \r\n*** \r\nОт 18.00 часа в Националната галерия ще бъде открита изложбата „Розова светлина“.  \r\n*** \r\nОт 18.30 часа в Гьоте-институт България ще бъде открита изложбата на Катарина и Вееркамп и Радослав Мъглов.  \r\n*** \r\nОт 18.30 часа в големия салон на „Съюз на юристите в България“ ще гостува председателя на „Европейски център за информационна политика и сигурност ECIPS“ и „CYBERPOL ICPO” г-н Рикардо Барецки. \r\n*** \r\nОт 19.00 часа в Аулата на СУ „Св. Климент Охридски“ ще се състои тържествен концерт на Детския хор на БНР по повод 29-ите Дни на японската култура. \r\n*** \r\nОт 19.00 часа на сцената на МТ „Стефан Македонски” ще се играе мюзикълът „Криворазбраната цивилизация“.  \r\n*** \r\nОт 19.00 часа в Театър „Азарян“ ще се състои приказният спектакъл „Кралят Елен“.  \r\n*** \r\nОт 20.00 часа в Литературен клуб „Перото“ джаз-артистът Васил Спасов ще има музикално участие.  \r\n*** \r\nВ 13.30 часа в зала № 1 на Районния съд ще се проведе заседание по делото срещу Георги  А, обвинен за притежание на акцизни стоки без бандерол.  \r\n*** \r\nОт 12.00 часа в Заседателната зала на Община Бургас ще се проведе пресконференция за представяне на Национална програма „Детско здраве – Пирогов“. \r\n*** \r\nОт 09.30 часа в залата на дирекция „Морска Администрация“, град Варна, бул. „Приморски“ 5, 2 етаж, ще бъде отчетен напредъкът по проект „Интегрирано българско морско наблюдение” (InBulMarS). В последната работна среща по проекта ще участват представители на всички институции, партньори по проекта – ИА „Морска администрация“, ГД „Гранична полиция”, Агенция „Митници”, Военноморски сили, ДП „Пристанищна инфраструктура” и Изпълнителна агенция по рибарство и аквакултури, както и на изпълнителя. \r\n*** \r\nОт 13.30 часа в зала „Пиано“, хотел „Интернационал“, ще се проведе пресконференция по повод VII Конгрес на Българското дружество по белодробни болести. \r\n*** \r\nВ 17.45 часа в Младежки дом-Варна ще се проведе практическо занятие с цел поддържане на постоянна готовност за действия при бедствия, аварии и пожари. \r\n***  \r\nОт 13.00 часа в конферентната зала на хотел \"Премиер\" ще бъде открит Форум „Настояще и бъдеще за миналото“ - за опазване на културно-историческото наследство.  \r\n***  \r\nОт 17.00 часа в  Изложбени зали „Рафаел Михайлов“ ще се проведе откриване на изложба „Настояще и бъдеще за миналото” - съпътстващо събитие на национален форум „Настояще и бъдеще за миналото” за отбелязване на Европейската година на културното наследство.  \r\n***  \r\nОт 19.00 часа Клуб 7 ще започне Michael Jackson Tribute show.  \r\n***  \r\nОт 19.00 часа в ДКС „Васил Левски“ Камен Донев представя „Македонски песни“ – концерт спектакъл.  \r\n*** \r\nОт 17.30 часа в Регионална библиотека „Михалаки Георгиев“ ще бъде представена книгата „Алтернативата. Защо трябва да променим света, в който живеем?“ с автор Димитър Стоянов. \r\n*** \r\nОт 19.00 часа ще се играя спектакълът „Покана за танц”. \r\n*** \r\nОт 19.00 часа в градската концертна зала ще се състои концерт на Симфониета Враца – „Класическа Виена“.  \r\n*** \r\nОт 17.30 часа в сградата на общината министърът на отбраната Красимир Каракачанов ще награди с юбилеен медал „100 години Първа световна война“ видни общественици от община Габрово за активна военнопатриотична дейност и безвъзмездна работа при осъществяването на Мемориални комплекси „Стена на Храбростта“ в гр. Трявна. \r\n*** \r\nОт 14.00 часа в парк „Христо Ботев“ ще се състои Празник на знанието.  \r\n*** \r\nОт 18.00 часа в ХГ „Недялко Каранешев“ ще се състои изложба 3х18=50х50. \r\n*** \r\nОт 17.30 часа в малката зала на Дома на културата ще бъдат наградените участниците в конкурса „Да върнем книгите в ръцете на децата“.  \r\n*** \r\nОт 11.00 часа в хлебопекарната в жк. „Добротица” Община град Добрич организира съвместно събитие на ЦНСТДБУ-3 и хлебопекарна \"Ради Брет\" – Добрич.  \r\n*** \r\nОт 18.00 часа в ХГ „Христо Градечлиев“ ще се проведе творческа среща с поетесата Керанка Далакманска.  \r\n*** \r\nОт 09.30 часа в манастира „Св. Лука\", село Граница, Негово преосвещенство Белоградчишки епископ Поликарп ще оглави архиерейска света Литургия.  \r\n*** \r\nОт 14.00 часа в района на новия вход на пристанище Лом,  \r\nул. „Людовико Миланези“, главният изпълнителен директор на „Български пощи“ ЕАД Деян Дънешки ще пусне в употреба издание на тема „180 години от създаването на Пристанище Лом“ –  една пощенска марка и специален пощенски печат. \r\n***   \r\nВ 17.30 часа в Исторически музей-Панагюрище ще бъде открита Фотодокументална изложба „180 години от рождението на проф. Марин Дринов“, част от инициативите в рамките на Дните на духовността посветени на будителството, организирани от Община Панагюрище. \r\n*** \r\nОт 11.30 часа в Регионалния пресклуб на БТА, Спортен клуб по Шотокан карате-до – Плевен ще даде пресконференция във връзка със завърналите се с отличия плевенски състезатели по Шотокан карате-до от Световно първенство и купа по Шотокан карате-до, в Молдова. \r\n*** \r\nНародните представители от ПГ на „БСП за България\" ще представят „Визия за България\" в областите Пловдив и София. Графика на срещите може да видите  . \r\n*** \r\nВ 09.00 часа в зала 5 на Окръжния съд ще се проведе заседание по делото срещу бившият директор на Комплексния онкологичен център д-р Красимир Вальов.  \r\n*** \r\nВ 10.00 часа в зала № 1 на Апелативния съд ще се проведе заседание по дело, в което близките на пострадали при тежка катастрофа с трима загинали и трима ранени  обжалват постановената  от Окръжен съд – Стара Загора присъда от 6 години лишаване от свобода спрямо 24-годишния А.К. \r\n*** \r\nОт 13.30 часа в сградата на Средно училище „Димитър Матевски” Оперативна програма “Развитие на човешките ресурси” ще открие Национална кампания “Мисията е възможна”. \r\n*** \r\nОт 14.30 часа на ул. „Бгомил“ 95 министърът на енергетиката Теменужка Петкова ще участва в церемония по първа копка на подстанция „Евмолпия“. \r\n*** \r\nОт 12.00 часа в Родопския драматичен театър „Николай Хайтов“ ще бъде открито XV Туристическо изложение „Планините на България-гостоприемство в четири сезона“ – Смолян. От 14.00 часа на площад „България“ и площад „Свобода“ ще се проведе ученическа лекоатлетическа щафета „106 години от Освобождението на Родопите“. От 17.00 часа в Регионален исторически музей „Стою Шишков“ ще бъде открита изложбата „Костадин Илчев – гайдарят, учителят, майсторът“. От 17.00 часа в Родопски драматичен театър „Николай Хайтов“ в Зала 1 ще се състои концерт-спектакъл – 40 години от основаването на Детска градина „Слънце“ – гр. Смолян.  \r\n*** \r\nОт 17.00 часа в регионалния пресклуб на БТА ще се проведе пресконференция на съпредседателите на Демократична България – Христо Иванов и Атанас Атанасов по актуални национални теми и проблеми, както и такива, пряко свързани с града и региона.  \r\n*** \r\nОт 18.00 часа в РБ „З. Княжески“ ще бъде отбелязана 70-годишнина на Любчо Иванов и ще бъде представена новата му книга „Бащата на Нещата“. \r\n*** \r\nОт 19.00 часа в Драматичния театър ще се играе постановката „Трагедия от грешки“.  \r\n*** \r\nОт 19.00 часа в Оперния театър ще се състои операта „Дон Карлос“.  \r\n*** \r\nОт 10.30 часа в зала „Марица“ на Областна администрация Хасково Комисията по заетост към Областния съвет за развитие ще проведе заседание.  \r\n*** \r\nОт 19.00 часа в залата на ДКТ „Иван Димов“ ще се състои първият концерт от 43-тите Музикални дни „Проф. Недялка Симеонова“.   \r\n***   \r\nОт 10.30 часа в зала „Тича“ на хотел „Шумен“ ще се проведе редовно съвместно заседание на Регионалния съвет за развитие и Регионалния координационен комитет към Регионалния съвет за развитие в Североизточен район. \r\n*** \r\nОт 18.30 часа Арт галерия “Стойчев” открива традиционния си есенен салон.", "date": "2018.10.18", "title": "Предстоящи събития в страната за 18 октомври (Агенция „Фокус“)"}
{"url": "http://www.focus-news.net/news/2018/10/18/2579988/prof-aleksandar-marinov-sluchayat-s-v-duma-e-samo-povod-za-atakite-na-vatreshnata-opozitsiya-v-bsp-sreshtu-korneliya-ninova.html", "text": "Случаят с в. „Дума“ е само повод за атаките на вътрешната опозиция в БСП срещу Корнелия Нинова. Част от днешните яростни противници на Нинова са тези, които й помогнаха да спечели председателското място. Това каза в предаването „Това е България“ на  Радио „Фокус“  политологът проф. Александър Маринов и добави, че част от атаките срещу ръководството на партията са инициирани от лични амбиции и неуредни сметки. Трябва да се признаят старите грешки и да се изчистят всички съмнения. \r\n „Говорим за партията, от която се очаква да представи ясна алтернатива пред страната ни. Ако там има съмнения, те трябва да бъдат изчиствани, доказвани и ако хората са замесени в съглашателство с ГЕРБ, бих казал дори престъпност, а не просто неморалност, те трябва да бъдат посочени и отстранени, а не да си разменят клюки. Кой печели от това ниво на разговаряне? Никой. Най-малко привържениците и особено потенциалните избиратели на БСП. Представете си, как това се отразява на гласоподавателите на БСП и особено на тези, които се колебаят.“ \r\nСпоред проф. Александър Маринов БСП трябва да си отговори, какви са нейните базисни ценности, принципи на политиката и целите, които ще преследва.", "date": "2018.10.18", "title": "Проф. Александър Маринов: Случаят с в. „Дума“ е само повод за атаките на вътрешната опозиция в БСП срещу Корнелия Нинова"}
{"url": "http://www.focus-news.net/news/2018/10/18/2579596/pregled-na-nyakoi-osnovni-temi-v-britanskiya-pechat-agentsiya-fokus.html", "text": "Мей смята планът на ЕС да задържи Великобритания за три години, заключена от Брюксел, като предателство спрямо Брекзит, пише британският  The Express   \r\nБританският премиер е отказала да изключи предложения, според които т. нар. преходен период да се удължи за повече от 21 месеца. Според този план обвързаността на Великобритания с ЕС няма да приключи до декември 2021. А това означава, че Обединеното кралство ще бъде принудено да приеме блоковите правила, оставайки член на общия пазар и на митническия съюз. Това означава, че ще продължи да действа принципът за свободно придвижване, което рискува да разгневи брекзитиерите, които настояват за незабавно напускане до края на март 2019 година.  \r\nВисш представител на ЕС е потвърдил, че Мей е съобщила на своите партньори на срещата на върха в Европейския съвет, че тя е готова да обмисли удължаването на преходния период като възможно решение за проблема с ирландската граница. На масата на преговорите нови предложения няма. Председателят на Европейския парламент Антонио Таджани, който също е държал реч на срещата на европейските лидери, е казал, че предложението е поставено и от двете страни, но британският премиер е заела  „неутрална“ позиция по него. \r\n***  Доналд Тръмп е поискал от Турция аудиозапис за смъртта на журналиста Джамал Хашоги, съобщава  The Guardian   \r\nТака ще се потвърдят слуховете, че е бил жестоко измъчван преди да го убият в саудитското консулство в Истанбул.   \r\nТурските власти са отговорили, че подобен запис е бил предаден на САЩ и Саудитска Арабия.  \r\nВ сряда обаче Тръмп е заявил пред репортерите: „Ние го поискахме … ако той съществува“ – преди да добави, че „вероятно съществува“. \r\nПреди това Тръмп намекна, че вярва в отговорността на саудитския крал Салман и престолонаследника Мохаммед бин Салман и предупреди да не се правят безразсъдни преценки. Той отрече да е прикривал саудитските управляващи, но в същото време посочи, че те са важни като стратегически и търговски партньори. \r\n***  Британският премиер е готова да остане още в митническия съюз, но не предложи на ЕС нищо ново за границата с Ирландия, пише  The Guardian .  \r\nТереза Мей намекна, че Великобритания може да се съгласи да се удължи преходният период за Брекзит и така да се даде възможност за повече преговори по търговските теми, но тя разтревожи лидерите, участващи в тежката среща на върха в Брюксел, като не успя да им съобщи никакви нови идеи, с които да се излезе от „задънената улица“ по разногласията около границата с Република Ирландия. \r\nТака тя предизвика светкавично гнева на поддръжниците на Брекзит, а официалните представители на ЕС обявиха, че британският премиер е намекнал за „готовност да помисли“ за по-дълъг преходен период с надежда да се  разчупят блокиралите разговори. Източници от Даунинг стрийт по-късно съобщиха, че не се изключва подобно действие, но при него Обединеното кралство ще трябва да спазва правилата на Европейския съюз, без да има думата. \r\nОтстъпката, която Мей направи в сряда, идва в момент, когато в речта си към лидерите на Евросъюза тя призова за „кураж, доверие и приятелство“ и от двете страни. Но въпреки направеното по-рано настояване от страна на председателя на Съвета на ЕС Доналд Туск за „нови факти“, с които да се отключат преговорите, министър председателят на Великобритания не направи никакво ново предложение. Вместо това подчерта направения вече напредък, както и пречките, които остават.", "date": "2018.10.18", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/10/18/2579594/pravitelstvoto-odobri-proekta-na-zakona-za-horata-s-uvrezhdaniya-koyto-do-kraya-na-sedmitsata-vliza-za-razglezhdane-v-parlamenta-obzor.html", "text": "Правителството одобри проекта на Закона за хората с увреждания. Toва съобщи министърът на труда и социалната политика Бисер Петков след края на седмичното правителствено заседание. Той обясни, че проектозаконът е одобрен във вида, в който е внесен след направените поправки. „За изпълнението на дейностите в бюджета за 2019 г. са предвидени 486 млн. лева. В законопроекта се предвиждат мерки за подкрепа на хората с увреждания – както финансова, така и подкрепа за изграждане на достъпна среда и подкрепа за работодателите за устройване и приспособявне на работни места за хора с увреждания“, каза още социалният министър. \r\nПетков посочи, че по този начин се изпълнява ангажиментът, който правителството пое в подписания на 9 октомври план за действие за приемане на законодателство за хората с увреждания. „Искам да подчертая, че правата на хората с увреждания и мерките, предвидени в законопроекта,  са обезпечени за следващата година с финансов ресурс общо от 486 млн. лв., който консолидира наличния финансов ресурс за тази политика в Министерството на труда и социалната политика, 133 млн. лв. от бюджета на Държавното обществено осигуряване, които се плащат сега като социални инвалидни пенсии в непълен размер, и допълнителните 150 млн. лв., които премиерът и правителството обещаха. Искам да благодаря на премиера и на колегите, че подкрепиха финализирането на законопроекта“, каза още социалният министър. По-късно Петков лично уведоми протестиращите майки на деца с увреждания и омбудсмана Мая Манолова за взетото решение от Министерски съвет. Агенция „Фокус“ припомня:  Във вторник Националният съвет за тристранно сътрудничество не излезе с единна позиция по промените в Закона. Работодателските организации остро възразиха срещу въвеждането на задължителни квоти за назначаване на хора с увреждания в частния сектор. До края на седмицата законът за хората с увреждания ще бъде внесен в парламента. \r\nЦветилена СИМЕОНОВА", "date": "2018.10.18", "title": "Правителството одобри проекта на Закона за хората с увреждания, който до края на седмицата влиза за разглеждане в парламента (ОБЗОР)"}
{"url": "http://www.focus-news.net/news/2018/10/18/2579598/pregled-na-mezhdunarodnite-novini-do-6-chasa-agentsiya-fokus.html", "text": "Ангела Меркел обяви, че все още може да се постигне сделка с Великобритания по напускането й от Европейския съюз, но поясни, че и все още няма достатъчен напредък в преговорите по централни теми, което прави споразумението невъзможно, информира  Deutsche Welle . \r\nВъпреки вътрешните политически трудности, които преживя през последните седмици, германският канцлер прояви готовност да прояви самоувереност пред решителната за Европейския съюз среща за Брекзит. В 15-минутното си официално обръщение по тази тема Меркел не спомена предстоящото напускане на Обединеното кралство. По традиция то започна с изброяване на предимствата от една обединена Европа, но когато стигна до Великобритания, тонът й стана умерено песимистичен:„И двете страни проявиха добра воля и готовност за компромис“,  оцени ситуацията Меркел, и допълни „За нещастие, все още няма постигната договореност за въпроса за границата между Ирландия и Северна Ирландия. Дяволът е в подробностите“. \r\nПреговарящите търсят възможност за сделка, която да не допусне твърда граница между Северна Ирландия и Република Ирландия. Повечето от тях са на мнение, че това е необходимо, за да се придържат към Споразумението от Разпети петък 1999 г., известно още и като Белфасткото споразумение, с което в значителна степен бе намалено напрежението в Северна Ирландия.  \r\nВ навечерието на срещата по Брекзит, Ангела Меркел потвърди подкрепата си за тази позиция.   \r\n***  „Нужна е усърдна работа, за да се преодолеят различията в мненията ни по ирландската граница и да постигнем сделка“, според Тереза Мей, информира  BBC .  \r\nТова е заявила госпожа Мей в Брюксел, където се надява да убеди партньорите си да подкрепят плана й. Нейната оценка е, че в последните седмици е постигнат „значителен прогрес“. \r\nВ белгийската столица тя проведе срещи с ключови фигури преди да се обърне към лидерите по време на решителната среща на върха тази вечер. \r\n***  Това е съобщил председателят на парламента в Скопие Талат Джафери след края на пленарната сесия в сряда, на която са присъствали само депутати от управляващия Социалдемократически съюз на Македония (СДСМ), съобщава  МИА .  \r\nПо-рано в сряда депутатите от ВМРО-ДПМНЕ са напуснали залата с аргумента, че дебатът е „несериозен и безполезен“.  Опозицията е обявила, че ще гласува против промените и е посъветвала колегите си от управляващото мнозинство да се откажат от речите си и да започнат да гласуват по правителствените предложения за промени в конституцията.   \r\nПо време на пленарните дискусии депутатите от СДСМ са изтъкнали, че е време всички, които са защитавали интеграцията на страната в НАТО и ЕС да дадат конкретан подкрепа за конституционалните промени.  Според тях публиката е под въздействие на спекулации, че Договорът с Гърция заличава името Македония и че прилагателното „Северна“ застрашава идентичността. \r\n“Изправени сме пред възможността да направим много важно, трудно, уникално, историческо решение за бъдещето на Македония, с което ще приключим едногодишния абсурден спор с нашия южен съсед. Време е да изоставим фантазиите за победи и поражения, за триумфи и беди, време е да предприемем решителна стъпка за бъдещето на Македония“, се е казало по време на сесията. \r\n***  Гръцкият премиер Алексис Ципрас в сряда е обявил, че след оставката на Никос Коциас ще поеме Министерството на външните работи, за да гарантира успешен финал на сделката по Договора от Преспа, съобщава вестник  .   \r\nПред журналисти той е помолил македонските парламентаристи да подкрепят конституционалните изменения, които обсъждат, r е добавил, че Гърция няма да допусне балканската държава да стане член на нито една международна организация под името „Република Македония“.  \r\nПремиерът е благодарил на Коциас „ за неговия ценен принос през всички тези години в надграждане на геополитическата роля на страната“, след което добавил, че „няма да толерира двойнствени разговори и стратегии, които обслужват егоистични интереси.” \r\nКоциас подаде оставка в сряда, ден след разгорещеното заседание на кабинета, по време на което влезе в сблъсък с военния министър Панос Каменос заради Преспанския договор. Каменос се противопоставя на сделката.   \r\nОт свои източници вестник „Катимерини“ научи, че Коциас се е разсърдил задето Ципрас не го е подкрепил при атаките на Каменос, който също е малък коалиционен партньор. Според същите източници по време на правителственото заседание във вторник Каменос е обвинил Коциас в лошо управление на тайни фондове на външното министерство и че е човек на американския милиардер Джордж Сорос.  \r\nДоверени лица, близки на външния министър, твърдят, че той е бил „силно раздразнен“ от тези твърдения. \r\nВ туит след като подаде оставка, Коциас написа, че Ципрас и няколко министри „са решили кой с кого да продължава“, след което е перифразирал стих от гръцкия поет Динос Християнопулос: “Те направиха всичко възможно, за да ме погребат, но забравиха, че аз съм семе.“ \r\n***  Според министър председателя на Руската федерация страната е способна да преодолее рестрикциите, информира  , цитирайки интервю на руския премиер пред Euronews. \r\n\"Това са най-тежките санкции и няма никакви съмнения, че ще успеем да ги преодолеем“, смята Медведев и пояснява: „Нямаме никакви съмнения, че нашата икономика е способна да се приспособи към всякаква форма на натиск. Въпросът е защо  е нужно това. Нарушава се международният ред, в това число и международният икономически порядък“. \r\nСпоред него степента на интегрираност и взаимна обвързаност на руската и американската икономика е съвсем незначителна и от санкциите, които американците обявяват техният бизнес не страда особено силно, тъй като търговският стокообмен между двете държави е малък. „Но европейският бизнес търпи големи загуби, тъй като нашият търговски обмен с него е голям“, подчертава Медведев. \r\n***  Държавният секретар на САЩ Майк Помпео е заявил в сряда, че при срещата си със саудитските лидери те не са искали да споменават никакви факти, свързани с изчезването на саудитския журналист, който работи за американска медия, информира  . \r\nНа път за Анкара, където разговаря с турските лидери за хода на проучването около изчезването на журналиста Джамал Хашоги, първият дипломат на САЩ е съобщил на репортерите, че саудитският крал Салман и престолонаследникът Мохаммед бин Салман са го уверили, че „те ще покажат на целия свят“ резултатите от тяхното разследване. \r\nПопмео е казал, че саудитите са заявили категорично, че ще държат отговорен „всеки, свързан с каквото и да е нередно действие, което бъде открито“, няма да се прави изключение за никого, дори и за членове на кралското семейство. Запитан дали официалните власти на Риад са съобщили жив ли е или не Джамал Хашоги, държавният секретар на САЩ е отговорил: „Аз не искам да говоря за нито един факт. Те също не искат, тъй като настояват да приключат това разследване по възможно най-щателен начин.“ \r\n*** Правоохранителните органи на Германия са предотвратили изпълнението на мащабен терористичен план на близкоизточната групировка \"Ислямска държава\", съобщава националният ежедневник  . \r\nЗа привеждането на плана в действие през 2016 г. в Германия са пристигнали трима предполагаеми атентатори, чиято задача е била да подготвят нападение. По данни на  NDR, WDR и Süddeutsche Zeitung, на които се позовава изданието, атентатът е трябвало да бъде извършен на музикален фестивал. Информацията е била потвърдена от Федералната прокуратура на Германия, подчертават от редакцията. \r\nПояснява се, че централна роля в плана е имала съпружеска двойка от ФРГ, която през есента на 2015 г. е заминала за Сирия, за да се присъедини към редиците на джихадистите. \r\n***  Най-вероятно сегашният ирландски президент Майкъл Хигинс ще запази поста си за още един мандат, съобщава кореспондентът на китайската агенция   в Дъблин, като се позовава на публикувано в сряда проучване на общественото мнение.   \r\nИзследването е направено по поръчка на Irish Times, един от най-влиятелните вестници в Република Ирландия и според него 66 процента от анкетираните са готови да подкрипят Хигинс на предстоящите на 26 октомври президентски избори. Той има огромна преднина пред другите петима кандидати за най-висшия пост в държавата. \r\nСъперниците му са трима бизнесмена и две жени – кандидатурата на едната се издига от опозиционната Шин Фейн, а другата е независим сенатор. \r\n77-годишният Хигинс стана ирландски президент през ноември 2011 година. Решението му да се кандидатира за втори мандат бе подкрепено от управляващата партия „Фине Гейл“ \r\nСпоред ирландската конституция президентът на Република Ирландия се избира за седем години и има право на максимум два мандата.", "date": "2018.10.18", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/10/18/2579600/reuters-advokatite-na-brazilskiya-prezident-nastoyavat-varhovniyat-sad-na-anulira-obvineniyata-za-podkup.html", "text": "Адвокатите на бразилския президент Мишел Темер в сряда се обърнаха към върховния съд с молба да се анулира доклада на федералната полиция, с който се препоръчва той и неговите съдуржници да бъдат  обвинени в корупция и да се конфискуват техните активи, съобщава  Reuters .  \r\nПолицията разследва Темер за подкупи, които е вземал, оказвайки помощ при оформянето на указ за регулиране на бразилските пристанища и в частност за удължаване на концесиите за пристанището в Сантош, където интереси имат компании на близките му съдружници. \r\nТемер пое президентския пост в 2016 година от бившия президент Дилма Русефф, която бе отстранена от него. Той постоянно твърди, че е невинен. Към него са отправени няколко обвинения, но докато заема този пост, се ползва с имунитет, освен ако Върховният съд на страната не реши да му го отнеме.  Ивелина Ватова", "date": "2018.10.18", "title": "Reuters: Адвокатите на бразилския президент настояват върховният съд на анулира обвиненията за подкуп"}
{"url": "http://www.focus-news.net/news/2018/10/18/2579588/", "text": "Студентът Владислав Росляковн, който стреля в сряда в Керченския колеж, сам е изготвил взривното устройство, съобщава вестник  „Взгляд“  , като се позовава на източник от силовите структури.   \r\nТой е действал сам, но се разследва и версията за съучастници в нападението, при което загинаха 19 души, 50 са ранени, а тялото на Росляков е открито на територията на колежа.   Ивелина Ватова", "date": "2018.10.18", "title": "„Взгляд“: Стана известен произхода на взрива в керченския колеж"}
{"url": "http://www.focus-news.net/news/2018/10/18/2579597/xinhua-nay-veroyatno-higins-shte-bade-preizbran-za-prezident-na-irlandiya.html", "text": "Най-вероятно сегашният ирландски президент Майкъл Хигинс ще запази поста си за още един мандат, съобщава кореспондентът на китайската агенция  Xinhua  в Дъблин, като се позовава на публикувано в сряда проучване на общественото мнение.   \r\nИзследването е направено по поръчка на Irish Times, един от най-влиятелните вестници в Република Ирландия и според него 66 процента от анкетираните са готови да подкрипят Хигинс на предстоящите на 26 октомври президентски избори. Той има огромна преднина пред другите петима кандидати за най-висшия пост в държавата. \r\nСъперниците му са трима бизнесмена и две жени – кандидатурата на едната се издига от опозиционната Шин Фейн, а другата е независим сенатор. \r\n77-годишният Хигинс стана ирландски президент през ноември 2011 година. Решението му да се кандидатира за втори мандат бе подкрепено от управляващата партия „Фине Гейл“ \r\nСпоред ирландската конституция президентът на Република Ирландия се избира за седем години и има право на максимум два мандата.   Ивелина Ватова", "date": "2018.10.18", "title": "Xinhua: Най-вероятно Хигинс ще бъде преизбран за президент на Ирландия"}
{"url": "http://www.focus-news.net/news/2018/10/18/2579601/gd-granichna-politsiya-intenziven-e-trafikat-za-tovarni-avtomobili-na-gkpp-kulata-kakto-i-na-balgaro-turskata-i-balgaro-rumanskata-granitsa.html", "text": "Интензивен е трафикът за товарни автомобили на ГКПП „Кулата“, както и на българо-турската и българо-румънската граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 6.00 часа. На ГКПП „Кулата“ трафикът е интензивен за товарни автомобили в двете посоки. На българо-турската граница трафикът е интензивен на ГКПП „Капитан Андреево“ и на ГКПП „Лесово“ за товарни автомобили на изход. На българо-румънската граница трафикът е  интензивен на ГКПП „Дунав мост“ и ГКПП „Дунав мост 2“ за товарни автомобили на изход. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.10.18", "title": "ГД „Гранична полиция“: Интензивен е трафикът за товарни автомобили на ГКПП „Кулата“, както и на българо-турската и българо-румънската граница"}
{"url": "http://www.focus-news.net/news/2018/10/18/2579603/predstoyashti-mezhdunarodni-sabitiya-za-18-oktomvri-agentsiya-fokus.html", "text": "Среща на върха на Европейския съюз, на която може да бъде взето решение за Брекзит \r\n*** Политическа криза в Гърция след оставката на външния министър Никос Коцияс \r\n*** Президентът на Южна Корея Мун Дже-ин ще се срещне с папа Франциск \r\n*** Среща на министрите на отбраната от АСЕАН, на която ще присъства и военният министър на САЩ Джеймс Матис \r\n*** Заседание на форума Азия – Европа (АСЕМ) \r\n*** Руският президент Владимир Путин ще присъства на откриването на строителството на първата АЕЦ в Узбекистан \r\n***", "date": "2018.10.18", "title": "Предстоящи международни събития за 18 октомври ( Агенция „Фокус“ )"}
{"url": "http://www.focus-news.net/news/2018/10/18/2579602/aktualna-patna-obstanovka.html", "text": "Информация за състоянието на републиканските пътища за 18 октомври, предоставена от  Агенция „Пътна инфраструктура“ . Днес облачността над по-голямата част от страната ще е разкъсана, значителна над източната половина. На отделни места, главно в Източна България, ще превали слаб дъжд. Повече слънчеви часове ще има утре над западните райони. Вятърът ще е слаб от североизток. Минимални температури предимно между 5° и 10°, по Черноморието до 15°, максимални между 18° и 23°. Ограничения за товарни автомобили:   \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nДвижението по АМ \"Тракия\" при Ихтиман от км 34+980 до км 41+560 в посока Бургас е ограничено поради ремонтно-възстановителни дейности на виадукти при км 37+390 и км 38+240. Движението се осъществява двупосочно в платното посока София. Срок 20.11.2018 г. \r\nОбласт Пазарджик: \r\nДвижението по АМ Тракия от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Пловдив: \r\nВременно движението по АМ Тракия при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с ограничение на скоростта до 90 км/ч и в двете посоки с цел осигуряване безопасност на движението поради частични деформации на пътното тяло. Срок до 20.12.2018 г.; \r\nОбласт Бургас: \r\nДвижението в участъка Деветак – Ветрен от км 308+107 до км 359+475 се осъществява с повишено внимание поради косене на тревни площи. Организацията на движение е сигнализирана с пътни знаци и конуси. Срок до 30.10.2018 г. \r\nАМ „Хемус“:  \r\nОбласт София:  \r\nДвижението по АМ \"Хемус\" от км 38+200 до км 39+300 в посока София се осъществява с повишено внимание поради ремонтни дейности по пътното тяло в част от активната и изпреварващата ленти. Срок: от 13:30 до 18:30 часа на 18.10.2018 г. \r\nДвижението по АМ \"Хемус\" при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nДвижението по АМ \"Хемус\" от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 31.10.2018 г.\t \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nАМ „Струма“:  \r\nОбласт Кюстендил:  \r\nДвижение в една лента по АМ \"Струма\" от км 61+100 до км 63+530 в района на с.Джерман поради полагане на хоризонтална маркировка. Подвижните ремонтни работи ще се извършват първо в посока Благоевград, а след това в посока София, като скоростта ще бъде ограничена до 90 км/час. Сигнализирано с пътни знаци. Срок до 18.10.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едното платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Срок 20.11.2018 г. \r\nОбласт Перник: \r\nДвижението по АМ „Люлин“ на пътен тунел „Големо Бучино\" от км 14+680 до км 15+160 в дясната тръба (посока София – Перник) се осъществява само в активната лента поради текущ ремонт на системата за видеонаблюдение на тунела. Частичното отбиване на движението за светлата част на денонощието важи за периода от 09:00 до 17:00 часа на 18.10.2018 г. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 31.10.2018 г. \r\nОбласт София:  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 30.10.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\nОбласт Русе: \r\nДвижението по път Русе – Разград  от км 0+000 до км 1+057 се осъществява с повишено внимание поради ремонт на осветлението на мост над р. Дунав. Въведено е ограничение на скоростта до 20 км/ч. Срок до 31.10.2018 г.  \r\nОбласт Варна: \r\nДвижението по път I-2 Русе – Варна от км 166+800 /Неофит Рилски/ до км 186+000 /Слънчево/ се осъществява с повишено внимание поради полагане на хоризонтална маркировка. Движението в района се регулира от сигналисти. Срок 18.10.2018 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка разклон Пиргово – разклон Две могили от км 6+000 до км 26+000 се осъществява с повишено внимание и ограничение на скоростта до 50 км/ч поради полагане на хоризонтална маркировка. Участъкът е сигнализиран с пътни знаци. Движението се регулира от сигналисти. Срок до 25.10.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Тръстеник - Борово от км 25+000 до км 44+660 – полагане на хоризонтална маркировка. Срок до 31.10.2018 г.  \r\nОбласт Стара Загора:  \r\nДвижението през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 20.10.2018 г.; Стара Загора - Ягода от км 213+800 до км 225+600, се извършва със стесняване на една от лентите за движение поради косене на тревни площи.Движението на МПС в района се регулира от сигналисти .Срок до 31.10.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.10.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nДвижението по път I-9 Златни пясъци-Варна при спирка Фара от км 84+500 до км 85+000 се извършва с повишено внимание поради ремонтни дейности. Стеснение на платната за движение посока Варна. Движението се осъществява съобразно създадената ВОБД. Срок до 26.10.2018 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 31.10.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканската пътна мрежа:  \r\nРемонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът ІІІ-198: Движението по път IІІ-198 в участъка от гр. Петрич до с. Първомай от км 74+400 до км 77+400 се осъществява с повишено внимание поради изсичане и кастрене на дървета. Движението се регулира от сигналисти. Водачите да се движат с повишено внимание и съобразена скорост в свободната лента съобразно създадената организация. Срок до 19.10.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 31.10.2018 г. \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2018 г.; \r\nПът ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 19.10.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 31.10.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 31.10.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.10.2018 г. \r\nПът III-7909: Движението по път III-7909 в участъка „Равнец-Трояново” от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.10.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът III-114: Движението по път III-114 Лом – Тополовец – Ружинци в участъка Динково – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 31.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички МПС поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово:  \r\nЗа автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово.  \r\nДвижещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.10.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 се осъществява двупосочно в една лента поради ремонтни дейности на асфалтовата настилка. Ограничението е сигнализирано с пътни знаци. Срок 20.10.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности. Ограничението важи само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n- В направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n- В направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 31.10.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.10.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.10.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.10.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.10.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.10.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 31.10.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nПът III-5009: Движението по път III-5009 Кърджали – Стремци в гр. Кърджали района на кв. Байкал от км 25+800 до км 26+100 се осъществява в една лента поради изграждане на газопровод. Срок до 18.10.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.10.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч  до разклон за с. Хлевене  от км 44+462 до км 46+105 се осъществява в една лента  поради ремонтни дейности по настилката. Водачите да се движат с повишено внимание и съобразена скорост. Срок 31.10.2018 г. \r\nПът II-35: Движението по път II-35 Ловеч – Троян в участъка от разклон за с. Казачево до гр. Троян от км 49+333 до км 71+000 се осъществява с повишено внимание поради изрязване на храсти по банкетите и оформяне короните на дърветата. Срок до 23.10.2018 г. \r\nПът II-35: Движението по път II-35  Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 24.10.2018 г. \r\nПът III-358: Движението по път III-358 Ябланица – (Батулци – Златна Панега) от км 78+000 до км 84+716 се осъществява с повишено внимание поради изрязване на храсти по банкетите. Срок до 19.10.2018 г. \r\nПът III-358: Движението по път III-358 гр. Ябланица – с. Гложене от км 68+000 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-401: Движението по път III-401 Ловеч – Кормянско от км 25+300 до км 46+170 се извършва с повишено внимание поради частични ремонти на асфалтовата настилка. Срок до 19.10.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 31.10.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.10.2018 г. \r\nРемонтни дейности: няма.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Временно е ограничено за движение по път III-843 км 47+000  с.Сърница - до връзката с път ІІ -37- Доспат чрез затваряне на пътния участък, за времето от 08.30 до 17.30 ч.  поради цялостно полагане на асфалтова настилка. Срок до 17.00 на 19.10.2018 г. \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-842: Движението по път III-842 Юндола - Белово,  от км 3+000 до км 8+000, се осъществява в една лента,чрез поетапно затваряне на лява и дясна ленти за движение, поради извършване на частични ремонтни дейности на асфалтовата настилка. Движението се регулира с пътни знаци. Срок 18.10.2018 г.  \r\nПът III-843: Движението по път III-843 Велинград - Побит камък от км 24+000 до км 27+000 се осъществява в една лента , чрез поетапно затваряне на лява и дясна ленти за движение, поради частични ремонтни дейности на асфалтовата настилка. Движението се регулира с пътни знаци. Срок 18.10.2018 г. \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 02.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 31.10.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 31.10.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 19.10.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 19.10.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 19.10.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.10.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 47+600 до км 52+100, на 18.10.2018 г., от 07,00 ч. до 19,00 ч. ще се спира по време на заснемане на филмова продукция  и контролирано ще се пропуска в двете посоки през 5 минути. МПС да се движат с повишено внимание, съобразно създадената организация на движение и указанията на органите на „Пътна полиция“ и регулировчиците на място. Срок 18.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 31.10.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 31.10.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.10.2018 г.; \r\nПът ІІІ-865: Движението по път ІІІ-865 Леска – Вехтино от км 6+000 до км 15+150 се извършва с повишено внимание поради сечене на храсти и косене на тревни площи. Участъкът е сигнализиран с пътни знаци. Срок 19.10.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 31.10.2018 г.  \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.10.2018 г. \r\nОПУ-София: \r\nВременно са въведени следните ограничения за движение на МПС:  \r\nССТ: Движението по северното платно /посока Калотина/ на Северната скоростна тангента /ССТ/ от км 3+500 до км 6+500 е ограничено поради ремонтни дейности. Движението се осъществява двупосочно в южното платно на ССТ, като са обособени две ленти за движение в посока Варна. Срок 25.10.2018 г. \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.10.2019 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-81: Движението по път II-81 София – Бучин проход при Дреново от км 24+700 до км 25+000 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок 19.10.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът II-81: Движението по път II-81 София - Бучин проход при Костинброд от км 9+200 до км 9+500 се осъществява в една лента поради ремонтни дейности в лентата посока София. Движението се извършва двупосочно в лентата посока Бучин проход. Срок до 22.10.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІ-55: Движението по път II-55 през проход ,,Република‘’ в посока Велико Търново – Нова Загора от км 34+000 до км 36+000 се осъществява със стесняване на едната лента за движение поради ремонтни дейности, подравняване и попълване на банкети. Движението се регулира от сигналисти.Срок до 19.10.2018 г.  \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с.Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.10.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.10.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 31.10.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.10.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г. Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.10.18", "title": "Актуална пътна обстановка"}
{"url": "http://www.focus-news.net/news/2018/10/18/2579604/predstoyashti-sabitiya-v-stranata-za-18-oktomvri-agentsiya-fokus.html", "text": "*** \r\nОт 09.00 часа започва редовното пленарно заседание на Народното събрание. \r\n*** \r\nОт 09.00 часа при Спортна зона на ул. „Околовръстен път“ 365/ул. „Патриарх Герман“ официално ще бъде открит благотворителен футболен турнир за купа „Емил Шарков“.  \r\n*** \r\nОт 09.30 часа в Inter Expo Center ще започне Automotive Forum & Expo Sofia 2018 с подкрепата на Automechanika. То се провежда под патронажа и с участието на министър-председателя Бойко Борисов.  \r\n*** \r\nОт 09.30 часа в V състав на Специализирания наказателен съд ще се гледа делото срещу Стефан Г., Георги Г., Христо А. и др., обвинени в образуване и ръководене на организирана престъпна група.  \r\n*** \r\nОт 09.30 часа в XIV състав на Специализирания наказателен съд ще се гледа делото срещу Десислава Иванчева, Биляна Петрова и Петко Дюлгеров, обвинени в подкуп.  \r\n*** \r\nОт 09.30 часа в 15 състав на Софийския градски съд ще се гледа делото срещу Роман Л., обвинен в организация на нападението над Алексей Петров. \r\n*** \r\nОт 09.30 часа ще се проведе заседание на Пленума на ВСС.  \r\n*** \r\nОт 10.00 часа в 20 състав на Софийския градски съд ще се гледа делото срещу Йоан Матев за убийството в Борисовата градина. \r\n*** \r\nОт 10.00 часа в XIV състав на Специализирания наказателен съд ще се гледа делото срещу Петър А., Красимир В., Борислав В. и др., обвинени в организиране и ръководене на организирана престъпна група.  \r\n*** \r\nОт 10.00 часа в III състав на Специализирания наказателен съд ще се гледа делото срещу Мелиад Фарах и Хасан Ел Хадж Хасан, обвинени в тероризъм.  \r\n*** \r\nОт 10.00 часа в НДК ще се проведе среща на министрите с ресор туризъм от дунавските държави и Седмият годишен форум на Стратегията на ЕС за Дунавския регион (Дунавската стратегия), което е най-важното заключително събитие от Българското председателство на инициативата. От 11.30 часа в зала 6 на НДК ще има пресконференция за резултатите от министерската среща и очакванията от Седмия годишен форум на Дунавската стратегия. В нея ще участват еврокомисарят за регионална политика Корина Крецу, вицепремиерът Екатерина Захариева, министърът на регионалното развитие и благоустройството Петя Аврамова и на туризма Николина Ангелкова. (пресконференцията е с осигурен превод). В 13.00 часа в зала 3 на НДК започва официалното откриване на Седмия годишен форум на Стратегията на ЕС за Дунавския регион (Дунавската стратегия).  \r\n*** \r\nОт 10.00 часа в сградата на КЕВР ще се проведе открито заседание за обсъждане на доклад относно заявление от „ЕВН България Топлофикация“ ЕАД за прекратяване на лицензия за производство на топлинна енергия и на лицензия за производство на електрическа и топлинна енергия с условия за изграждане на енергийни обекти и за издаване на разрешение за сключване на договор за заем. В 10.10 часа ще се проведе открито заседание за обсъждане на доклад относно бизнес план на „ЕВН България Топлофикация“ ЕАД – Пловдив за периода 2018-2019 г. \r\n*** \r\nОт 10.30 часа с тържествени церемонии по поднасяне на венци и цветя ще бъде отбелязан Деня на парашутиста в централните софийски гробища. В 12.30 часа пред паметната плоча на загиналите парашутисти на площад „Народно събрание“ ще започне военен ритуал в знак на преклонение към военните парашутисти, отдали живота си за свободата на Отечеството. Там ще участват министърът на отбраната Красимир Каракачанов, заместник-началникът на отбраната вицеадмирал Емил Ефтимов, висши офицери от Българската армия, военнослужещи от специалните сили, ветерани. \r\n*** \r\nОт 10.30 часа в хотел „Хилтън“ ще се проведе пресконференция на Националната комисия за борба с трафика на хора по повод 18-и октомври – Европейски ден за борба с трафика на хора.  \r\n*** \r\nОт 10.30 часа в „Къщата с часовника“ ще бъдат представени резултатите от проведено представително проучване на тема „Потребителски опит и нагласи към  различни финансови и платежни услуги\". \r\n*** \r\nВ 11.00 часа в зала „Запад“ на Народното събрание румънска парламентарна делегация, водена от председателя на Комисията по отбрана, обществен ред и национална сигурност на Камарата на депутатите на румънския парламент Дорел Къпрар, ще се срещне с председателя на Комисията по вътрешна сигурност и обществен ред Цветан Цветанов и членове на комисията. \r\n*** \r\nОт 11.00 часа в Националния пресклуб на БТА ще бъде представен анализът „Хоризонт 2030: Демографски тенденции в България\", изготвен от експертите по демография доц. Георги Бърдаров и доц. д-р Надежда Илиева \r\n*** \r\nОт 11.00 часа в Резиденция „Черешова градина“ (кв. „Панчарево“, ул. „Лакатушна“ 6) ще бъде представена иновация в нагряването на тютюн.   \r\n*** \r\nОт 12.00 часа в Националния пресклуб на БТА ще бъде представена иновативната технология за незрящи „Моето око” - разработка на израелската фирма „OrCam”. \r\n*** \r\nОт 12.30 часа ще бъдат поднесени венци и цветя на паметника на проф. Марин Дринов, който се намира в Научен комплекс 1 на БАН (ул. „Акад. Георги Бончев”, бл.6 ). Председателят на БАН акад. Юлиан Ревалски ще произнесе слово за проф. Марин Дринов –  основател и председател на Българското книжовно дружество, чиито правоприемник е Българската академия на науките. Събитието е по повод 180 години от рождението на проф. Марин Дринов. \r\n*** \r\nОт 13.00 часа в Националния пресклуб на БТА на пресконференция ще бъде представена информационната кампания за грипа на СЗО. \r\n*** \r\nОт 13.30 часа в V състав на Специализирания наказателен съд ще се гледа делото срещу Петър Москов, Адам Персенски, Любомир Д., Росен А. и Юлияна Ц., обвинени в безстопанственост в особено големи размери.  \r\n*** \r\nОт 13.30 часа в XI състав на Специализирания наказателен съд ще се гледа делото срещу Андрей З., Костадин Г. и Николай Н., обвинени в организиране и ръководене на организирана престъпна група.  \r\n*** \r\nОт 14.00 часа зам.-министърът на здравеопазването д-р Бойко Пенков ще присъства на откриването на първата чешма-паметник, посветена на хората, които чрез донорство даряват живот. Откриването ще се състои в новата градинка до локалното платно на спирка „Окръжна болница” на бул. „Цариградско шосе”. \r\n*** \r\nОт 14.00 часа зала „Инфоцентър\" на Регионалния исторически музей ще бъдат представени резултатите от проучването на новооткритата антична гробница на ул. „Московска\". \r\n*** \r\nОт 18.00 часа в Съюза на българските художници ще се състои заключителната изложба и церемония по награждаване на победителите в „Национален конкурс Алианц България за живопис, скулптура и графика“.  \r\n*** \r\nОт 18.00 часа в Американския център на Столична библиотека ще се проведе Единадесети софийски есенен салон за поезия.  \r\n*** \r\nОт 18.00 часа в Националната галерия ще бъде открита изложбата „Розова светлина“.  \r\n*** \r\nОт 18.30 часа в Гьоте-институт България ще бъде открита изложбата на Катарина и Вееркамп и Радослав Мъглов.  \r\n*** \r\nОт 18.30 часа в големия салон на „Съюз на юристите в България“ ще гостува председателя на „Европейски център за информационна политика и сигурност ECIPS“ и „CYBERPOL ICPO” г-н Рикардо Барецки. \r\n*** \r\nОт 19.00 часа в Аулата на СУ „Св. Климент Охридски“ ще се състои тържествен концерт на Детския хор на БНР по повод 29-ите Дни на японската култура. \r\n*** \r\nОт 19.00 часа на сцената на МТ „Стефан Македонски” ще се играе мюзикълът „Криворазбраната цивилизация“.  \r\n*** \r\nОт 19.00 часа в Театър „Азарян“ ще се състои приказният спектакъл „Кралят Елен“.  \r\n*** \r\nОт 20.00 часа в Литературен клуб „Перото“ джаз-артистът Васил Спасов ще има музикално участие.  \r\n*** \r\nВ 13.30 часа в зала № 1 на Районния съд ще се проведе заседание по делото срещу Георги  А, обвинен за притежание на акцизни стоки без бандерол.  \r\n*** \r\nОт 12.00 часа в Заседателната зала на Община Бургас ще се проведе пресконференция за представяне на Национална програма „Детско здраве – Пирогов“. \r\n*** \r\nОт 09.30 часа в залата на дирекция „Морска Администрация“ в град Варна на бул. „Приморски“ 5, 2 етаж, ще бъде отчетен напредъкът по проект „Интегрирано българско морско наблюдение” (InBulMarS). В последната работна среща по проекта ще участват представители на всички институции, партньори по проекта – ИА „Морска администрация“, ГД „Гранична полиция”, Агенция „Митници”, Военноморски сили, ДП „Пристанищна инфраструктура” и Изпълнителна агенция по рибарство и аквакултури, както и на изпълнителя. \r\n*** \r\nОт 13.30 часа в зала „Пиано“ в хотел „Интернационал“ ще се проведе пресконференция по повод VII Конгрес на Българското дружество по белодробни болести. \r\n*** \r\nВ 17.45 часа в Младежки дом - Варна ще се проведе практическо занятие с цел поддържане на постоянна готовност за действия при бедствия, аварии и пожари. \r\n***  \r\nОт 13.00 часа в конферентната зала на хотел „Премиер\" ще бъде открит Форум „Настояще и бъдеще за миналото“ - за опазване на културно-историческото наследство.  \r\n***  \r\nОт 17.00 часа в  Изложбени зали „Рафаел Михайлов“ ще се проведе откриване на изложба „Настояще и бъдеще за миналото” - съпътстващо събитие на национален форум „Настояще и бъдеще за миналото” за отбелязване на Европейската година на културното наследство.  \r\n***  \r\nОт 19.00 часа Клуб 7 ще започне Michael Jackson Tribute show.  \r\n***  \r\nОт 19.00 часа в ДКС „Васил Левски“ Камен Донев представя „Македонски песни“ – концерт спектакъл.  \r\n*** \r\nОт 17.30 часа в Регионална библиотека „Михалаки Георгиев“ ще бъде представена книгата „Алтернативата. Защо трябва да променим света, в който живеем?“ с автор Димитър Стоянов. \r\n*** \r\nОт 19.00 часа ще се играя спектакълът „Покана за танц”. \r\n*** \r\nОт 19.00 часа в градската концертна зала ще се състои концерт на Симфониета Враца – „Класическа Виена“.  \r\n*** \r\nОт 17.30 часа в сградата на общината министърът на отбраната Красимир Каракачанов ще награди с юбилеен медал „100 години Първа световна война“ видни общественици от община Габрово за активна военнопатриотична дейност и безвъзмездна работа при осъществяването на Мемориални комплекси „Стена на Храбростта“ в гр. Трявна. \r\n*** \r\nОт 14.00 часа в парк „Христо Ботев“ ще се състои Празник на знанието.  \r\n*** \r\nОт 18.00 часа в ХГ „Недялко Каранешев“ ще се състои изложба 3х18=50х50. \r\n*** \r\nОт 17.30 часа в малката зала на Дома на културата ще бъдат наградените участниците в конкурса „Да върнем книгите в ръцете на децата“.  \r\n*** \r\nОт 11.00 часа в хлебопекарната в жк. „Добротица” Община град Добрич организира съвместно събитие на ЦНСТДБУ-3 и хлебопекарна \"Ради Брет\" – Добрич.  \r\n*** \r\nОт 18.00 часа в ХГ „Христо Градечлиев“ ще се проведе творческа среща с поетесата Керанка Далакманска.  \r\n*** \r\nОт 09.30 часа в манастира „Св. Лука\" в село Граница Негово преосвещенство Белоградчишки епископ Поликарп ще оглави архиерейска света Литургия.  \r\n*** \r\nОт 14.00 часа в района на новия вход на пристанище Лом, ул. „Людовико Миланези“, главният изпълнителен директор на „Български пощи“ ЕАД Деян Дънешки ще пусне в употреба издание на тема „180 години от създаването на Пристанище Лом“ –  една пощенска марка и специален пощенски печат. \r\n***   \r\nВ 17.30 часа в Исторически музей-Панагюрище ще бъде открита Фотодокументална изложба „180 години от рождението на проф. Марин Дринов“, част от инициативите в рамките на Дните на духовността посветени на будителството, организирани от Община Панагюрище. \r\n*** \r\nОт 11.30 часа в Регионалния пресклуб на БТА, Спортен клуб по Шотокан карате-до – Плевен ще даде пресконференция във връзка със завърналите се с отличия плевенски състезатели по Шотокан карате-до от Световно първенство и купа по Шотокан карате-до, в Молдова. \r\n*** \r\nНародните представители от ПГ на „БСП за България\" ще представят „Визия за България\" в областите Пловдив и София. Графика на срещите може да видите  . \r\n*** \r\nВ 09.00 часа в зала 5 на Окръжния съд ще се проведе заседание по делото срещу бившият директор на Комплексния онкологичен център д-р Красимир Вальов.  \r\n*** \r\nВ 10.00 часа в зала №1 на Апелативния съд ще се проведе заседание по дело, в което близките на пострадали при тежка катастрофа с трима загинали и трима ранени обжалват постановената от Окръжен съд – Стара Загора присъда от 6 години лишаване от свобода спрямо 24-годишния А.К. \r\n*** \r\nОт 13.30 часа в сградата на Средно училище „Димитър Матевски” Оперативна програма „Развитие на човешките ресурси” ще открие Национална кампания „Мисията е възможна”. \r\n*** \r\nОт 14.30 часа на ул. „Бгомил“ 95 министърът на енергетиката Теменужка Петкова ще участва в церемония по първа копка на подстанция „Евмолпия“. \r\n*** \r\nОт 12.00 часа в Родопския драматичен театър „Николай Хайтов“ ще бъде открито XV Туристическо изложение „Планините на България-гостоприемство в четири сезона“ – Смолян. От 14.00 часа на площад „България“ и площад „Свобода“ ще се проведе ученическа лекоатлетическа щафета „106 години от Освобождението на Родопите“. От 17.00 часа в Регионален исторически музей „Стою Шишков“ ще бъде открита изложбата „Костадин Илчев – гайдарят, учителят, майсторът“. От 17.00 часа в Родопски драматичен театър „Николай Хайтов“ в Зала 1 ще се състои концерт-спектакъл – 40 години от основаването на Детска градина „Слънце“ – гр. Смолян.  \r\n*** \r\nОт 17.00 часа в регионалния пресклуб на БТА ще се проведе пресконференция на съпредседателите на Демократична България – Христо Иванов и Атанас Атанасов по актуални национални теми и проблеми, както и такива, пряко свързани с града и региона.  \r\n*** \r\nОт 18.00 часа в РБ „З. Княжески“ ще бъде отбелязана 70-годишнина на Любчо Иванов и ще бъде представена новата му книга „Бащата на Нещата“. \r\n*** \r\nОт 19.00 часа в Драматичния театър ще се играе постановката „Трагедия от грешки“.  \r\n*** \r\nОт 19.00 часа в Оперния театър ще се състои операта „Дон Карлос“.  \r\n*** \r\nОт 10.30 часа в зала „Марица“ на Областна администрация - Хасково Комисията по заетост към Областния съвет за развитие ще проведе заседание.  \r\n*** \r\nОт 19.00 часа в залата на ДКТ „Иван Димов“ ще се състои първият концерт от 43-тите Музикални дни „Проф. Недялка Симеонова“.   \r\n***   \r\nОт 10.30 часа в зала „Тича“ на хотел „Шумен“ ще се проведе редовно съвместно заседание на Регионалния съвет за развитие и Регионалния координационен комитет към Регионалния съвет за развитие в Североизточен район. \r\n*** \r\nОт 18.30 часа Арт галерия “Стойчев” открива традиционния си есенен салон.", "date": "2018.10.18", "title": "Предстоящи събития в страната за 18 октомври (Агенция „Фокус“)"}
{"url": "http://www.focus-news.net/news/2018/10/18/2579605/cnn-dva-amerikanski-b-52-v-blizost-do-osporvanite-ostrovi-v-yuzhnokitaysko-more.html", "text": "Вашингтон.   Два американски бомбардировача B-52 са летели в близост до оспорваните острови в Южнокитайско море, съобщава CNN, като се позовава на информация от тихоокеанските въздушни сили.  \r\nТе са излетели от базата в Гуам, за да „участват в рутинно обучение в района на Южнокитайско море,\" се казва в съобщението. \r\nПентагонът не уточнява покрай кои острови са летели самолетите, но последните напрежения сочат островите Спратли. \r\nПекин е особено чувствителен при подобни операции, тъй като те се осъществяват в близост с райони, където той изгражда острови и създава военни съоръжения.   Ивелина Ватова", "date": "2018.10.18", "title": "CNN: Два американски B-52 в близост до оспорваните острови в Южнокитайско море"}
{"url": "http://www.focus-news.net/news/2018/10/18/2579599/b92-sarbiya-amerikantsite-se-opitvat-da-zalichat-vsyaka-sleda-ot-rezolyutsiya-1244-na-saveta-za-sigurnost-na-oon-zayavi-aleksandar-vuchich.html", "text": "Президентът на Сърбия е направил това изявление в сряда в Белград, съобщава B92. Поводът е писмо на бившия вече американски посланик в ООН Ники Хейли, изпратено до генералния секретар на Световната организация Антонио Гутереш с предложение Временната административна мисия на ООН в Косово, ЮНМИК, да напусне Косово и Метохия. \r\n\"Хейли е изпратила писмо до Гутереш, Марко Джурич ме запозна със съдържанието му. Американците искат да заличат всичко, което представлява ООН в Косово, защото Косово е независима държава, според техните представи“.   Ивелина Ватова", "date": "2018.10.18", "title": "B92 (Сърбия): Американците се опитват да заличат всяка следа от Резолюция 1244 на Съвета за сигурност на ООН, заяви Александър Вучич"}
{"url": "http://www.focus-news.net/news/2018/10/18/2579591/the-express-brekzit-kato-predatelstvo.html", "text": "Мей смята планът на ЕС да задържи Великобритания за три години, заключена от Брюксел, като предателство спрямо Брекзит, пише британският  The Express   \r\nБританският премиер е отказала да изключи предложения, според които т. нар. преходен период да се удължи за повече от 21 месеца. Според този план обвързаността на Великобритания с ЕС няма да приключи до декември 2021. А това означава, че Обединеното кралство ще бъде принудено да приеме блоковите правила, оставайки член на общия пазар и на митническия съюз. Това означава, че ще продължи да действа принципът за свободно придвижване, което рискува да разгневи брекзитиерите, които настояват за незабавно напускане до края на март 2019 година.  \r\nВисш представител на ЕС е потвърдил, че Мей е съобщила на своите партньори на срещата на върха в Европейския съвет, че тя е готова да обмисли удължаването на преходния период като възможно решение за проблема с ирландската граница. На масата на преговорите нови предложения няма. Председателят на Европейския парламент Антонио Таджани, който също е държал реч на срещата на европейските лидери, е казал, че предложението е поставено и от двете страни, но британският премиер е заела „неутрална“ позиция по него.  Ивелина Ватова", "date": "2018.10.18", "title": "The Express: Брекзит като  предателство"}
{"url": "http://www.focus-news.net/news/2018/10/18/2579606/nimh-razkasana-oblachnost-shte-ima-nad-po-golyamata-chast-ot-stranata-nad-iztochnata-polovina-shte-prevali-slab-dazhd.html", "text": "Днес облачността над по-голямата част от страната ще е разкъсана, по-значителна над източната половина. На отделни места там ще превали слаб дъжд. Такава е прогнозата за времето на  Националния институт по метеорология и хидрология (НИМХ) , съобщи за Агенция „Фокус“ дежурният синоптик Боряна Маркова. Предимно слънчево ще е над западните райони. Ще духа слаб до умерен вятър от изток-североизток. Максималните температури ще са между 18° и 23°. Атмосферното налягане ще се понижава, ще е близко до средното за октомври. По Черноморието ще е предимно облачно, със слаби превалявания от дъжд. Ще духа слаб до умерен вятър от север-североизток. Максимални температури на въздуха: 19°-20°. Температурата на морската вода е 18°-19°. Вълнението на морето ще бъде 1-2 бала. В планините облачността ще е разкъсана, по-значителна над масивите от източната половина на страната. Там на отделни места е възможно слабо да превали. Ще духа слаб до умерен вятър от изток-югоизток. Максимална температура на височина 1200 метра около 16°, на 2000 метра – около 9°.", "date": "2018.10.18", "title": "НИМХ: Разкъсана облачност ще има над по-голямата част от страната, над източната половина ще превали слаб дъжд"}
{"url": "http://www.focus-news.net/news/2018/10/18/2579612/parlamentat-shte-razgleda-iziskvaniyata-za-minimalen-protsent-sadarzhanie-na-biodizel-na-pazara-na-techni-goriva-ot-neften-proizhod.html", "text": "Парламентът ще разгледа промените в Закона за енергията от възобновяемите  източници на второ четене. Това предвижда програмата за работа на  Народното събрание .  \r\nЗаконопроектът транспонира европейска директива, чрез която е определена и представена на ЕК национална цел за потребление на биогорива от ново поколение в размер 0,05 процентни пункта енергийно съдържание от задължителния дял на енергия от възобновяемите източници във всички видове транспорт, която следва да бъде постигната до 2020 г. В законопроекта е заложено правилото лицата, които пускат на пазара течни горива от нефтен произход в транспорта да предлагат горивата за дизелови и бензинови двигатели смесени с биогроива в процентно съотношение. Изискването за гориво за дизелови двигатели е да бъде със съдържание на биодизел минимум 6% обемни.  \r\nЗа горивата за бензинови двигатели със съдържание на биоетанол или етери, произведени от биомаса изискването е да имат минимум 7 % обемни. Депутатите ще решат дали от 1 април 2019 г. гориво за дизелови двигатели със съдържание на биодизел минимум да е с 6 % обемни, като минимум 1 % процент обемен биодизел да е биогориво от ново поколение, както и дали със задна дата от 1 септември 2018 г. гориво за бензипови двигеталеи  със съдържание на биоетанол или етери, произведни от биомаса да са минимум 8 % обемни. Депутатите ще решат дали от 1 март 2019 г. гориво за бензинови днигатели със съдържание на биоетанол и етери, произеведни от биомаса да бъдат минимум 9 % обемни.  \r\nНа вниманието на депутатите се предлагат и промените в Закона за корпоративното подоходно облагане, който ще бъде разгледан на първо четене. Със законопроекта се предлагат за въвеждане данъчни правила в съответствие с европейска директива. Въвеждат се правило за ограничаване на приспадането на лихвите; правило за контролираните чуждестранни дружества; общо правило за борба със злоупотребите; данъчно облагане при напускане и други.", "date": "2018.10.18", "title": "Парламентът ще разгледа изискванията за минимален процент съдържание на биодизел на пазара на течни горива от нефтен произход"}
{"url": "http://www.focus-news.net/news/2018/10/18/2579609/ministar-temenuzhka-petkova-shte-uchastva-v-tseremoniya-za-zapochvane-na-izgrazhdaneto-na-podstantsiya-evmolpiya-v-grad-plovdiv.html", "text": "Министърът на енергетиката Теменужка Петкова ще участва в церемония по първа копка на подстанция „Евмолпия“ в град Пловдив. Това съобщиха от пресцентъра на  Министерство на енергетиката . Символичният старт на изграждането на съоръжението ще бъде даден от 14.30 часа на ул. „Богомил“ 95 в Пловдив. \r\n„ЕВН България“ ЕАД инвестира в новата електрическа подстанция „Евмолпия“ над 11 млн. лв. Изграждането на подстанцията ще допринесе за гарантиране сигурността на електроснабдяването с града.", "date": "2018.10.18", "title": "Министър Теменужка Петкова ще участва в церемония за започване на изграждането на подстанция „Евмолпия“ в град Пловдив"}
{"url": "http://www.focus-news.net/news/2018/10/18/2579607/prezidentat-rumen-radev-shte-bade-na-audientsiya-pri-neyno-velichestvo-elizabet-ii.html", "text": "Президентът Румен Радев е на работно посещение във Великобритания по покана на Нейно Величество кралица Елизабет II. Държавният глава е придружаван от съпругата си Десислава Радева. Това съобщиха от  Прессекретариата на държавния глава .  \r\nДнес българският държавен глава ще бъде на аудиенция при Нейно Величество Елизабет II – кралица на Обединеното кралство Великобритания и Северна Ирландия. По-късно през деня президентът Румен Радев ще изнесе лекция на тема „Предизвикателства за сигурността пред Европа“ в “Оксфорд Юниън“ – най-голямата общност за дебати на Университета в Оксфорд, основана през 1823 година. Държавният глава ще разговаря и с български студенти, които следват във Великобритания, и с членове на Комитета на „Оксфорд Юниън“.  \r\nВ рамките на визитата си във Великобритания на 19 октомври президентът и българската делегация ще посетят Уестминстърското абатство в Лондон.  \r\nПо време на посещението във Великобритания съпругата на държавния глава Десислава Радева ще се срещне с учители, преподаващи в българските училища във Великобритания.", "date": "2018.10.18", "title": "Президентът Румен Радев ще бъде на аудиенция при Нейно Величество Елизабет II"}
{"url": "http://www.focus-news.net/news/2018/10/18/2579615/the-slovenia-times-prezidentat-na-sloveniya-govori-pred-stranite-chlenki-na-afrikanskiya-sayuz.html", "text": "На втория ден от визитата си в Етиопия словенският държавен глава  Борут Пахор се срещна с председателя на Африканския съюз Муса Факи, информира словенският англоезичен всекидневник The Slovenia Times. \r\nНа срещата между двамата в централата на организацията в Адис Абеба, двамата са обсъдили въпроси, свързани с отношенията между Европейския и Африканския съюз и са обменили мнения за бъдещето им. \r\nФаки е представил на словенския президент Програма 2063, план на Африканския съюз за развитието на континента в следващите 50 години, който предвижда по-задълбочена интеграция между отделните региони и институциите на това обединение на всичките 55 африкански държави.   Ивелина Ватова", "date": "2018.10.18", "title": "The Slovenia Times: Президентът на Словения говори пред страните, членки на Африканския съюз"}
{"url": "http://www.focus-news.net/news/2018/10/18/2579581/kathimerini-tsipras-nyama-da-toleriram-dvoynstveni-razgovori-i-strategii-obsluzhvashti-egoistichni-interesi.html", "text": "Гръцкият премиер Алексис Ципрас в сряда е обявил, че след оставката на Никос Коциас ще поеме Министерството на външните работи, за да гарантира успешен финал на сделката по Договора от Преспа, съобщава вестник  .   \r\nПред журналисти той е помолил македонските парламентаристи да подкрепят конституционалните изменения, които обсъждат, r е добавил, че Гърция няма да допусне балканската държава да стане член на нито една международна организация под името „Република Македония“.  \r\nПремиерът е благодарил на Коциас „ за неговия ценен принос през всички тези години в надграждане на геополитическата роля на страната“, след което добавил, че „няма да толерира двойнствени разговори и стратегии, които обслужват егоистични интереси.” \r\nКоциас подаде оставка в сряда, ден след разгорещеното заседание на кабинета, по време на което влезе в сблъсък с военния министър Панос Каменос заради Преспанския договор. Каменос се противопоставя на сделката.   \r\nОт свои източници вестник „Катимерини“ научи, че Коциас се е разсърдил задето Ципрас не го е подкрепил при атаките на Каменос, който също е малък коалиционен партньор. Според същите източници по време на правителственото заседание във вторник Каменос е обвинил Коциас в лошо управление на тайни фондове на външното министерство и че е човек на американския милиардер Джордж Сорос.  \r\nДоверени лица, близки на външния министър, твърдят, че той е бил „силно раздразнен“ от тези твърдения. \r\nВ туит след като подаде оставка, Коциас написа, че Ципрас и няколко министри „са решили кой с кого да продължава“, след което е перифразирал стих от гръцкия поет Динос Християнопулос: “Те направиха всичко възможно, за да ме погребат, но забравиха, че аз съм семе.“   Ивелина Ватова", "date": "2018.10.18", "title": "Kathimerini: Ципрас: ‘Няма да толерирам двойнствени разговори и стратегии, обслужващи егоистични интереси’"}
{"url": "http://www.focus-news.net/news/2018/10/18/2579613/korneliya-ninova-bsp-borisov-si-otiva-no-ostava-razrushena-darzhava-godini-shte-ya-vazstanovyavame.html", "text": "Над 150 жители на столичния район \"Подуяне\" направиха своите предложения по проекта „Визия за България” на среща с председателя на НС на БСП Корнелия Нинова, съобщиха от  пресцентъра на партията.  Те бяха свързани с демографската катастрофа, развитието на икономиката, здравеопазването, образованието, социалния пакет, предложен от левицата, транспорта и много други. Младите социалисти от района заявиха, че искат повече контрол на държавата в здравеопазването, образованието и икономиката. Те добавиха, че това са важни сектори, в които пресичането на корупцията и контролът са изключително важни. Жители на Подуяне, работещи в столичния метрополитен, подкрепиха предложенията на левицата, свързани с транспорта. Учителите, присъстващи на срещата, подкрепиха-  един учебник по предмет и поискаха повече спорт в учебните програми.  \r\n\"Борисов си отива, но оставя разрушена държава. Години и много силна подкрепа от хората ще трябват, за да я възстановим\", каза председателят на НС на БСП Корнелия Нинова. Тя добави, че в последните месеци той действа на принципа- \"след мен и потоп\". \"Колкото по - бързо свърши тази агония, толкова по- добре за България.  С Визията ние предлагаме перспектива и търсим националната енергия за нейната реализация. Всеки, който милее за здрава и образована нация, за българска икономика и добри доходи, е добре дошъл\", заяви Нинова. \r\nПо повод вота на недоверие, внесен от БСП, лидерът на левицата заяви, че здравеопазването се нуждае от коренно различен модел от досегашния, а не да се кърпят дупки. „Ние предлагаме кардинално различен подход- болниците  да не са търговски дружества\", каза още Нинова. Тя добави, че държавата  може да поеме издръжката на студентите по медицина, но след това те да остават 5 години да работят в България. „Другият огромен проблем е цената на лекарствата, затова предлагаме намаляване на ДДС на лекарствата\"- отбеляза лидерът на левицата. Корнелия Нинова каза още, че БСП за пръв път подхожда по различен начин за вот на недоверие. „Преди да го внесем, се срещнахме с пациентски организации, националното сдружение на общинските болници, общопрактикуващи лекари, Български лекарски съюз, застрахователи\", изброи Корнелия Нинова. Тя отбеляза, че тяхното мнение е изключително ценно и то е отчетено в позициите на БСП.", "date": "2018.10.18", "title": "Корнелия Нинова, БСП: Борисов си отива, но остава разрушена държава - години ще я възстановяваме"}
{"url": "http://www.focus-news.net/news/2018/10/18/2579614/rumanska-parlamentarna-delegatsiya-vodena-ot-predsedatelya-na-komisiyata-po-otbrana-na-kamarata-na-deputatite-e-na-poseshtenie-v-balgariya.html", "text": "Делегация, водена от председателя на Комисията по отбрана, обществен ред и национална сигурност на Камарата на депутатите на румънския парламент Дорел Къпрар, е на посещение в България. Това съобщиха от пресцентъра на  Народното събрание . Визитата е по покана на председателя на Комисията по вътрешна сигурност и обществен ред на Народното събрание Цветан Цветанов.  \r\nВ 11.00 часа днес в зала „Запад“ румънските парламентаристи ще се срещнат с председателя на Комисията по вътрешна сигурност и обществен ред Цветан Цветанов и членове на комисията.  \r\nПредседателят на Народното събрание Цвета Караянчева ще разговаря с гостите в 11.30 часа. Румънската парламентарна делегация ще се срещне и с председателя на Комисията по отбрана ген. Константин Попов и членове на комисията в 14.45 часа в зала 3 в Източното крило на сградата на пл. „Княз Александър І“ 1. След това гостите ще посетят център за управление на кризи и реакция при бедствия.  \r\nНа 19 октомври 2018 г. румънските парламентаристи ще се срещнат с министъра на вътрешните работи Младен Маринов. Те ще наблюдават демонстрация на работата на Националния координационен център на Главна дирекция „Гранична полиция“, ще разговарят с представители на Главна дирекция „Жандармерия“ и с директора на Главна дирекция „Пожарна безопасност и защита на населението“ главен комисар Николай Николов.  \r\nПо време на визитата си в България румънските гости ще имат срещи с министъра на отбраната Красимир Каракачанов и с кмета на София Йорданка Фандъкова.", "date": "2018.10.18", "title": "Румънска парламентарна делегация, водена от председателя на Комисията по отбрана на Камарата на депутатите, е на посещение в България"}
{"url": "http://www.focus-news.net/news/2018/10/18/2579617/zam-ministar-boyko-penkov-shte-prisastva-na-otkrivaneto-na-pametnik-posveten-na-horata-koito-daryavat-zhivot-chrez-donorstvo.html", "text": "От 14.00 часа зам.-министърът на здравеопазването д-р Бойко Пенков ще присъства на откриването на първата чешма - паметник, посветена на хората, които чрез донорство даряват живот. Това съобщиха от пресцентъра на  Министерството на здравеопазването . Събитието, което бележи и началото на националното движение „Чешми за донорство”, се осъществява съвместно от Изпълнителната агенция по трансплантация и „Сдружение на пациенти с дихателна недостатъчност и белодробна трансплантация”.  \r\nОткриването ще се състои в новата градинка до локалното платно на спирка „Окръжна болница” на бул. „Цариградско шосе”.", "date": "2018.10.18", "title": "Зам.-министър Бойко Пенков ще присъства на откриването на паметник, посветен на хората, които даряват живот чрез донорство"}
{"url": "http://www.focus-news.net/news/2018/10/18/2579619/otbelyazvame-praznika-na-voenniya-parashutist-ot-balgarskata-armiya.html", "text": "Денят на военния парашутист ще бъде отбелязан в София с тържествени церемонии по поднасяне на венци и цветя в Алеята на парашутиста в централните софийски гробища (от 10.30 часа) и пред паметната плоча на загиналите парашутисти на площад „Народно събрание“. Това съобщиха от  пресцентъра на Министерството на отбраната .  \r\nВъв военния ритуал в знак на преклонение към военните парашутисти, отдали живота си за свободата на Отечеството, който ще започне в 12.30 часа пред паметната плоча на загиналите парашутисти на площад „Народно събрание“, ще участват министърът на отбраната Красимир Каракачанов, заместник-началникът на отбраната вицеадмирал Емил Ефтимов, висши офицери от Българската армия, военнослужещи от специалните сили, ветерани.", "date": "2018.10.18", "title": "Отбелязваме празника на военния парашутист от Българската армия"}
{"url": "http://www.focus-news.net/news/2018/10/18/2579618/prof-georgi-mihaylov-bsp-za-nas-osnovnite-problemi-sa-svarzani-s-upravlenie-na-finansiraneto-v-zdraveopazvaneto-a-ne-s-negovoto-postoyanno-dofinansirane.html", "text": "„Трябва да намерим общи пътища за преодоляване на разделението на българското обществото. Нека спрем омразата помежду ни“. За това призоваха гражданите на Кърджали представителите на левицата, съобщиха от пресцентъра на  НС на БСП . По думите им само заедно и единни, можем да решим проблемите на страната си.  Като други проблеми те посочиха демографския срив, който е особено голям проблем за хората, нуждата от защита на каузи, като тракийската, професионализмът при избора на експертни кадри.    \r\nНародният представител от ПГ на „БСП за България“ проф. Георги Михайлов заяви, че един от основните проблеми, които се опитва да реши „Визия за България“ е справянето с порочния кръг на финансиране и управление на здравната система. По думите му той е причина нашите специалисти да напускат страната, не само поради недостойното заплащане на труда, а и поради липсата на възможност за кариерно развитие и възможност да подпомагат нацията си. „С предлаганите от управляващите промени се цели да се легализира доплащането. 4 млрд. лв. средства от джоба на българския данъкоплатец влизат в здравната система, а сега се искат още пари от него, без да е ясно къде ще отиват“, обясни той. Според него управляващите предлагат  здравеопазването да е на застрахователен принцип, а самите застрахователи заявяват, че не са запознати с модела и не смятат предложенията за оптимални. „За нас основните проблеми са свързани с управление на финансирането в здравеопазването, а не с неговото постоянно дофинансиране, при неясни условия на управление на средствата и оставянето на същите правила на управление, които вече са доказали своята несъстоятелност. Затова внесохме вот на недоверие за здравеопазване“, обясни той.  \r\nДепутатът от левицата проф. Иво Христов подчерта, че България има нужда от нов икономически инвестиционен модел, а не от подобряване на съществуващия. „Новият модел трябва да включва активна инвестиционна политика на държавата, което поставя акцент върху спестяванията и използването на вътрешните ресурси на страната, а не върху мантрата за външни инвестиции на всяка цена“, коментира още той.  \r\nНародният представител Проф. Румен  Гечев заяви, че държавата трябва да подпомогне селското стопанство. По думите му има нужда от намеса на държавата в търговията на едро, като изкупува част от селскостопанската продукция, за да осигури по-високи цени на база на конкуренцията. Според него трябва да се вземат мерки за деконцентрация на земя в ръцете на няколко едри земевладелци, както е в момента.  Друга мярка на левицата е да се промени структурата на субсидиите, които отиват в зърнопроизводство и част от тях да бъдат насочени и към производството на зеленчуци, плодове, месо. „Държавата трябва да участва и да стимулира инвестициите, особено в регионите със смесено население“, заяви Гечев и подчерта, че във Визията се предвижда инвестиционен фонд на база на публично-частно партньорство. \r\nНародният представител от ПГ на левицата и член на ИБ на БСП Валери Жаблянов заяви: „Разликата между БСП и ГЕРБ е, че ние можем да кажем, какво трябва да представлява България“.  По думите му всеки може да има визия, но предлаганото от БСП е документ, зад който стоят разбиранията на много хора и който трябва да се превърне в управленска програма. Социалистът подчерта, че без равни социални права, не може да има равенство между хората. По думите му това е част от изконните, записани в Конституцията, устои на държавата ни, към които България трябва да се върне.  \r\n„Визия за България“ цели да даде отговор на въпроса- каква държава искаме.  Ние не искаме държавата на Бойко Борисов и на едно его, а държава, която работи за всеки един свой гражданин“, заяви депутатът от региона Александър Симов. В дискусията взеха участие народните представители Любомир Бонев и Тома Томов и председателят на БСП – Кърджали Милко Багдасаров.", "date": "2018.10.18", "title": "Проф. Георги Михайлов, БСП: За нас основните проблеми са свързани с управление на финансирането в здравеопазването, а не с неговото постоянно дофинансиране"}
{"url": "http://www.focus-news.net/news/2018/10/18/2579616/ministar-neno-dimov-shte-otgovori-na-aktualni-vaprosi-v-komisiyata-po-okolnata-sreda-i-vodi.html", "text": "Министър Нено Димов ще отговори на актуални въпроси в Комисията по околната среда и води. Участието на министъра на околната среда в заседанието на комисията е регламентирано в Правилника за организацията и дейността на Народното събрание, съгласно който в началото на заседанията на постоянните комисии, всяка първа сряда или четвъртък на месеца, ресорните министри се явяват и отговарят на актуални устни въпроси. Съгласно правилника отправените въпроси следва да се отнасят до конкретни политики и не могат да съдържат искания за предоставяне на подробни числови данни. Заседанието на комисията по околна среда и води е насрочено за 14.30 ч. Дневният й ред предвижда още представяне на Национална програма за подобряване качеството на атмосферния въздух 2018-2024 г.", "date": "2018.10.18", "title": "Министър Нено Димов ще отговори на актуални въпроси в Комисията по околната среда и води"}
{"url": "http://www.focus-news.net/news/2018/10/18/2579608/mrrb-shte-se-provede-sedmiyat-godishen-forum-na-strategiyata-na-es-za-dunavskiya-region.html", "text": "Ще бъде открит Седмият годишен форум на Стратегията на ЕС за Дунавския регион, съобщиха от пресцентъра на  Министерство на регионалното развитие и благоустройството . Двудневното събитие ще се проведе в Националния дворец на културата в София в рамките на Българското председателство на Стратегията и се организира от Министерството на регионалното развитие и благоустройството в партньорство с Европейската комисия. България пое председателството на Стратегията за една година на 19 октомври 2017 г.  \r\nВ рамките на форума, от 10.00 часа в зала 10 ще се проведе среща на министрите с ресор туризъм от Дунавския регион, които се очаква да приемат заключителен документ, фокусиран върху туризма и културното наследство и създаването на общ туристически продукт. В нея ще участват комисарят по регионална политика Корина Крецу, министърът на регионалното развитие и благоустройството Петя Аврамова, министърът на туризма Николина Ангелкова и министрите с ресор туризъм на другите участващи в Стратегията държави. Това са държавите-членки на ЕС - Германия, Австрия, Словакия, Чешката република, Унгария, Словения, Хърватия и Румъния, и 5 държави извън ЕС - Сърбия, Босна и Херцеговина, Република Молдова и Украйна.  \r\nСлед срещата, от 11.20 часа в зала 3.1 участниците ще си направят семейна снимка.  \r\nВ 11.30 часа в зала 6 вицепремиерът Екатерина Захариева, комисар Корина Крецу, министър Петя Аврамова и министър Николина Ангелкова ще дадат съвместна пресконференция.  \r\nОткриването на форума ще бъде от 13.00 часа в зала 3. Той ще започне с 3D мапинг, представящ красотата и богатството на природното, културното и историческото наследство в Дунавския регион. Форумът ще бъде открит от вицепремиера Екатерина Захариева, комисар Корина Крецу и министрите Петя Аврамова и Николина Ангелкова. Изказване ще направи и еврокомисарят по образование, култура, младеж и спорт Тибор Наврачич.  \r\nВъв фокуса на събитието ще бъде туризмът, като двигател за икономически растеж и териториално сближаване. Ще бъдат разгледани ключови теми за региона, свързани с опазване на културното и историческото наследство, използването на нови технологии и дигитализация на туристическия сектор, транспортната свързаност и мобилност, безопасност и сигурност при предлагане на туристическите услуги и др. В рамките на отделните панели ще бъдат дискутирани възможностите за привличане на публични и частни инвестиции в туризма, както и използването на финансови инструменти в периода след 2020 г. Ще бъдат засегнати и темите за синергията и съгласуваността между макрорегионалните стратегии за постигане общите цели на ЕС и за бъдещето на макрорегионалните стратегии след 2020.  \r\nСедмият годишен форум на Стратегията на ЕС на Дунавския регион ще продължи на 19 октомври. В края на събитието страната ни ще предаде ротационното председателство на Стратегията на Румъния.", "date": "2018.10.18", "title": "МРРБ: Ще се проведе Седмият годишен форум на Стратегията на ЕС за Дунавския регион"}
{"url": "http://www.focus-news.net/news/2018/10/18/2579621/api-ot-900-chasa-do-1830-chasa-shte-se-izvarshvat-remonti-mezhdu-km-38-i-km-39-na-avtomagistrala-hemus.html", "text": "От 9.00 часа до 18.30 часа днес ще се извършват ремонтни работи в част от активната и изпреварващата лента между км 38 и км 39 на автомагистрала „Хемус“ в посока София. Това съобщиха от пресцентъра на  Агенция „Пътна инфраструктура“ . Предвидените дейности са част от мерките, които се предприемат за подготовка на пътната инфраструктура за предстоящата зима. \r\nНеобходимо е шофьорите да карат внимателно, като спазват стриктно въведената организация на движение, поставените пътни знаци и ограничението на скоростта.", "date": "2018.10.18", "title": "АПИ: От 9.00 часа до 18.30 часа ще се извършват ремонти между км 38 и км 39 на автомагистрала „Хемус\""}
{"url": "http://www.focus-news.net/news/2018/10/18/2579611/vitsepremierat-ekaterina-zaharieva-shte-otkrie-7-iya-godishen-forum-na-strategiyata-na-evropeyskiya-sayuz-za-dunavskiya-region.html", "text": "Вицепремиерът и министър на външните работи Екатерина Захариева ще открие 7-ия годишен форум на Стратегията на Европейския съюз за Дунавския регион в НДК. България е председател на формата за периода октомври 2017 г. – октомври 2018 г. Това съобщиха от пресцентъра на  Министерството на външните работи .  \r\nПреди официалното откриване вицепремиерът Екатерина Захариева, еврокомисарят по регионалното развитие Корина Крецу, министърът на туризма Николина Ангелкова и министърът на регионалното развитие и благоустройство Петя Аврамова ще дадат съвместна пресконференция в 11.30 часа в зала 6 на НДК. В рамките на двудневния форум участниците ще се фокусират върху икономическия растеж и териториалното сближаване чрез инвестиции в областта на туризма и културното наследство. По време на срещата България ще предаде ротационното председателство на Румъния.  \r\nСтратегията на ЕС за Дунавския регион („Дунавска стратегия“) обединява 9 държави членки на ЕС - Германия, Австрия, Словакия, Чешката република, Унгария, Словения, Хърватия, Румъния и България, и 5 държави извън ЕС - Сърбия, Босна и Херцеговина, Република Молдова и Украйна. Дейностите по сътрудничеството са насочени към защита на околната среда, укрепване на социално-икономическите аспекти и просперитет чрез изграждане на сигурност и административен капацитет. Акцентът по време на българското председателство бе поставен върху създаване на новия орган за координация за подкрепа на Дунавската стратегия. Страната ни осигури всички необходими стъпки и действия за подбора и създаването на новата структура, като процесът на подбор е вече финализиран.", "date": "2018.10.18", "title": "Вицепремиерът Екатерина Захариева ще открие 7-ия годишен форум на Стратегията на Европейския съюз за Дунавския регион"}
{"url": "http://www.focus-news.net/news/2018/10/18/2579610/albanian-daily-news-sreshta-na-albanskiya-vatreshen-ministar-s-vissh-amerikanski-sluzhitel-za-terorizma.html", "text": "Министърът на вътрешните работи на Албания Фатмир Ксхафадж се е срещнал в сряда със специалния посланик и координатор от Държавиня департамент на САЩ  Натан Сейлс, информира албанският англоезичен всекидневник  Albanian Daily News . \r\nМинистърът го е информирал за работата, свършена в страната в борбата срещу екстремизма и тероризма. Координатор Сейлс е изтъкнал факта, че тероризмът е глобално предизвикателство. Той е оценил ролята на Албания като важен партньор в битката с терора в региона.  Ивелина Ватова", "date": "2018.10.18", "title": "Albanian Daily News: Среща на албанския вътрешен министър  с висш американски служител за тероризма"}
{"url": "http://www.focus-news.net/news/2018/10/18/2579622/denyat-18-oktomvri-v-balgarskata-istoriya.html", "text": "Денят 18 октомври: открит е Античният театър в Пловдив, Отбелязва се Денят на парашутиста; подписан е Ангорският договор; \r\nНа 18 октомври през 1981 г. е открит Античният театър в Пловдив. Той е датиран към началото на II в. от н.е., по времето на император Траян /98-117 г./. Разкрит е при археологически разкопки, проведени в периода 1968-79 г. от Археологически музей – Пловдив и в последствие е включен в границите на архитектурния резерват \"Старинен Пловдив”. \r\nВ 6 часа сутринта на 18 октомври 1944 година, след артилерийска и авиационна подготовка, частите на 2-ра пехотна дивизия и Парашутната дружина атакуват Стражинската позиция. На 18 октомври се отбелязва денят на парашутиста, който е свързан с боевете за Стражинската укрепена позиция. \r\nНа 18 октомври 1925 г. е подписан Ангорският договор между България и Турция за уреждане на дипломатическите отношения между тях, прекъснати след края на Първата световна война (1914–1918 г.) под натиска на съглашенските сили. Заедно с това договорът урежда редица спорни въпроси между двете съседни страни, натрупали се в периода на Балканските войни (1912 – 1913 г.). \r\n2010 г. \r\nПрезидентът на Р България връчва орден „Стара планина” - втора степен на проф. Михаил Петров „за изключително големите му заслуги към Република България в областта на финансово-контролната система и по повод 75 години от рождението му.“ \r\n2002 г.  \r\nВъв Варна започва юбилейният XXV-ти фестивал \"Златната роза\", на който голямата награда получава филмът \"Емигранти\" на Ивайло Христов и Людмил Тодоров, а наградата за цялостно творчество е връчена на режисьора Зако Хеския. \r\nВицепремиерът и министър на икономиката Николай Василев обявява пред парламента специални мерки за оздравяване на икономиката, които включват: създаване на инвестиционен фонд с държавно участие от 100 милиона лева, определяне на индустриални зони, ускоряване на процедурите по ликвидация, създаване на индекс на пазара на недвижими имоти, опростяване на лицензионните режими и др. \r\n2001 г. \r\nЗа откриването на новата сграда на британското посолство в България на посещение пристига вторият син на английската кралица - принц Андрю. \r\n1981 г. \r\nОткрит е Античният театър в Пловдив. \r\nТой е датиран към началото на II в. от н.е., по времето на император Траян /98-117 г./. Разкрит е при археологически разкопки, проведени в периода 1968-79 г. от Археологически музей – Пловдив и в последствие е включен Фв границите на архитектурния резерват \"Старинен Пловдив”. \r\n1974 г. \r\nВ пристанище Варна, на вода е пуснат първият от серията 13 500-тонни моторни кораби за универсални товари „Капитан Петко - войвода”. Корабът е построен в Херсон за нуждите на Параходство БМФ. \r\n1968 г. \r\nПубликуван е Закон за изобретенията и рационализациите. \r\n1944 г. \r\nВ 6 часа сутринта, след артилерийска и авиационна подготовка, частите на 2-ра пехотна дивизия и Парашутната дружина атакуват Стражинската позиция. \r\nБоевете за Стражинската укрепена позиция започват още на 6 октомври 1944 г. Между 10 – 17 октомври частите на Първа българска армия, под командването на генерал-майор Владимир Стойчев, се реорганизират за решително настъпление срещу отбраняващите се на линията с. Петралица – вис. Стражин немски части. \r\nВъпреки усилията и многото жертви атаката е отблъсната. След неуспеха на сутрешната офанзива срещу Стражинската укрепена позиция, командването на дивизията взема решение настъплението да се поднови в 15,00 ч на същия ден. След ожесточени сражения позицията е окончателно превзета на следващия ден, като по този начин е разчистен пътят за настъпление към Куманово и Скопие. \r\n1934 г. \r\nБългарска земеделска банка и Българска централна кооперативна банка се сливат в Българска земеделска и кооперативна банка. \r\n1928 г. \r\nРеволюционните окръзи в състава на ВМРО-обединена избират първото си общо ръководство. \r\n1916 г. \r\nТорпедоносците „Строги”, „Смели”, „Дръзки” и „Летящи” под командването на капитан-лейтенант Рашко Серафимов достигат бреговете в близост до село Татлъджик (южно от Кюстенджа) и успяват да поставят минно заграждение от 24 мини. \r\n1912 г. \r\nБългарските войски освобождават Неврокоп (дн. Гоце Делчев). \r\nМежду 5 и 18 октомври III-та бригада разгромява турските войски по долината на р. Места и освобождава районите на Мехомия (дн. Разлог) и Неврокоп (дн. Гоце Делчев). \r\nIII-та бригада е част от Родопския отряд , който е създаден в края на септември 1912 г.(по време на Балканската война) със задача да разгроми турските сили в Тъмръшко и по долината на р. Места и да осъществи връзка между българските войски в Източна Тракия и 7-ма пехотна Рилска дивизия, действаща в състава на II-ра съюзна армия по долината на р. Струма. III-та бригада е съсредоточена в района на Ракитово и Лъджене (дн. квартал на Велинград). \r\nВ боя при р. Карагачдере, по време на Балканската война, ефрейтор Иван Арабаджиев и редник Кольо Тенев от 24-и пехотен черноморски полк пленяват турско бойно знаме. \r\nБалканската война (1912 – 1913 г.) е война на държавите от Балканския съюз 1912-1913 г., в който влизат България, Сърбия, Гърция и Черна гора, срещу Османската империя. Тя е предизвикана от нерешения национален въпрос на Балканите през последната четвърт на XIX и началото на ХХ в. По волята на западните европейски велики сили значителни части от полуострова, населени с българско, гръцко, сръбско и албанско население, остават в пределите на империята след Руско-турската освободителна война (1877-1878 г.). По този начин обществено-икономическото и културно развитие е възпрепятствано, както от съществуващите феодални порядки в Османската империя, така и от упражнявания национален и религиозен натиск. \r\nКонкретен повод за войната стават кланетата над българското население в Щип (ноември 1911 г.) и Кочани (юли 1912 г.). В отговор на жестокостите на османските власти правителствата на България, Гърция, Сърбия и Черна гора отправят до Високата порта искане за административни реформи в европейските предели на империята и след последвалия категоричен отказ от нейна страна те пристъпват към обща мобилизация на войските си. Начало на военните действия поставя Черна гора. В края на септември 1912 г. нейните войски нахлуват в Северна Албания. Това става повод за прекратяване на дипломатическите отношения между Османската империя и четирите балкански правителства. На свой ред на 5 октомври същата година България и Гърция обявяват война на Турция. На 7 октомври към тях се присъединява и Сърбия. При започване на войната балканските съюзницки разполагат общо с 645 000 души войска и 1412 оръдия, а армията на Османската империя възлиза на 420 000 души и 930 оръдия. \r\n1908 г. \r\nБългарският оперен професионален театър “Българска оперна дружба” изнася първото си представление в Народния театър в София с откъси от оперите “Фауст” от Гуно и “Трубадур” от Верди. Театърът е основан в София през 1908 г. от група оперни артисти начело с Константин Михайлов – Стоян, роден в село Голям Боялък, Бесарабия, и Драгомир Казаков, роден в Тулча. През 1921 г. “Българска оперна дружба” прераства в държавен оперен театър под името Народна опера – София. \r\n1876 г. \r\nВ Букурещ е свикан народен събор от Българското централно благотворително общество, който приема програма за възтановяване на българската държава в пределите на Мизия, Тракия и Македония. \r\n1860 г. \r\nУниатските дейци начело с Драган Цанков изготвят молба за признаване на българската униатска църква. \r\n1795 г. \r\nОбесена е Св. Злата Мъгленска (гр.: Αγία Χρυσή, Агия Хриси). Тя е живяла през 18 век по време на османското владичество. Според житието на светицата написано от Никодим Светогорец, тя е била отвлечена, изтезавана и погубена заради отказа си да приеме мюсюлманската вяра. Българската православна църква и Цариградската патриаршия почитат паметта й на 18 октомври всяка година. \r\n  На тази дата са родени: \r\n1966 г. \r\nРоден е Слави Трифонов - български шоумен и певец. Първите му изяви са в студентското предаване “Ку-ку” (началото на 90-те години); водещ е на телевизионното шоу “Каналето”. След разделянето на екипа на предаването, става продуцент и водещ на тв шоу “Хъшове”. Шоуто е свалено от екрана на БНТ след първото предаване през 1998 г., но продължава да се излъчва по различни кабелни телевизии. През 2000 г. по bTV стартира “Шоуто на Слави”. Слави Трифонов се изявява и като певец. \r\nДискография: “Ръгай чушки в боба” (1993 г.), “Шат на патката главата” (1994 г.), “Жълта книжка” (1995 г.), “Хъшове” (1996 г.), “Каналето” (1997 г.), “Едно ферари с цвят червен” (1997 г.), “Вавилон” (1998 г.), “Няма не искам” (1999 г.), “Часът на бенда” (2000 г.), “Vox populi” (2002 г.) и други. \r\n1946 г. \r\nРоден е Кънчо Атанасов – български белетрист и сценарист. Сред най-известните му произведения са “Покрив” (1978 г.), “Живите хора” (1980 г.), както и телевизионната пиеса “Хартиеният човек” (1986 г.) \r\n1937 г. \r\nРоден е Людмил Стайков - български театрален, телевизионен и филмов режисьор. Завършва режисура във ВИТИЗ (НАТФИЗ). Стайков е професор по кинорежисура; зам.-ректор на института от 1983 г. Секретар и председател е на СБФД до 1991 г. Първоначално Стайков се утвърждава като театрален и оперен постановчик - “Я колко макове!” (1964 г.), “Спасителят в ръжта” (1966 г.), “Хъкълбери Фин” (1970 г.), “Човешки глас” (1975 г.). В края на 60-те и началото на 70-те години работи интензивно в телевизията - “Любовта на трите портокала” (1969 г.), “Трета присъда” (1970 г.), “Да излъжеш дявола” (1970 г.), “Голямата награда” (1970 г.), “Софийски камерен оркестър” (1970 г.), “Кармен” (1970 г.), “Пирински напеви” (1971 г.), “Асоциации” (1971 г.), “Надя Афеян” (1971 г.), “Братя по дух” (1973 г.), “Време разделно” (1988 г.) \r\nЛюдмил Стайков получава 3 пъти наградата за режисура на СБФД. Носител е на “Златна роза”, Варна за “Хан Аспарух” (1982 г.); Печели златен медал за “Обич”, Москва (1973 г.), и др. \r\n1892 г. \r\nРоден е Ангел Сладкаров, един от основателите на българската оперета. През 1917 г. образува първата професионална оперетна трупа, която играе в театър \"Одеон\". В трупата участват артистите Надя Хадживанова, Цветана Зографова, Цветана Руменова, Донка Палазова, Генчо Марков, Иван Радев. \r\nАнгел Сладкаров и неговата трупа взимат участия и в спектаклите на основания през 1919 г. оперетен театър с ръководители Кръстьо Сарафов и Петко Атанасов. Той е и сред основателите на \"Кооперативен оперетен театър\" през 1922 г. \r\n1884 г. \r\nВъв Варна се ражда Георги Купов. Купов завършва морския кадетски корпус в Петербург и офицерска специализация в Кронщадт. Служи в дунавската флотилия и военноморския флот. Командва миноносеца „Дръзки” при успешната му атака срещу турския крайцер „Хамидие” по време на балканската война. На тази дата умират: \r\n1975 г. \r\nУмира Александър Оббов – български политически и държавен деец. Член на БЗНС, секретар на ПП на БЗНС (1914-1919 г.). Оббов е депутат и подпредседател на ХVIII-то ОНС (1919–1923 г.). По време на управлението на Александър Стамболийски (21 май 1920 г. – 9 юни 1923 г.) е министър на земеделието и държавните имоти. След преврата на 9 юни 1923 г. емигрира в Чехия. В периода 1923-1925 г. е член на Задграничното представителство на БЗНС. През 1936 г. се завръща в България и се налага като един от ръководителите на БЗНС \"Александър Стамболийски\" (\"Пладне\"). След 9 септември 1944 г. отново е избран за член на ПП на БЗНС (1945–1947 г.) и политически секретар. Главен редактор е на в. \"Народно земеделско знаме\" (1944-1946 г.), министър на земеделието и подпредседател на МС в правителството на Георги Димитров (1946–1947 г.). \r\n1967 г. \r\nУмира Асен Христов Йорданов - български и американски летец и авиоконструктор. Асен Йорданов е роден през 1896 г. в София. Завършва гимназиалното си образование в София. Конструира планер, с който лети за първи път в България (15 февруари 1912 г.). През 1912 г. се записва да учи в Пилотското училище в Етан, Франция. По време на Балканската война (1912 г.-1913 г.) е авиомеханик, а по време на Първата световна война (1914-1918 г.) - летец пилот. През 1915 г. построява самолет с оригинална конструкция. От 1921 г. е в САЩ, където работи като летец конструктор, пилот изпитател, а по-късно - конструктор в известни американски авиационни заводи. Конструира самолет ДС-3, произвеждан в САЩ и СССР по лиценз като ЛИ-2. Работи в областта на методиката на летене в сложни метеорологични условия и на радиоелектрониката. Йорданов е един от създателите на гражданската авиация на САЩ. Автор е на оригинални трудове (на английски език) в областта на авиацията: \"Вашите крила\" (1938 г.), \"През облаците\" (1938 г.), \"Безопасност при полета\" (1941 г.), \"Авиационен речник\" (1942 г.) и др. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.10.18", "title": "Денят 18 октомври в българската история"}
{"url": "http://www.focus-news.net/news/2018/10/18/2579628/pregled-na-osnovnite-temi-v-dobrudzhanskiya-pechat.html", "text": "„Данъците в Балчик ще останат без промяна в следващите три години“, съобщава на първа страница вестник „Нова добруджанска трибуна“. Запазване размера на данъците показва актуализирана бюджетна прогноза за периода 2019 – 2021 г. Днес ще бъде разгледано предложението. Постъпленията в местни дейности се залага да бъдат годишно около 14 милиона лева, а разходите – с близо милион по-малко. Очаква се също общинските съветници да утвърдят право на строеж на съдебна плата в центъра на Балчик. „Започва пререгистрация на такситата за 2019 година“, съобщава изданието. За началото на кампанията е съобщил директорът на Дирекция „Икономическо развитие и европейски фондове“ Петър Енев. Подаването на документи ще става в Центъра за информация и услуги на първия етаж в сградата на Община град Добрич. „Създават локална координационна мрежа за превенция на употребата на наркотици“, съобщава всекидневникът. Новата структура ще обедини информация и усилията на всички институции, които са ангажирани с грижа за младите хора. Отчита се все по-голяма агресия в производството и разпространението на наркотици у нас. Според експерти за да бъде предотвратен този процес, трябва различните страни – родители, семейство, община, държава да обединят усилия. „Пресъздадоха опита за румънски десант при Ряхово“, съобщава на първа страница другият регионален вестник „Добруджанска трибуна“. Във възстановката се е включил и „46-ти пехотен Добрички полк“. В реконструкцията са се включили клубове от цяла Североизточна България. Организатор на събитието е Сдружението за военно-патриотично възпитание на младежта „Приказка за България“. „Половинвековен юбилей отбеляза Български камерен оркестър“, съобщава всекидневникът. Оркестърът е създаден 5 години след закриването на Симфоничния оркестър в Добрич. За кратко време съставът на оркестъра се доказва и всяка негова поява на сцената е доказателство за висок професионализъм. Сред първите диригенти са проф. Васил Стефанов, Константин Илиев, Васил Казанджиев и др. „В Държавно ловно стопанство – Балчик залесяват 52 дка“, съобщава изданието. Есенното залесяване в този район ще започне след необходимата подготовка на почвата. Ще се засади жълъд. Насаждения ще има в землищата на селата Сенокос и Бобовец и на град Балчик.", "date": "2018.10.18", "title": "Преглед на основните теми в добруджанския печат"}
{"url": "http://www.focus-news.net/news/2018/10/18/2579627/blagoevgrad-dvizhenieto-po-patya-petrich-selo-parvomay-tryabva-da-se-izvarshva-s-povisheno-vnimanie-zaradi-izsichane-i-kastrene-na-darveta.html", "text": "Движението по III-198 в участъка от град Петрич до село Първомай от километър 74 до километър 77 трябва да се извършва с повишено внимание. Това съобщиха за  Радио „Фокус“ – Пирин  от Областно пътно управление – Благоевград. Причината е изсичане и кастрене на дървета. Движението се регулира от сигналисти. Водачите трябва да се движат с повишено внимание и съобразена скорост в свободната лента съобразно създадената организация. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. От Областно пътно управление - Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.10.18", "title": "Благоевград: Движението по пътя Петрич - село Първомай трябва да се извършва с повишено внимание заради изсичане и кастрене на дървета"}
{"url": "http://www.focus-news.net/news/2018/10/18/2579630/denyat-18-oktomvri-v-svetovnata-istoriya.html", "text": "Денят 18 октомври: Украйна влиза в Съвета на Европа; Азербайджан обявява своята независимост; Руският космически кораб “Венера-4” извършва първото в световната история успешно кацане на едноименната планета; появяват се първите комикси; САЩ закупуват от Русия Аляска за 7.2 милиона долара; Световен ден за мониторинг на водата. \r\n2015 г. \r\nВ Швейцария се провеждат избори за Федерално събрание. Победа удържа Швейцарската народна партия. \r\n2014 г. \r\nРуският товарен кораб „Симушир“ претърпява техническа авария до бреговете на Канада. \r\n2013 г. \r\nВ Санкт-Петербург се провежда Второто Световно първенство по бойни изкуства. \r\n2012 г. \r\nАвстралия, Аржентина, Люксембург, Руанда и Република Корея са избрани за непостоянни членове на Съвета за сигурност на ООН за срок от две години. \r\n2011 г. \r\nМилиардерът Ричард Брансън и собственик на Virgin Galactic открива космодрум, който е част от компанията му за космически полети. \r\n2007 г. \r\nБеназир Бхуто се завръща в Пакистан с намерение да участва в парламентарните и местните избори, насрочени за 8 януари 2008 г., след като президентът Первез Мушараф я амнистира по отправените ѝ обвинения в корупция. При тържествено ѝ посрещане в Карачи срещу нея е извършен двоен самоубийствен бомбен атентат, при който загиват над 130 от посрещачите и 500 са ранени, а самата Бхуто остава невредима. Беназир Бхуто е пакистански политик. Тя е министър-председател на Пакистан в периодите 1988-1990 и 1993-1996 г. Бхуто е първата жена, избрана да ръководи ислямска държава. \r\n2003 г. \r\nСлед получена заплаха за взрив е евакуирана Третяковската галерия. \r\n2002 г.  \r\nТози ден се обявява за Световен ден за мониторинг на водата. \r\n2000 г. \r\nНа брега на Мексиканския залив, океанът изхвърля телата на почти 300 мъртви акули. Причината на масовата гибел на морските хищници така и не е установена. \r\nФСБ (Федеральная служба безопасности ) на Русия съобщава за предотвратен терористичен заговор на екстремистката ислямска организация “Братя мюсюлмани”. \r\n1998 г. \r\nВ Нигерия след взрив на газопровод загиват 700 души. \r\n1997 г. \r\nВ Билбао (Испания) е открит музеят Гугенхайм (The Guggenheim Museum Bilbao). Това е най-голямата изложбена галерия в света. \r\n1995 г. \r\nУкрайна влиза в Съвета на Европа. \r\n1993 г. \r\nВ Латвия се въвежда нова национална валута – лат. \r\n1991 г. \r\nАзербайджан обявява своята независимост. \r\n1989 г. \r\nЕрих Хонекер е свален от поста държавен глава на ГДР. \r\n1983 г. \r\nВ Берлин се провежда тридесет и седмата сесия на Съвета за икономическа взаимопомощ (СИВ) - междуправителствена организация за икономическо и научно-техническо сътрудничество, основана през 1949 г. от България, Полша, Румъния, СССР, Унгария и Чехословакия. По-късно към СИВ се присъединяват Албания (до 1961 г.), ГДР, Монголската народна република, Куба, Виетнам. Съветът за икономическа взаимопомощ съществува до 1991 г. \r\n1967 г. \r\nСъстои се премиерата на анимационния филм на Уолт Дисни – “Книга за джунглата”. \r\nРуският космически кораб “Венера-4” извършва първото в световната история успешно кацане на едноименната планета. \r\n1962 г. \r\nЗапочва т. нар. Карибската криза - регионален конфликт, възникнал след намесата на САЩ във вътрешните работи на Куба във връзка със строителството на съветска ракетна база на острова. Конфликтът се задълбочава, след като американският президент Джон Кенеди обявява на 22 октомври 1962 г. икономическа и военна блокада на Куба в отговор на разполагането на съветски стратегически ракети на острова. Карибската криза продължава до края на октомври, когато започват американско - съветски преговори. Страните постигат споразумение СССР да изтегли ракетите от Куба, САЩ да изтеглят същия брой ракети от Италия и Турция и да свалят кубинската блокада. \r\n1944 г. \r\nПравителството на Гърция, намиращо се в изгнание от 1941 г., се завръща в родината си. \r\nВ 6 часа сутринта, след артилерийска и авиационна подготовка, частите на 2-ра пехотна дивизия и Парашутната дружина атакуват Стражинската позиция. \r\nБоевете за Стражинската укрепена позиция започват още на 6 октомври 1944 г. Между 10 – 17 октомври частите на Първа българска армия, под командването на генерал-майор Владимир Стойчев, се реорганизират за решително настъпление срещу отбраняващите се на линията с. Петралица – вис. Стражин немски части. \r\nВъпреки усилията и многото жертви атаката е отблъсната. След неуспеха на сутрешната офанзива срещу Стражинската укрепена позиция, командването на дивизията взема решение настъплението да се поднови в 15,00 ч на същия ден. След ожесточени сражения позицията е окончателно превзета на следващия ден, като по този начин е разчистен пътят за настъпление към Куманово и Скопие. \r\n1943 г. \r\nСъветските войски освобождават Мелитопол. \r\nЗапочват Англо-американски бомбардировки над гарата в Скопие и над град Велес, където загиват над 40 души. \r\n1941 г. \r\nЯпонската полиция арестува Рихард Зорге - руски разузнавач. В качеството си на немски журналист, той събира и предава ценни за съветското разузнаване сведения, включително и данни за нахлуването на нацистка Германия на територията на Съветския съюз. Екзекутиран е през 1944 г., а през 1964 г, посмъртно е награден с отличие “Герой на СССР”. \r\nНемските войски завземат Можайск. \r\n1929 г. \r\nБританският Частен Съвет признава британските жени за “личности”, като отменя решението на канадския Върховен съд, който забранява на жените да заемат обществени длъжности. \r\n1926 г. \r\nВъв вестник “Ню Йорк Таймс” за първи път е публикувано политическото завещание на Ленин. \r\nРоден е Чък Бери - американски певец и музикант, един от първите изпълнители на рокендрол. Оказва силно влияние върху бийтмузиката в началото на 60-те години в следствие, на което популярността му нараства. Стилът му е съчетание между ритъм-енд-блус, кънтри и блус-елементи. \r\nСред по-известните негови албуми са: \"After School Sessions\" (1958 г.), \"One Dozer Berrys\" (1958 г.), \"Chuck Berry Is on Top\" (1959 г.), \"New Juke Box Hits\" (1960 г.), \"C. Berry Greatest Hits\" (1964 г.), \"C. Berry in London\" (1965 г.), \"Chuck Berry 75\" (1975 г.), \"Motorvatin\" (1979 г.), \"The Great Twenty-Eight\" (1982 г.), \"Hail! Hail! Rock’n’Roll\" (1987 г.), \"On The Blues Side\" (1994 г.), \"Anthology\" (2000 г.). \r\n1922 г. \r\nВ Англия се основава английската радио-съобщителна и телевизионна корпорация Би Би Си (British Broadcasting Corporation, BBC). \r\n1921 г. \r\nОбразува се Кримската АССР. \r\n1918 г. \r\nОбразува се Република Чехословакия. \r\n1915 г. \r\nРуските войски, начело с генерал А. Деникин, завземат Чарторийск. \r\n1896 г. \r\nС провал завършва премиерата на пиесата “Чайка” на Антон Чехов. \r\nВ “Ню Йорк Джърнъл” се появяват първите комикси. \r\n1883 г. \r\nВ Петербург на мястото на убийството на Александър Втори е построен храмът “Спас на крови” (Възкресение Христово). \r\nХрамът е построен на мястото, където на 1 март 1881 г. е извършен терористичен акт с адска машина срещу император Александър ІІ от организацията “Народна воля”. Архитект на храма е Алфред Парланд, който работи заедно с архимандрит Игнатий. Според легендата в нощта след атентата срещу императора, на бащата на архимандрита се присънила Богородица, която показала къде да се изгради бъдещия храм. \r\n1867 г. \r\nСАЩ закупуват от Русия Аляска за 7.2 милиона долара въпреки протеста на голяма част от критиците, считащи заплатената сума, за изключително висока цена за едно “голямо количество лед”. \r\n1823 г. \r\nБавария и Саксония влизат в съюз срещу Наполеон. \r\n1812 г. \r\nСлед неочаквана атака руската армия разбива френските войски на Мюрат при Тарутино. Наполеон е принуден да вземе решение за отстъпление от Москва. \r\n1793 г. \r\n24-годишният Наполеон Бонапарт е произведен в ранг командир на батальон. \r\n1685 г. \r\nФренският крал Луи XIV отменя Нантския едикт (указ, подписан от френския крал Анри IV на 13 април 1598 г. в Нант, който слага край на Религиозните войни във Франция) и така лишава хугенотите (френските протестанти) от предоставените им религиозни и политически права. \r\n1667 г. \r\nВ Америка холандците основават Брюкелен (Бруклин). На тази дата са родени: \r\n1960 г. \r\nРоден е Жан-Клод Ван Дам (с истинска фамилия Ван Варенберг) - американски актьор от белгийски произход. Участва във филмите: \"Безследно изчезнали\" (1984 г.), \"Няма място за отстъпление\" (1986 г.), \"Кървав спорт\" (1987 г.), \"Червеният скорпион\" (1988 г.), \"Смъртна присъда\" (1989 г.), \"Леон\" (1990 г.), \"Двоен удар\" (1991 г.), \"Универсален войник\" (1992 г.), \"Без изход\" (1992 г.), \"Трудна мишена\" (1993 г.), \"Ченге във времето\" (1994 г.), \"Приключението\" (1997 г., режисьор), \"Легионерът\" (1998 г.), \"Универсален войник” 2 (1999 г.), \"Кикбоксьорът” 1 и 2, (1999 г.), \"Уличен боец\" (1999 г.), \"The Order\" (2001 г.), \"Монахът\" (2001 г.), \"The Replicant\" (2001 г.), \"Derailed\" (2002 г.), \"The Monk\" (2002 г.). \r\n1956 г. \r\nРодена е Мартина Навратилова – чешка тенисистка, носителка на рекордните девет индивидуални титли от турнира “Уимбълдън”. \r\n1927 г. \r\nРоден е Джордж Скот - американски актьор и режисьор (“Анатомия на убийството” (1959 г.), “Формулата” (1980 г.), “Отбой” (1981 г.), “Изпускащата огън” (1984 г.), “Собствен избор” (1986 г.), “Двойното убийство на улица “Морг” (тв, 1985 г.), “Красавицата и звярът”, “Роки Марчиано” (тв, 1999 г.). Джордж Скот умира през 1999 година. \r\n1926 г. \r\nРоден е Чък Бери - американски певец и музикант, един от първите изпълнители на рокендрол. Оказва силно влияние върху бийтмузиката в началото на 60-те години в следствие, на което популярността му нараства. Стилът му е съчетание между ритъм-енд-блус, кънтри и блус-елементи. \r\nСред по-известните негови албуми са: \"After School Sessions\" (1958 г.), \"One Dozer Berrys\" (1958 г.), \"Chuck Berry Is on Top\" (1959 г.), \"New Juke Box Hits\" (1960 г.), \"C. Berry Greatest Hits\" (1964 г.), \"C. Berry in London\" (1965 г.), \"Chuck Berry 75\" (1975 г.), \"Motorvatin\" (1979 г.), \"The Great Twenty-Eight\" (1982 г.), \"Hail! Hail! Rock’n’Roll\" (1987 г.), \"On The Blues Side\" (1994 г.), \"Anthology\" (2000 г.). \r\n1925 г. \r\nРодена е Мелина Меркури – гръцка драматична актриса, певица, кинозвезда и политик. \r\n1859 г. \r\nРоден е Анри Бергсон – френски философ, представител на интуитивизма и на “философията на живота”. В периода 1902 -1914 г. е професор в Колеж дьо Франс. През 1914 г. става член на Френската академия. Лауреат е на Нобелова награда за литература от 1927 г. Анри Бергсон продължава традицията на френския спиритуализъм от ХIХ век, като си поставя за задача създаването на “позитивната метафизика”. \r\n1854 г. \r\nВ Грен, Швеция е роден Соломон Август Андре, шведски изследовател на Арктика. През 1897 г. предприема опит за достигане до Северния полюс по въздух. Успява да излети с балона „Орел” от Шпицберген, но при неизвестни обстоятелства загива заедно със спътниците си Нилс Сриндберг и Кнуд Френкел. \r\n1799 г. \r\nРоден е Кристиан Шонбайн – немски учен, откривател на озона. \r\n1785 г. \r\nРоден е Томас Пийкок – английски писател. \r\n1706 г. \r\nРоден е Балтасаре Галупи - италиански композитор, представител на венецианската школа в музиката, майстор на операта буфа. Ръководи капелата на църквата \"Сан Марко\" във Венеция. В периода 1765- 1768 г. е придворен капелмайстор в Петербург, където поставя оперите \"Кралят пастир\" (1766 г.) и \"Ифигения в Таврида\" (1768 г.). Автор е на много опери, 20 от които са върху либрета от К. Голдони (най-популярната от тях е \"Селският философ\", 1754 г.). Балтасаре Галупи пише също кантати, серенади, оратории, сонати и др. Галупи умира през 1785 година. На тази дата умират: \r\n1948 г. \r\nУмира Валтер фон Браухич – германски военачалник, ген.- фелдмаршал. От 1937 г. командва IV-та група армии. След отстраняването на ген. В. Фрич, Браухич е назначен за главнокомандващ на сухопътните войски. Той участва в разработката и осъществяването на плановете за настъплението срещу Съветския съюз. След провала на Московската офанзива е уволнен (19 декември 1941 г. ) и преминава в запас. През 1945 г. се предава в плен на англичаните. Валтер фон Браухич умира в болница в Хамбург, като военопленник. \r\n1931 г. \r\nУмира Томас Едисон - американски предприемач и изобретател в областта на електротехниката. Изобретява устройство за дуплекс при телеграфиране, усъвършенства телефона на Ал. Бел и създава фонограф (грамофон), внедрява електрическа лампа с нажежаема жичка (1879 г. ), електрически ключ, електромер и много др.; експериментира електрификацията на железниците и разработва електромагнитната сепарация на железни руди. През 1883 г. Едисон открива термоелектронната емисия. Той конструира най-мощните електрически генератори. По проект на Едисон през 1882 г. в Ню Йорк е построена първата в света електростанция за постоянен ток за обществено ползване. От 1887 г. до края на живота си живее в Уест Ориндж, където ръководи създадения от него изобретателски център. През този период усъвършенства фонограма и кинокамера, създава апарат за записване на телефонни разговори. Изобретява жп спирачка, желязно-никелов акумулатор и много др. Томас Едисон е автор на над 1 000 патентовани изобретения. \r\n1893 г. \r\nУмира Шарл Гуно - френски композитор, основоположник на ново направление във френския оперен театър - лиричната опера. Шарл Гуно е роден през 1818 г. в Париж. Първата му опера е \"Сафо\" (1851 г.); следва \"Кървавата монахиня\" (1854 г.). Успех постига с \"Фауст\" (1859 г.). Следват: \"Савската царица\" (1862 г.), \"Мирей\" (1864 г.), \"Ромео и Жулиета\" (1867 г.) и др. Автор е на няколко оратории, меси, симфонии, пиеси за пиано и орган и др., както и на една мемоарна книга. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.10.18", "title": "Денят 18 октомври в световната история"}
{"url": "http://www.focus-news.net/news/2018/10/18/2579629/api-ot-700-chasa-do-1900-chasa-shte-se-ogranichava-dvizhenieto-po-pat-iii-806-devin-mihalkovo-za-zasnemane-na-filmova-produktsiya.html", "text": "От 7.00 часа до 19.00 часа днес ще се ограничава движението на моторни превозни средства по път III-806 Девин – Михалково за заснемане на филмова продукция. Това съобщиха от пресцентъра на  Агенция „Пътна инфраструктура“ . Трафикът ще се пропуска контролирано в двете посоки през кратки интервали от време.  \r\nНеобходимо е шофьорите да карат внимателно, спазвайки създадената организация за движение, указанията на „Пътна  полиция“ и на регулировчиците на място.", "date": "2018.10.18", "title": "АПИ: От 7.00 часа до 19.00 часа ще се ограничава движението по път III-806 Девин – Михалково за заснемане на филмова продукция"}
{"url": "http://www.focus-news.net/news/2018/10/18/2579631/plovdiv-dvizhenieto-se-izvarshva-v-avariynata-lenta-po-avtomagistrala-trakiya-pri-km-112-kray-selo-tsalapitsa-poradi-remontni-deynosti.html", "text": "Трафикът на територията на град Пловдив е интензивен към този час, предаде репортер на  Радио „Фокус“ – Пловдив . Задръствания затрудняват движението по булевардите „Цар Борис III Обединител“, „Христо Ботев“, „Найчо Цанов“, „Руски“, „Шести септември“, „Източен“, „Пещерско шосе“, „Васил Априлов“ и „България“. Западното платно на бул. „Цар Борис III Обединител” в участъка от ул. „Патриарх Евтимий“ до ул. „Света Петка“ е затворено за движение заради строително-монтажни дейности. Движението се извършва двупосочно в източното платно. Временната организация на движение ще бъде валидна до края на ноември. Маршрутите на автобусни линии №9 и 93 от основния вътрешноградски транспорт са променени. Въведено е частично ограничение на движението по източното платно на бул. „Асеновградско шосе“ в Пловдив в района на кръстовището с бул. „Освобождение“ поради преасфалтиране. Въведеното ограничение ще е валидно до 21 октомври. От 22 до 25 октомври следващата седмица ще бъде ограничено движението в западната половина. До 21 октомври маршрутът на автобусите по линии №4, 10 и 99 от основния вътрешноградски транспорт е променен двупосочно. Временно движението по бул. „България“ в Пловдив се осъществява двупосочно в северното платно на пътната артерия поради полагането на топлопровод в участък от около 60 метра в южното платно. \r\nНатоварено движение се отчита и по основните направления в Пловдивска област, съобщиха от Областното пътно управление. Интензивен е трафикът по пловдивския участък на АМ „Тракия“, както и по пътищата Пловдив - Карлово и Пловдив - Асеновград. Пътните настилки на територията на областта са сухи и нормално проходими. Временно движението се извършва в аварийната лента по АМ „Тракия“ при км 112 в района на село Цалапица поради ремонтни дейности на съоръжение. Затворени за движение са активната и изпреварващата лента. Срокът на ремонтните дейности е до 8 ноември. До 31 октомври преминаването по пътя Югово - Лъки ще се осъществява в едната лента поради пропадане на част от пътното платно. Движението в проблемния участък се регулира с пътни знаци. Водачите трябва да бъдат особено бдителни, преминавайки по пътищата Бачково - Нареченски бани, Юговско ханче - Югово - Лъки и Кричим - Девин, тъй като има опасност от образуването на свлачища и срутища. \r\nТони МИХАЙЛОВ", "date": "2018.10.18", "title": "Пловдив: Движението се извършва в аварийната лента по автомагистрала „Тракия“ при км 112 край село Цалапица поради ремонтни дейности"}
{"url": "http://www.focus-news.net/news/2018/10/18/2579625/mladezhi-gerb-sofiya-shte-razdavat-flaeri-s-informatsiya-za-trafika-na-hora-v-sgradata-na-narodnoto-sabranie.html", "text": "Младежите от ГЕРБ - София ще проведат инициатива, посветена на Европейския ден за борба с трафика на двора. Това съобщиха от пресцентъра на  ПП ГЕРБ . Това ще се случи от 8.30 часа днес в Народното събрание. В инициативата на младите хора ще се включи и председателят на ПГ на ГЕРБ и председател на Комисията по вътрешна сигурност и обществен ред Цветан Цветанов. Всички те ще раздават флаери с информация за трафика на хора на народните представители и гости на парламента. \r\nЦелта на младежите от ГЕРБ - София е да привлекат вниманието на гражданите към явлението трафик на хора, което често бива забравяно или подценявано, но е изключително сериозен проблем на модерното общество.", "date": "2018.10.18", "title": "Младежи ГЕРБ - София ще раздават флаери с информация за трафика на хора в сградата на Народното събрание"}
{"url": "http://www.focus-news.net/news/2018/10/18/2579620/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с подмяна на водомерен възел в с. Железница, се налага спиране на водоподаването от 09:00 до 16:00 часа на клиентите на „Софийска вода”, живеещи в района на: с. Железница. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на площада. \r\nВъв връзка с реконструкция на уличен водопровод на ул. „Сава Михайлов“ в жк. „Западен парк“ се налага спиране на водоподаването от 10:00 до 22:00 часа на клиентите на „Софийска вода”, живеещи в района на: ул. „Сава Михайлов“ от бл. 33А до бул. „Царица Йоана“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Найчо Цанов“ ъгъла с ул. „Сава Михайлов“. \r\nВъв връзка с подмяна на спирателен кран на бул. „Мадрид“ в кв. „Подуене“ се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул. „Мадрид“ от бул. „Евлоги и Христо Георгиеви“ до ул. „Черковна“ – четни номера. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Мадрид“ ъгъла с ул. „Васил Друмев“. \r\nВъв връзка с монтаж на спирателен кран на бул. „Александър Стамболийски“ в Центъра се налага спиране на водоподаването от 09:00 до 18:00 часа на клиентите на „Софийска вода”, живеещи в района на: бул. „Александър Стамболийски“ от бул. „Витоша“ до ул. „Княз Борис I“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Александър Стамболийски “ ъгъла с бул. „Витоша“. \r\nВъв връзка с подмяна на сградно водопроводно отклонение  на ул. 6 вилна зона „Киноцентър“ се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Иван Богданов“  от ул. „Проф. Боян Пенев“ до ул. „Стилиян Чилингиров“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Иван Богданов“ №7. \r\nВъв връзка с изграждане на сградно водопроводно отклонение  на ул. „Синчец“ в с. Негован се налага спиране на водоподаването от 09:30 до 18:30 часа на клиентите на „Софийска вода”, живеещи в района на: ул. „Емануил Александров“  от ул. „Училищна“ до ул. „Нов живот“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Училищна “ ъгъла с ул. „Емануил Александров“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.18", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/10/18/2579633/negovo-visokopreosveshtenstvo-rusenskiyat-mitropolit-naum-navarshva-50-godini-na-19-oktomvri.html", "text": "Негово Високопреосвещенство Русенският митрополит Наум навършва 50 години на 19 октомври, предаде репортер на  Агенция „Фокус“ . Той е роден на 19 октомври 1968 г. във Варна. Завършва основно и средно образование в родния си град. След отбиване на военната си служба през 1989 г. постъпва в паралелния курс на Софийската духовна семинария „Св. Йоан Рилски“ при гара Черепиш. През 1994 г. завършва Богословския факултет при Софийския университет „Св. Климент Охридски“. \r\nНа 22 декември 1990 г. като студент в Богословския факултет е постриган за монах от Браницкия епископ Герасим, под духовното старчество на Варненския и Преславски митрополит Кирил. На Неделя Православна през 1991 г. е ръкоположен за йеродякон от митрополит Кирил в катедралния храм „Св. Успение Богородично“ във Варна. На 26 юли 1992 г. е ръкоположен за йеромонах също от Варненския митрополит в старинния храм „Св. Параскева“ във Варна. От 10 септември 1992 г. до 15 юли 1996 г. е ефимерий и учител в Пловдивската духовна семинария „Св. св. Кирил и Методий“, като летните месеци е и ефимерий в Бачковския манастир. През 1997 г. е на специализация в Гърция. \r\nОт 1 юни 1997 г. служи като духовник в гр. Велики Преслав, Варненска и Великопреславска епархия. На 20 декември 1998 г. е възведен в архимандритско достойнство от митрополит Кирил в храм „Св. Архангел Михаил“ във Велики Преслав. По решение на Св. Синод на БПЦ от 1 април 2004 г. е назначен за Главен секретар на Св. Синод на БПЦ и за председател на църковното настоятелство на Патриаршеската катедрала „Св. Александър Невски“. \r\nНа 17 март 2007 г. в храм „Св. Александър Невски“ е хиротонисан за епископ с титлата „Стобийски“ от Българския патриарх Максим и членовете на Св. Синод  и като такъв продължава да изпълнява задълженията си на Главен секретар на Св. Синод.  На 23 март 2014 г. в Синодалния параклис „Св. цар Борис“ след провеждането на синодалния канонически избор е избран с пълно единодушие за Русенски митрополит. На 5 април 2014 г. е  въдворен в гр. Русе като епархийски митрополит.  \r\nНикола ПЕТКОВ", "date": "2018.10.18", "title": "Негово Високопреосвещенство Русенският митрополит Наум навършва 50 години на 19 октомври"}
{"url": "http://www.focus-news.net/news/2018/10/18/2579634/pregled-na-osnovnite-temi-v-starozagorskiya-pechat.html", "text": "„Сбогом на Ахмед баир и Бейска курия“ е водещо заглавие на вестник  „Старозагорски новини“ . ВАС потвърди решението на Общински съвет Стара Загора за смяната на 868 турско-арабски имена на местности. Върховният административен съд на Република България е преценил като неоснователна жалбата на Мюсюлманско изповедание по повод решение на Общински съвет Стара Загора за преименуване на местности, носещи турско-арабски имена, на територията на общината. До висшата инстанция се стигна, след като Административен съд - Стара Загора, прие, че решението на местния парламент, с което преименуват местности, не е административен акт, който да подлежи на съдебен контрол. Върховният административен съд е изложил и допълнителни съображения, че оспореното решение не засяга правата и интереса на жалбоподателя в лицето на Мюсюлманско изповедание. В решението му е записано, че остава в сила определение No 197/31.07.2018 г., постановено от Административния съд в Стара Загора. Решението на Общински съвет - Стара Загора за смяната на 868 турско-арабски имена на местности на територията на общината, останали в наследство от петвековното робство, беше взето на 31 май т.г. с гласовете на 39 общински съветници, двама гласуваха „против\", а четирима - с „въздържал се\". Това предизвика остра реакция от страна на групата на ДПС в местния парламент, чийто представител д-р Тунджай Йозтюрк го оприличи на втори Възродителен процес и изрази мнение, че това ще провокира противопоставяне, разделяне, насаждане на омраза и ксенофобия. Още същия ден с декларация срещу решението на ОбС се обявиха и от Мюсюлманско изповедание, след което се стигна до жалба в съда. След като вече е налице решение на ВАС, което не подлежи на обжалване, приетите нови 868 имена на местности на територията на община Стара Загора ще бъдат изпратени в Агенция по геодезия, картография и кадастър, както и в Областна дирекция „Земеделие\", които ще заменят останалите от турското робство топоними, които освен всичко друго са и трудни за произнасяне. Така например местността Калпазан баир ще се казва Ялов рид, Бейска кория ще бъде Чорбаджийска гора, Ахмед баир - Антонов рид, Карталско дърво - Орлово дърво. Преводът отне една година на сформирана за целта комисия, като сериозна помощ оказаха и външни консултанти от Регионалния исторически музей и БАН. При преименуването е използван буквален превод, като членовете на комисията са се съобразили с конкретните географски особености на районите, в които са местностите.  \r\nПо предложение на директора на Регионалния исторически музей без промяна остава името на Берекет могила, тъй като тя е паметник на културата. Подобно мащабно преименуване на местности у нас се извършва за първи път след 1934 г. Административно объркване за гражданите не се очаква, тъй като местностите имат и идентификационни номера, освен наименования.  \r\n„Неспазване на условията за безопасност на труда е най-вероятната причина за инцидента в „Арсенал“ е друго заглавие от страниците на ежедневника. Шестима души са пострадали при трудова злополука в „Арсенал“ - Казанлък, вчера сутринта. Лансираната медийна информация за взривове и пожар не отговаря на истината. По данни на прокуратурата злополуката е станала около 8:45 часа в един от цеховете на Завод 3 в казанлъшката оръжейница. Четирима от пострадалите са получили фрактури и други по-леки наранявания, а останалите двама са били прегледани и освободени за домашно лечение. Най-тежко е пострадал 23-годишният Димитър Дългъчев, който е настанен в УМБАЛ „Киркович“ в Стара Загора. От здравното заведение съобщиха, че младият мъж е с тежка фрактура на ръката, мозъчно сътресение и повърхностни рани по главата, но състоянието му е стабилно. От прокуратурата информираха, че по случая се извършва разследване за причиняване на средни телесни повреди на повече от едно лице поради незнание или немарливо изпълнение на занятие или на друга правно-регламентирана дейност, представляваща източник на повишена опасност. Изп. директор на „Арсенал“ АД инж. Николай Ибушев, който в момента е в чужбина, съобщи за медията ни, че шестимата работници не са пострадали вследствие на взрив или пожар. По първоначална информация сутринта работещите в цеха видели, че от една от машините излиза пушек. Вместо да напуснат цеха, според инструкциите за безопасността на труда, те решили да разглобят машината. В нея е имало мокър барут, който не горял, но е тлеел. При разглобяването, вследствие на тлеенето, барутът се раздул и капакът на машината отхвръкнал от налягането и ударил един от работниците - най тежко пострадалия 23-годишен Димитър, като останалите му петима колеги също са получили наранявания и по-леки фрактури. Вероятно работниците с най-добри намерения са се опитали да разберат защо машината пуши и да отстранят аварията, но при раглобяването е станала злополуката. На мястото на инцидента в сряда бяха окръжният прокурор Дичо Атанасов и районния прокурор Таня Димитрова. През целия ден се извършваше оглед на местопроизшествието. Предстоят разпити на свидетели и назначаването на експертизи - техническа, медицинска и др., процесуално-следствени действия. Това не е първият инцидент в оръжейницата в Казанлък. През годините такива имаше и то с трагичен край, но в болшинството от случаите впоследствие беше установено, че причината за тях е неспазване на безопасните условия на труд, за които всички са инструктирани.  \r\n„Социалисти настояват за оставката на председателя на БСП – Казанлък“, пише още изданието. Тътенът от вътрешнопартийния преврат, извършен в ръководството на БСП - Казанлък през май т.г., със сигурност нито ще бъде преглътнат от привържениците на лявата идея, нито пък ще бъде заметен под килимчето. Доказателство за това е решението на легитимните структури на БСП - Дискусионен клуб за лява политика „Георги Кирков“ и клуб на ветераните, във връзка с направено предложение от страна на настоящия председател на БСП - Казанлък, Румяна Друмева за бъдеща съвместна работа. „Двуличието и лицемерието днес се приема за добродетел! В желанието си да докажем, че в българската политика би могло да има и чест, морал, достойнство, и най-вече отстояване на позиция с цената дори на политически преврат, Ви информираме за нашия отговор на отправено предложение“, гласи част от отговора, изпратен до Румяна Друмева от председателя на Дискусионния клуб за леви идеи „Георги Кирков“ - Станимир Стефанов. Публикувана е позицията на клуба без редакторска намеса:  „Ние, членовете на Дискусионен клуб за лява политика „Г. Кирков\" - Казанлък, не признаваме легитимността на Конференцията от 12 май 2018 г., както и избора за председател на ОбС на БСП Казанлък.  \r\nСчитаме, че Конференцията е нелегитимна поради следните обстоятелства:  \r\n- подготовката и провеждането й бяха проведени след решение на ИБ на НС на БСП и неуставно отстранен легитимно избрания Общински съвет на БСП Казанлък и заменен с „Работна група\";  \r\n- „Работната група\" си позволи нерегламентирани и неприемливи за демократичните принципи на партията действия. Оказан бе натиск върху основните партийни организации и техните ръководства;  \r\n- налице бяха множество нередности и фалшификации при провеждане на събранията (липса на кворум, дописване на протоколи след събранията, подписани протоколи, без да е проведено събрание, изземване функциите на ръководствата и др.);  \r\n- въпреки агресията на „Работната група\" повече от половината ОПО не проведоха събрания;  \r\n- над 450 социалисти, членове на Общинската партийна организация, изпратиха протестно писмо до НС на БСП, на което отговор и досега не е получен;  \r\n- със своите действия ИБ на НС на БСП помогна на фракционната група, на която говорител и ментор сте Вие, др. Друмева;  \r\n- извършен бе преврат в Общинската партийна организация;  \r\n- не се отчете обективното мнение на мнозинството. Нарушихте основни демократични принципи, заложени в Устава на БСП;  \r\n- не излъчихте единство и воля. Еуфорията Ви взе връх над разума. Нямахте нагласата и търпението да чуете какво иска мнозинството. Още на самото заседание на Конференцията се разграничихте от действащия до 12 май ОбС. Омаловажихте, отрекохте постиженията на партийната организация. Заклеймихте ръководството. И продължавате да го правите с целенасочено насаждане на лъжи и клевети. Задълбочихте конфронтацията, противопоставянето и реваншизма.  \r\nДа припомним още факти:  \r\nЗаседанието на Конференцията през 2014 г. и конфликтът, разраснал се в открито разцепление до наши дни. За опитите за бламиране на председателя и ОбС, както и решенията на 19-а Конференция. Разпускането на ОбС и свикване на 20-а Конференция, когато Вие подготвяхте алтернативно, нелегитимно от уставна гледна точка Общо събрание. За поредния голям сблъсък на 20-а Конференция, за катафалката, за неведнъж отправените грозни обиди към голяма част от партийните членове. За БСП 2, за манипулиране на членовете с фалшива подписка. Безцеремонен натиск и омаловажаване на всякакви наченки и изразяване на свободно мнение, различно от Вашето. За надменността Ви, за незачитане на авторитети. Вие не признахте и избрания председател на заседание на Конференцията от 7 април 2017 г. Продължихте с разрушителните си действия - и в организационен план, и в медийното пространство. Открито заявявахте, че не признавате и няма да работите с председателя Ст. Стефанов и ОбС на БСП Казанлък. Без никакво преувеличение може да се каже, че разделихте Казанлъшката партийна организация. За Вас омразата стана по-силна от каузата, както и вътрешните Ви борби и интриги, задкулисие. Отхвърляхте всеки опит за срещи, обща работа. Умишлено не присъствахте на инициативите и в същото време твърдяхте, че не Ви канят. Готвехте се усилено за \"рестарт\" на БСП Казанлък. Имаше ли поне една инициатива, организирана от ОбС, действащ до 12 май 2018 г., която да не бе атакувана от Вас и когато нямахте аргументи, приписвахте ни, че \"работим с ГЕРБ\".  \r\nС двуличие не се отстояват каузи.  \r\nВсичко това обезсмисля идеята Ви за разговори и съвместна дейност с Клуба за лява политика \"Г. Кирков\".  \r\nНие категорично заявяваме, че разговори с нелегитимно избрани органи няма да провеждаме. Вие, др. Друмева, дължите извинение на цялата партийна организация на БСП Казанлък за ударите, които тя понесе с активното Ви участие.  \r\nТова са основанията да изразяваме съмнение за политическото бъдеще на Казанлъшката партийна организация и оценяваме като негативни бъдещите последици от действията Ви. Считаме, че е политически отговорно и морално да подадете оставка като председател на ОбС на БСП Казанлък“ .", "date": "2018.10.18", "title": "Преглед на основните теми в старозагорския печат"}
{"url": "http://www.focus-news.net/news/2018/10/18/2579624/komisarite-tibor-navrachich-i-korina-kretsu-shte-se-vklyuchat-v-sedmiya-godishen-forum-na-strategiyata-na-es-za-dunavskiya-region.html", "text": "Комисарят по образование, култура, младеж и спорт Тибор Наврачич и комисарят по регионална политика Корина Крецу ще участват днес в Седмия годишен форум на Стратегията на ЕС за Дунавския регион. Това съобщиха от пресцентъра на  Представителство на ЕК в България . Форумът в София ще събере министри, представители на националните, регионалните, местните администрации, на различни институции, бизнеса, академичния и неправителствения сектор от страните от региона на р. Дунав. Събитието се провежда в рамките на Българското председателство на Дунавската стратегия и се организира от Министерството на регионалното развитие и благоустройството в партньорство с Европейската комисия. Основният фокус ще бъде развитието на туризма, като двигател за икономически растеж и териториално сближаване.  \r\nПреди официалното откриване на форума ще се проведе среща на министрите от Дунавския регион с ресор туризъм, в която ще се включи комисар Корина Крецу с приветствие към участниците.  \r\nСлед края на министерската среща в НДК Корина Крецу ще вземе участие в съвместна пресконференция от 11.30 часа.  \r\nВ програмата на комисар Крецу е предвидена и среща с кмета на София Йорданка Фандъкова.  \r\nТази вечер в София, по време на специална гала вечер в рамките на Европейската седмица на спорта (#BeActive Awards Gala), комисар Наврачич ще връчи наградите #BeActive, с които се отличават най-добрите инициативи за популяризиране на спорта в Европа.", "date": "2018.10.18", "title": "Комисарите Тибор Наврачич и Корина Крецу ще се включат в Седмия годишен форум на Стратегията на ЕС за Дунавския регион"}
{"url": "http://www.focus-news.net/news/2018/10/18/2579583/the-guardian-tramp-e-poiskal-audio-zapis-ako-ima-takav-po-sluchaya-s-zhurnalista-hashogi.html", "text": "Доналд Тръмп е поискал от Турция аудиозапис за смъртта на журналиста Джамал Хашоги, съобщава  The Guardian   \r\nТака ще се потвърдят слуховете, че е бил жестоко измъчван преди да го убият в саудитското консулство в Истанбул.   \r\nТурските власти са отговорили, че подобен запис е бил предаден на САЩ и Саудитска Арабия.  \r\nВ сряда обаче Тръмп е заявил пред репортерите: „Ние го поискахме … ако той съществува“ – преди да добави, че „вероятно съществува“. \r\nПреди това Тръмп намекна, че вярва в отговорността на саудитския крал Салман и престолонаследника Мохаммед бин Салман и предупреди да не се правят безразсъдни преценки. Той отрече да е прикривал саудитските управляващи, но в същото време посочи, че те са важни като стратегически и търговски партньори.   Ивелина Ватова", "date": "2018.10.18", "title": "The Guardian: Тръмп е поискал аудио запис, „ако има такъв“ по случая с журналиста Хашоги"}
{"url": "http://www.focus-news.net/news/2018/10/18/2579636/veliko-tarnovo-vavezhda-se-organizatsiya-na-dvizhenieto-zaradi-shestvie-za-99-ata-godishnina-ot-sazdavane-na-staroprestolnata-gimnaziya-po-ikonomika.html", "text": "Във връзка с организацията и провеждането на тържествено шествие, посветено на 99-ата годишнина от създаването на Старопрестолната гимназия по икономика във Велико Търново ще бъде въведена временна промяна в организация движението на моторни превозни средства. Това съобщиха от  пресцентъра на Община Велико Търново.  За времето от 18.30 до 19.30 часа за движение ще бъдат затворени: Площад \"Велчова завера\", ул. \"Стефан Стамболов\" и ул. \"Независимост\" до паметник \"Майка България\".", "date": "2018.10.18", "title": "Велико Търново: Въвежда се организация на движението заради шествие за 99-ата годишнина от създаване на Старопрестолната гимназия по икономика"}
{"url": "http://www.focus-news.net/news/2018/10/18/2579632/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\".  Тези молитви се четат срещу влиянието на всички зли сили. Ще бъде извършен и водосвет.  \r\nНикола ПЕТКОВ", "date": "2018.10.18", "title": "Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/10/18/2579635/sport-balkan-botevgrad-pobedi-shampiona-na-kipar-sas-7965-vav-fiba-kap.html", "text": "Балкан (Ботевград) победи шампиона на Кипър АЕК (Ларнака) със 79:65 като гост в първия си мач от груповата фаза на ФИБА Къп. Най-резултатен за българския отбор беше Микейл Хопкинс с 19 точки, а още 14 добави Брендън Браун. За киприотите най-много вкара Тайрел Бигс с 20 точки.", "date": "2018.10.18", "title": "Спорт: Балкан Ботевград победи шампиона на Кипър със 79:65 във ФИБА Къп"}
{"url": "http://www.focus-news.net/news/2018/10/18/2579639/dobrich-obshtinata-shte-se-vklyuchi-v-natsionalnata-sedmitsa-na-dostapa-do-dobrata-hrana.html", "text": "Общината ще се включи в Националната седмица на достъпа до Добрата храна. Това съобщиха от пресцентъра на  Община Добрич . По случай Световния ден на прехраната (16 октомври), който се чества в България от 2006 г., стартира Националната седмица на достъпа до Добрата храна. Седмицата се организира от Фондациите „Българска Месна Традиция” и „Евро-Ток България”. Символът на седмицата е ЗЕЛЕНИЯТ КАРТОН. Община град Добрич се присъединява към идеята като организира на 18 октомври от 11.00 часа съвместно събитие на ЦНСТДБУ-3 и хлебопекарна \"Ради Брет\" - Добрич. Децата и учениците от центъра ще имат възможността да се срещнат с производителя на добра храна и да научат от технолог и майстор тайните на качественото производство на добрият хляб. По този начин ще се създаде позитивна обществена нагласа у най-младите към Достъпа до добрата храна.  Събитието ще се състои в хлебопекарната в жк. „Добротица”.", "date": "2018.10.18", "title": "Добрич: Общината ще се включи в Националната седмица на достъпа до Добрата храна"}
{"url": "http://www.focus-news.net/news/2018/10/18/2579637/narodni-predstaviteli-ot-pg-na-bsp-za-balgariya-diskutiraha-viziya-za-balgariya-v-momchilgrad-dzhebel-ardino-i-egrek.html", "text": "Народни представители от ПГ на „БСП за България“ проведоха срещи в област Кърджали за проекта „Визия за България“. Това съобщиха от пресцентъра на  НС на БСП . Демографската криза и катастрофалното състояние на здравеопазването бяха част от темите, които жителите на Момчилград дискутираха с народните представители Жельо Бойчев, Николай Тишев и Ирена Анастасова. „Тук сме, за да ви дадем надеждата, че перспектива и развитие може да има“, каза народният представител Жельо Бойчев. По отношение на това, че много млади хора си тръгват от България, народният представител Николай Тишев коментира, че демографската криза е проблем на много региони в страната. „Единственото решение е рязко увеличение на доходите, освен разкриването на нови работни места“, каза той и поясни, че във Визията е поставен акцент върху заплащането на труда, като предложението е минималната работна заплата да бъде до 60% от средната. Присъстващите изразиха своята подкрепа за предложения във „Визия за България“ нов модел на здравеопазване. Коментиран бе и вотът на недоверие по тема Здравеопазване, внесен от БСП. Темата за образованието също бе поставена от гражданите на Момчилград и те приветстваха предложенията във Визията. Споменат бе и проблемът с назначаване на определени хора на определeни позиции, поради партийна принадлежност. „Не бива да допускаме политизиране в сферата на образованието“, заяви Ирена Анастасова.  \r\nНародните представители Петър Витанов и Иван Ченчев разговаряха с гражданите на Джебел за проекта „Визия за България“. Хората изразиха своето настояване за повече държава в обществено- икономическите отношения. Те призоваха за повече държавни предприятия и болници. На срещата бе обсъден и внесеният от БСП вот на недоверие по темата Здравеопазване. „Пациентът и здравето му са изместени от фокуса на здравеопазването, за сметка на финансови интереси“, коментира народният представител Петър Витанов. Той допълни, че с предложенията, заложени във „Визия за България“, се цели пациентът отново да бъде в центъра. „Здравето не е стока, с която може да се търгува“, подчерта народният представител Иван Ченчев. \r\nВ рамките на дискусията по „Визия за България“ жителите на Ардино коментираха много теми с народните представители от ПГ на „БСП за България“ Николай Бошкилов, Иван Иванов, Димитър Георгиев. Хората от града се оплакаха от крайно ниските пенсии, с които едва преживяват. „ПГ на „БСП за България“ внесе предложение за индексация на пенсиите и премахване на разликата между новоотпуснати и староотпуснати пенсии, което ГЕРБ и ОП отхвърлиха в парламента“, отбеляза народният представител Николай Бошкилов. Бяха поставени и редица въпроси по отношение на ненавременно получаване на заплати от учители в детските градини, заниженото качество на образованието, както и проблемите на местното самоупраление. „Един от основните проблеми днес е липсата на доверие към институциите във всяка една сфера. Българинът се чувства изоставен“, коментира народният представител Иван Иванов. Той каза, че това не е изненадващо, предвид факта, че 90% от бюджета на МВР отива за издръжка на администрация и заплати. \r\nЖителите в село Егрек призоваха за промяна в социалната политика. Те коментираха този въпрос за „Визия за България“ с народните представители Тодор Байчев и Цветан Топчиев. „Решението е във Визията. Ние предлагаме увеличението на пенсиите да бъде пропорционално за всички, а не само за минималната пенсия“, коментира Байчев. Цветан Топчиев обясни, че с предложените промени във Визията по отношение на селското стопанство се търси и социалният ефект в малките на насели места и създаване на възможност за работни места.", "date": "2018.10.18", "title": "Народни представители от ПГ на „БСП за България“ дискутираха „Визия за България“ в Момчилград, Джебел, Ардино и Егрек"}
{"url": "http://www.focus-news.net/news/2018/10/18/2579640/dobrich-tvorcheska-sreshta-s-poetesata-keranka-dalakmanska-shte-se-provede-v-hudozhestvenata-galeriya-hristo-gradechliev-v-kavarna.html", "text": "Творческа среща с поетесата Керанка Далакманска под надслов „Нарисувай ми дума“ ще се проведе в Художествена галерия „Христо Градечлиев“ в Каварна. Това съобщиха от пресцентъра на  Общината . Поетесата Керанка Далакманска ще отбележи юбилея си с изложба, клавирен концерт и с представяне на книгата си от 18.00 часа днес в Художествената галерия.", "date": "2018.10.18", "title": "Добрич: Творческа среща с поетесата Керанка Далакманска ще се проведе в Художествената галерия \"Христо Градечлиев\" в Каварна"}
{"url": "http://www.focus-news.net/news/2018/10/18/2579642/haskovo-v-grada-shte-se-provedat-43-tite-muzikalni-dni-prof-nedyalka-simeonova.html", "text": "43-тите Музикални дни „Проф. Недялка Симеонова“ ще се проведат в Хасково от днес до 21 октомври. Това съобщиха от пресцентъра на  Общината . Първият концерт е на „Софийски солисти“ от 19.00 часа в залата на ДКТ „ Иван Димов.", "date": "2018.10.18", "title": "Хасково: В града ще се проведат 43-тите Музикални дни „Проф. Недялка Симеонова“"}
{"url": "http://www.focus-news.net/news/2018/10/18/2579641/veliko-tarnovo-v-grada-shte-se-provede-mezhdunaroden-forum-za-opazvane-na-kulturno-istoricheskoto-nasledstvo.html", "text": "В града ще се проведе международен форум за опазване на културното и историческото наследство. Срещата ще се състои днес и на 19 октомври и ще премине под мотото „Настояще и бъдеще за миналото“. Това съобщиха от пресцентъра на  Община Велико Търново . Двудневната среща ще бъде открита от 13.00 часа днес в конферентната зала на хотел „Премиер\". Организирани са и две съпътстващи експозиции, които ще бъдат представени от 17.30 часа в Изложбени зали „Рафаел Михайлов\". В рамките на двудневното събитие ще бъде представен опитът на български и чуждестранни общини, свързан с опазването на паметниците на културата, дигитализацията на културното наследство и др. \r\nПо време на дискусията ще бъдат обхванати теми за обновяването и реставрацията на старинните сгради и свързаните с това проблеми, прилагането на видове мерки за постигане на енергийна ефективност и др. Представени ще бъдат както добри практики за популяризиране на културното наследство, така и новите възможности за развитие на туристически атракции по оперативна програма „Региони в растеж“ 2014-2020. \r\nГост лектори ще бъдат Жаки Крушон - експерт от Националната френска асоциация „Забележителности и забележителни градове на Франция\", както и Светла Шаф - ръководител отдел „Урбанизъм и градоустройство\" в община Дакс, Франция.  \r\nДвудневният форум е организиран от Областен информационен център, а съорганизатори са Община Велико Търново, Общинската туристическа агенция „Царевград Търнов\", Асоциацията на общини със селища и територии на културно-историческо наследство.", "date": "2018.10.18", "title": "Велико Търново: В града ще се проведе международен форум за опазване на културно-историческото наследство"}
{"url": "http://www.focus-news.net/news/2018/10/18/2579643/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya.html", "text": "Мокри са пътните настилки на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Времето е облачно. Температурата на въздуха е 10°. Проходът Шипка е отворен за движение. Там остава в сила ограничение за МПС над 12 тона и ремаркета и полуремаркета над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. \r\nДвижението по път Габрово – Стоманеците трябва да се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 октомври. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена до 31 октомври. \r\nНадежда КРЪСТЕВА", "date": "2018.10.18", "title": "Габрово: Движението в участък от път Севлиево – Драгановци се осъществява в една лента поради ремонт на пътни съоръжения"}
{"url": "http://www.focus-news.net/news/2018/10/18/2579623/sofiya-za-chetvarta-poredna-godina-v-grada-shte-se-provede-blagotvoritelen-futbolen-turnir-za-kupa-emil-sharkov.html", "text": "За четвърта поредна година в рамките на два дни ще се проведе благотворителен футболен турнир „Емил Шарков“. Това съобщиха от пресцентъра на  МВР . Официално откриване на първенството ще се състои в 9.00 часа днес в Спортна зона на ул. „Околовръстен път“ 365/ул. „Патриарх Герман“. Съорганизатори на първенството са Спортната асоциация на МВР и Фондация „Емил Шарков“. Участие ще вземат отбори от различни подразделения на МВР, както и доброволци. До момента участие в турнира са потвърдили 16 отбора. Мачовете ще се играят на игрищата на Спорна зона.  \r\nБлаготворителната кауза е в полза на деца на загинали служители от МВР. Със средствата, събрани през миналата година, Фондация „Емил Шарков“ подпомогна провеждането на летни лагери за децата на загинали и пострадали при изпълнение на служебните задължения служители от системата на МВР през юни и септември 2018 г.", "date": "2018.10.18", "title": "София: За четвърта поредна година в града ще се проведе благотворителен футболен турнир за купа „Емил Шарков“"}
{"url": "http://www.focus-news.net/news/2018/10/18/2579644/burgas-v-obshtinata-shte-se-provede-preskonferentsiya-za-predstavyane-na-natsionalna-programa-detsko-zdrave-pirogov.html", "text": "От 12.00 часа в Заседателната зала на Община Бургас ще се проведе пресконференция за представяне на Национална програма „Детско здраве – Пирогов“. Това съобщиха от пресцентъра на  Община Бургас . Тя предлага безвъзмездни прегледи на деца от доказани специалисти в областта на УНГ, хирургия, ортопедия, урология, неврохирургия, офталмология, кардиология и др. Така се прави профилактика и диагностика на редица хронични заболявания, които могат да бъдат овладени по-успешно в ранна възраст. Екипът на Програмата ще преглежда деца в Бургас със съдействието на Общината. На пресконференцията ще бъде дадена повече информация за това кога и къде ще се осъществяват прегледите.", "date": "2018.10.18", "title": "Бургас: В Общината ще се проведе пресконференция за представяне на Национална програма „Детско здраве – Пирогов“"}
{"url": "http://www.focus-news.net/news/2018/10/18/2579645/plovdiv-v-grada-shte-se-provede-16-oto-sastezanie-za-kupata-na-balgarskata-federatsiya-po-pozharoprilozhen-sport.html", "text": "В града ще се проведе 16-ото състезание за купата на Българската федерация по пожароприложен спорт. Това съобщиха за  Радио „Фокус“ – Пловдив  от Регионалната дирекция „Пожарна безопасност и защита на населението в Пловдив. Програмата на състезанието започва в 09.00 часа днес с тържествено откриване. В 09.30 часа ще се проведе състезание в дисциплина „Изкачване с щурмова стълба“, а от 15.30 до 16.30 часа – в дисциплина „Пожарна щафета 4х100 м с препятствия“. \r\nСъстезанието за купата на Българската федерация по пожароприложен спорт ще продължи и утре от 09.30 часа, когато пожарникарите ще премерят сили в дисциплина „100-метрова пътека с препятствия“. \r\nОрганизатори на събитието са Българска федерация за пожароприложен спорт и Главна дирекция „Пожарна безопасност и защита на населението“, с финансовата подкрепа на Министерството на младежта и спорта. \r\nТони МИХАЙЛОВ", "date": "2018.10.18", "title": "Пловдив: В града ще се проведе 16-ото състезание за купата на Българската федерация по пожароприложен спорт"}
{"url": "http://www.focus-news.net/news/2018/10/18/2579646/veliko-tarnovo-dvizhenieto-se-osashtestvyava-v-edna-lenta-prez-prohoda-tvarditsa-elena-ot-km-47-do-km-48-poradi-propadane-na-patnoto-platno-i-nalichie-na-svlachishte.html", "text": "Мокри са пътните настилки в града, предаде репортер на  Радио „Фокус” – Велико Търново . Превалява слаб дъжд. Времето e облачно. Температурата на въздуха е 10 градуса. Натоварен е трафикът в районите на учебните заведения в града. На места има полицейско присъствие. Интензивно е движението по основните улици и булеварди в града – по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът на пътен възел „Качица“ и ул. „Магистрална“ във Велико Търново. Всички светофарни уредби в града работят нормално. Други въведени ограничения във Велико Търново няма. \r\nДобри са условията за пътуване на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.10.18", "title": "Велико Търново: Движението се осъществява в една лента през прохода Твърдица – Елена от км 47 до км 48  поради пропадане на пътното платно и наличие на свлачище"}
{"url": "http://www.focus-news.net/news/2018/10/18/2579648/shumen-zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo.html", "text": "С нормална интензивност е движението по пътищата в областта, предаде репортер на  Радио „Фокус“ - Шумен . Пътните настилки са сухи, видимостта е нормална. Стационарна камера за контрол на скоростта е разположена в близост до бензиностанцията в района на 7-ми км на главен път – София - Варна, край Шумен. Сред натоварените и рискови участъци по трасето са кръговото кръстовище на 7-ми км, както и кръстовището за кв. Макак. Върбишки проход е затворен за всички видове пътни превозни средства. По пътя Радко Димитриево - Друмево е в сила забраната за движение на товарни автомобили над 10 тона, обходът е Шумен - Овчарово - Друмево. \r\nИвелина ИВАНОВА", "date": "2018.10.18", "title": "Шумен: Забранено е движението на товарни автомобили над 10 тона по пътя Радко Димитриево - Друмево"}
{"url": "http://www.focus-news.net/news/2018/10/18/2579647/smolyan-povishena-e-opasnostta-ot-padashti-kamani-i-svlichane-na-zemni-masi-po-vsichki-patishta-v-oblastta.html", "text": "Сухи и нормално проходими са пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, но без валежи. През нощта не са получавани сигнали за инциденти по пътищата в областта. До 19.00 часа днес е ограничено движението на моторни превозни средства по път III-806 Девин – Михалково за заснемане на филмова продукция. Трафикът ще се пропуска контролирано в двете посоки през кратки интервали от време. Необходимо е шофьорите да карат внимателно, спазвайки създадената организация за движение, указанията на „Пътна полиция“ и на регулировчиците на място. Движението по пътя Смолян – Мадан при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. Пропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ - Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки сухи. Автомобилният трафик в сутрешните часове е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.18", "title": "Смолян: Повишена е опасността от падащи камъни и свличане на земни маси по всички пътища в областта"}
{"url": "http://www.focus-news.net/news/2018/10/18/2579638/tass-broyat-na-zaginalite-pri-napadenieto-v-kerch-narasna-do-20-dushi.html", "text": "Броят на загиналите при взрива и стрелбата в Керченския политехнически колеж нарасна до 20 души, съобщи пред  ТАСС  заместник-кметът на градската администрация Дилявер Мелгазиев. \r\n„Загинали са 20 души. Последната катафалка пренесе в моргата телата не на трима, а на четирима души. Немерили са още един“, заяви Мелгазиев. \r\nПо-рано се съобщаваше за 19 души заедно с нападателя. \r\nВ сряда през деня студент от Керченския политехнически колеж откри стрелба и устрои взрив в учебно заведение, след което се самоуби. Освен загиналите има и около 50 души с различни наранявания, които са хоспитализирани, 10 от тях са в тежко състояние. \r\nВъзбуденото дело по текста за „терористични актове“ по-късно беше преквалифицирано по този за „убийство“. От четвъртък в Крим е обявен тридневен траур. \r\nПревод и редакция:", "date": "2018.10.18", "title": "ТАСС: Броят на загиналите при нападението в Керч нарасна до 20 души"}
{"url": "http://www.focus-news.net/news/2018/10/18/2579650/pregled-na-osnovnite-temi-v-burgaskiya-pechat.html", "text": "„МВР хвърля суперколи срещу престъпниците в бургаско“ е водещото заглавие от първата страница на вестник  „Черноморски фар“ . „73 нови автомобила ще са в помощ на градските патрули“, „Най-много ще получат II, IV и V РУП в областния център“ са подзаглавията на статията. „Правителството отпусна половин милион лева за храма в „Меден рудник“ е друго заглавие от страниците на вестника. Добра новина за храм „свети Николай Чудотворец“ в най-големия бургаския комплекс „Меден рудник“. Правителството отпусна необходимите 500 000 лева за довършването му с решение на Министерски съвет, пояснява статията. „Отпускат по 2000 лева на пет двойки за ин витро бебе“ е още едно заглавие от страниците на вестника. Финансовото подпомагане е осигурено от общинския бюджет по програма за подкрепа за семейства с репродуктивни проблеми, пише още материалът. Интервюто в днешния брой е с Павел Афанасиев – треньор по карате.", "date": "2018.10.18", "title": "Преглед на основните теми в бургаския печат"}
{"url": "http://www.focus-news.net/news/2018/10/18/2579649/blagoevgrad-nagrazhdavane-na-uchastnitsite-v-konkursa-da-varnem-knigite-v-ratsete-na-detsata-shte-se-provede-v-gotse-delchev.html", "text": "Награждаване на участниците в конкурса „Да върнем книгите в ръцете на децата” ще се проведе в Гоце Делчев. Това съобщиха от пресцентъра на  Общината . Събитието е част от богатата празнична програма, подготвена от общината по повод 106-годишнина от освобождението на Неврокоп, днес Гоце Делчев. Награждаването ще започне в 17.30 часа в малката зала на Дома на културата.", "date": "2018.10.18", "title": "Благоевград: Награждаване на участниците в конкурса „Да върнем книгите в ръцете на децата“ ще се проведе в Гоце Делчев"}
{"url": "http://www.focus-news.net/news/2018/10/18/2579652/pazardzhik-dvizhenieto-se-izvarshva-v-edna-lenta-po-patya-ot-selo-dyulevo-do-razklona-za-strelcha-pri-km-35-poradi-srutishte-i-propadane-na-chast-ot-dyasnoto-platno.html", "text": "Натоварено е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление – Пазарджик. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.10.18", "title": "Пазарджик: Движението се извършва в една лента по пътя от село Дюлево до разклона за Стрелча при км 35 поради срутище и пропадане на част от дясното платно"}
{"url": "http://www.focus-news.net/news/2018/10/18/2579657/varna-ogranicheno-e-dvizhenieto-na-avtomobili-nad-10-tona-po-pat-kranevo-varna-pri-km-83.html", "text": "Движението в района на виадукт „Звездица“ край Варна се осъществява в двупосочно в едното платно в посока към Бургас поради ремонтни дейности, предаде репортер на  Радио „Фокус“ – Варна . От Агенция „Пътна инфраструктура“ уточняват, че до 23 декември ще продължи ремонтът в 8-километровата отсечка от магистрала „Черно море“. Продължава да е в сила ограничението за моторни превозни средства над 10 тона в участъка Кранево – Варна при 83-тия километър. Обходният маршрут е през Кичево – Оброчище. Поради ремонтни дейности преминаването по пътя Старо Оряхово – Гроздьово се осъществява в една лента. Организацията за движение е сигнализирана с пътни знаци. По пътя Девня – Суворово трафикът се осъществява с повишено внимание поради частични ремонтни дейности. Същото предупреждение е в сила и за пътя между Вълчи дол и Суворово в участък от км 26 до км 36. \r\nДиана СТОЕВА", "date": "2018.10.18", "title": "Варна: Ограничено е движението на автомобили над 10 тона по път Кранево – Варна при км 83"}
{"url": "http://www.focus-news.net/news/2018/10/18/2579658/dobrich-dvizhenieto-tryabva-da-se-osashtestvyava-s-povisheno-vnimanie-po-patya-kavarna-balchik-zaradi-remontni-deynosti.html", "text": "Продължава ремонтът на част от пътя Добрич - Силистра, предвидени са дейности до 22 октомври, предаде кореспондент на  Радио „Фокус” – Варна . До края на месеца е в ремонт част от пътя Каварна - Балчик, движението по този участък се осъществява с повишено внимание. Ремонтни дейности по асфалтовата настилка се извършват на част от Околовръстния път на Добрич - до 30 октомври, както и по пътя Добрич - Варна до края на месец ноември.  Навсякъде движението на автомобили се осъществява с повишено внимание и се регулира с пътни знаци по всички пътни участъци в ремонт. Няма въведени ограничения на движението на автомобили в областта. Единствено по отсечката Кранево – Варна при км 83+100 е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителните дейности по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. Времето в Добрич е облачно, възможни са превалявания от дъжд, тихо е, пътните настилки са сухи.  \r\nЖулиета НИКОЛОВА", "date": "2018.10.18", "title": "Добрич: Движението трябва да се осъществява с повишено внимание по пътя Каварна - Балчик заради ремонтни дейности"}
{"url": "http://www.focus-news.net/news/2018/10/18/2579654/bsp-shte-se-sreshtne-s-predstaviteli-na-pensionerski-organizatsii-v-tsentralata-na-partiyata.html", "text": "БСП ще се срещне с представители на пенсионерски организации, протестиращи вчера. Това съобщиха от пресцентъра на  НС на БСП . Срещата ще се състои днес от 12.00 часа на ул. „Позитано“ 20. На срещата ще присъства лидерът на БСП Корнелия Нинова, представители на ръководството на партията и парламентарната група. Изявление ще бъде направено около 13.00 часа.", "date": "2018.10.18", "title": "БСП ще се срещне с представители на пенсионерски организации в централата на партията"}
{"url": "http://www.focus-news.net/news/2018/10/18/2579655/s-normalna-intenzivnost-se-osashtestvyava-preminavaneto-prez-granichnite-punktove-s-gartsiya-makaza-zlatograd-i-kapitan-petko-voyvoda.html", "text": "С нормална интензивност се осъществява преминаването през граничните пунктове с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция „Гранична полиция“. Няма забавяне при обработката на документи и образуване на колони от изчакващи автомобили и на трите пункта на българо-гръцката граница. \r\nНели ГЕРГЬОВСКА", "date": "2018.10.18", "title": "С нормална интензивност се осъществява преминаването през граничните пунктове с Гърция „Маказа“, „Златоград“ и „Капитан Петко войвода“"}
{"url": "http://www.focus-news.net/news/2018/10/18/2579651/politico-ispaniya-i-flandriya-vlyazoha-v-konfrontatsiya-zaradi-komentari-v-podkrepa-na-nezavisimostta-na-kataluniya.html", "text": "Между правителствата на Испания и Фландрия избухна дипломатически скандал, след като председателят на парламента на белгийската федерална единица направи коментари в подкрепа на независимостта на Каталуния, пише  европейската редакция на Politico . \r\nМадрид понижи дипломатическия статут на фламандския представител в страната във връзка с изявлението на Ян Пюманс, в което той разкритикува отговора на Испания по отношение на миналогодишния опит на Каталуния да обяви едностранно независимост. \r\nФламандският премиер Геерт Буржоа определи решението на Испания като „много неприятелски акт“ и предупреди, че ще привика испанския посланик възможно най-скоро, както съобщиха белгийските медии. \r\nПо време на фотоизложба от събитията около проваленият опит за обявяване на независимост на испанския автономен регион миналата седмица, Пюманс коментира мерките за спирането на референдума, смятан за нелегален от испанските съдебни власти: „Всеки, който използва насилие по време на гласуване руши демокрацията... Истинските демократи уважават изборната урна, като символ на волята на хората“. \r\nТой добави, че насилието по време на избори e „изключено“, както и „насилието срещу политици, заради тяхното мнение. И арестуването на политици е насилствен акт“. \r\nКакто припомня „Политико“, по-рано председателят на фламандския парламент е изпратил писмо на бившия си каталунски колега Карме Форсадел, който в момента е лишен от свобода заедно с няколко други регионални лидери за участието им в събитията от миналата година. В посланието се казва, че арестуването на каталунците е „доказателство, че централното правителство в Испания не може да е част от съвременния демократичен Европейски съюз“. \r\nПревод и редакция:", "date": "2018.10.18", "title": "Politico: Испания и Фландрия влязоха в конфронтация заради коментари в подкрепа на независимостта на Каталуния"}
{"url": "http://www.focus-news.net/news/2018/10/18/2579656/akad-plamen-kartalov-sofiyskata-opera-falshiva-novina-e-che-nashi-sluzhiteli-sa-oskvernili-memoriala.html", "text": "Фалшива новина. Така директорът на Софийската опера акад. Пламен Карталов определи в предаването „Тази сутрин“ по  бТВ  вандалския акт на сценичните работници, които надраскаха със спрей мемориала на жертвите на атомната бомба в Хирошима. \r\n„Едно самопроизвеждане на фалшива новина, която се възпроизвежда като инфекция. От сайтове и медии до България стига новина, която няма нищо общо с новините по японска телевизия. Това не е мемориал, това е една стена, ограда пред строеж. Тя е много далеч от мемориала, нашите колеги си позволяват да правят тези надписи, но това не е оскверняване”, каза Акад. Карталов. \r\nАкад. Карталов посочи, че скандалът не е тръгнал от японските, а от българските медии. Той заяви, че инцидентът най-вероятно се е случил след употреба на алкохол от служителите на операта. Те бяха уволнени още вчера. \r\n„Аз трябваше да бъда в Канада, но се върнах по средата на пътя. Уволних ги, защото и до мен дойдоха такива хибридни новини, че нашите хора са поругали паметник, а паметникът е една стена. Няма да се откажем от нашето решение. Те са извадени от гастрола, освободени са от Софийската опера, но това излишно раздухване идва от нашата татковина”, посочи Акад. Карталов. \r\nХудожественият ръководител на балета Сара-Нора Кръстева заяви, че е разбрала за инцидента от българските медии. \r\n„Не ги оправдавам и няма да простя, защото те зашлевиха шамар на целия ни труд, на целия ни театър. Но трябва да правим разлика между вандализъм и поругаване. Полицията в Япония казаха, че за първи път им се случва чужденец да си признае и да се извини. Тяхната мярка е „леко хулиганство”, каза Кръстева. \r\nНад 25 хил. японци гледаха двата спектакъла „Кармен” и „Турандот” на Софийската опера и балет в Япония.", "date": "2018.10.18", "title": "Акад. Пламен Карталов, Софийската опера: Фалшива новина е, че наши служители са осквернили мемориала"}
{"url": "http://www.focus-news.net/news/2018/10/18/2579660/kyustendil-vavedena-e-vremenna-organizatsiya-na-dvizhenieto-v-uchastaka-ot-61-vi-do-63-ti-km-na-avtomagistrala-struma-poradi-polagane-na-horizontalna-markirovka.html", "text": "Въведена е временна организация на движението в участък от автомагистрала „Струма”. Това съобщи за  Радио „Фокус” – Кюстендил  дежурният в Областно пътно управление – Кюстендил. Причината е полагане на хоризонтална маркировка край село Джерман. В участъка от 61-ви до 63-ти километър на автомагистралата движението се извършва в една лента. Подвижните ремонтни работи се извършват последователно в посока Благоевград, и в посока София, като скоростта е ограничена до 90 км/час. Шофьорите трябва да се движат с повишено внимание и съобразена скорост, спазвайки пътната сигнализация. Срокът е до края на деня. Заради ремонт на водопровод е въведена временна организация на движение по пътя Рила – Рилски манастир при село Пастра. До 31 октомври движението при километър 11 от пътя се осъществява само в едната лента. Затворена е лентата за движение в посока Рила, движението се осъществява двупосочно в посока село Пастра. Участъкът е сигнализиран с пътни знаци. Движението в района на срутището по пътя за Рилски манастир се регулира със светофарна уредба. Преминаването при километър 27 се осъществява само в едната лента поради извършване на аварийно-възстановителни дейности – обрушване на ската. Движението на моторни превозни средства се ограничава за кратки периоди от по 10 минути. Срокът на временната организация за движение е до 31 октомври.  С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварено е движението в посока ГКПП „Гюешево”. \r\nВенцеслав ИЛЧЕВ", "date": "2018.10.18", "title": "Кюстендил: Въведена е временна организация на движението в участъка от 61-ви до 63-ти км на автомагистрала „Струма” поради полагане на хоризонтална маркировка"}
{"url": "http://www.focus-news.net/news/2018/10/18/2579626/narodnite-predstaviteli-ot-pg-na-bsp-za-balgariya-shte-predstavyat-viziya-za-balgariya-v-oblastite-plovdiv-i-sofiya.html", "text": "Народните представители от ПГ на \"БСП за България\" ще представят \"Визия за България\" в областите Пловдив и София. Това съобщиха от пресцентъра на  БСП .  \r\nСрещите: \r\nВ 10.00 часа, на зеленчуковата борса с. Първенец, общ. Родопи, народните представители  Даниел Йорданов и Йордан Младенов ще се срещнат със земеделски производители. \r\nВ 17.00 часа, в Младежкия дом, в гр. Лъки, Визията ще представят депутатите Красимир Янков и Лало Кирилов. \r\nВ 17.30 часа, в читалището, в гр. Стамболийски, ще се проведе срещата с народните представители Георги Търновалийски и Йордан Младенов. \r\nВ 17.30 часа,  в залата на Общинския съвет, в гр. Съединение, депутатите Николай Иванов, Иван Ибришимов и Веска Ненчева ще се срещнат с обществеността. \r\nВ 18.00 часа, в гр. Хисар, Визията ще представят депутатите Надя Клисурска и Николай Тишев. \r\nВ 18.00 часа, в Голямата къща, в гр. Пловдив ще се проведе срещата със зам.-председателя на ПГ на левицата Драгомир Стойнев и народните представители Валентина Найденова, Иван Иванов и Теодора Халачева.  \r\nВ 18.00 часа, в клуба на БСП, в район Източен,  бул. \"Цариградско шосе\" 66, в гр. Пловдив, Визията ще представят зам.-председателят на ПГ на \"БСП за България\" Крум Зарков и народният представител проф. Иво Христов.  \r\nВ 18.00 часа,  в клуба на БСП, в район Западен, на ул \"Йордан Гавазов\" 4, гр. Пловдив, ще се проведе срещата с депутатите Георги Йорданов, Иван Ченчев и Нона Йотова. \r\nВ 18.00 часа, в читалището, в гр. Перущица, с обществеността ще се срещнат народните представители Манол Генов и Даниел Йорданов. \r\nВ 18.00 часа, в залата на Общинския съвет, в гр. Садово, Визията ще представят депутатите Стефан Бурджев, Георги Стоилов и Жельо Бойчев. \r\nВ 18.00 часа, в партийния съвет на БСП, в гр. Брезово, говорителят на ПГ на левицата Елена Йончева и секретарят на групата Ирена Анастасова ще се срещнат с граждани. \r\nВ 18.30 часа, в залата на читалището, в гр. Куклен, ще се проведе срещата с народните представители  Кристина Сидорова и Станислав Владимиров. \r\nВ гр. София, 18.00 часа, в Районния съвет на БСП, в кв. Красна Поляна, \"Визия за България\" ще бъде представена от зам.-председателя на ПГ на левицата Георги Свиленски и депутатите Георги Гьоков и Димитър Данчев. \r\nВ 18.30 часа, в кв. Люлин, в салона на 56-то СОУ, ще се проведе среща със зам.-председателите на ПГ на \"БСП за България\" Антон Кутев и Христо Проданов и народния представител Донка Симеонова. \r\nВ 18.30 часа, в Районния съвет на БСП, в кв. Искър, с обществеността ще се срещнат депутатите Румен Георгиев, Виолета Желева и Любомир Бонев \r\nВ 18.00 часа, в гр. Правец, в голямата зала на Младежкия дом, \"Визия за България\" ще представят депутатите инж. Петър Кънев и проф. Светла Бъчварова.", "date": "2018.10.18", "title": "Народните представители от ПГ на \"БСП за България\" ще представят \"Визия за България\" в областите Пловдив и София"}
{"url": "http://www.focus-news.net/news/2018/10/18/2579665/abv-stara-zagora-organizira-tarzhestveno-chestvane-na-godishnina-ot-rozhdenieto-na-hristo-smirnenski.html", "text": "АБВ - Стара Загора организира тържествено честване на годишнина от рождението на Христо Смирненски. Това съобщиха от пресцентъра на  ПП АБВ . „Трубадур за Христо Смирненски\" е заглавието на тържественото честване на 120-ата годишнина от рождението и 90-годишнината от кончината на великия български автор. Събитието се организира от местната организация на АБВ - Стара Загора и събра повече от 100 души в залата на регионалната библиотека „Захарий Княжески\" в града, сред които много учители и младежи от училищата в града. Проф. Михни Люцканов, областен ръководител на АБВ - Стара Загора, откри тържеството, като открои акцентите в биографията на Смирненски. Членове на местната организация пък сформираха своеобразен литературен театър, като рецитираха част от стихотворенията на автора. Официални гости на събитието бяха председателят на ПП АБВ Румен Петков, Георги Първанов, президент на Р България (2002-2012), зам.-кметът по хуманитарни дейности на Стара Загора Иванка Сотирова.  \r\nВ рамките на събитието Георги Първанов коментира, че е обидна за нацията и държавата е новата програма за 10-и клас, в която отпаднаха произведения на Смирненски и Вапцаров. „Не виждам думи за едноличния монархически режим или за временното руско управление, когато сме получили основите на държавността и конституцията. Ето затова си струва да се борим. Трудно ми е да ползвам словото на Смирненски, защото за съжаление, думите и словото се изпразниха от съдържание. Битката за подмяна на историята я водя от повече от 15 години. След близо 30 години в политиката наистина видях много неща и струва ми се, че сега започва битката за историческата истина. Радвам се, че има млади хора тук, защото те няма да градят базата си на фалшиви кумири. Стара Загора е не само символ на антична култура, не само символ на освобождението, Стара Загора е не само  културен център в страната, а, изкушавам се да кажа – съвременната културна столица на България.", "date": "2018.10.18", "title": "АБВ - Стара Загора организира тържествено честване на годишнина от рождението на Христо Смирненски"}
{"url": "http://www.focus-news.net/news/2018/10/18/2579662/parlamentat-ne-uspya-da-sabere-kvorum-ot-parviya-pat.html", "text": "Парламентът не успя да събере кворум от първия път, предаде репортер на  Агенция „Фокус“ . Председателят на Народното събрание Цвета Караянчева обяви, че следващата регистрация ще бъде след 10 минути. За да се проведе заседание, в зала трябва да се регистрират поне 121 народни представители. \r\nЦветилена СИМЕОНОВА", "date": "2018.10.18", "title": "Парламентът не успя да събере кворум от първия път"}
{"url": "http://www.focus-news.net/news/2018/10/18/2579663/vratsa-povdignalo-e-obvinenie-na-40-godishen-mazh-za-sklonyavane-na-zheni-kam-prostitutsiya.html", "text": "Повдигнало е обвинение на 40-годишен мъж за склоняване на жени към проституция. Това съобщиха от  ОДМВР - Враца . Служители на РУ - Мездра са приключили досъдебно производство по информация придобита по оперативен път, че жител на град Мездра е съпричастен към действия с цел сексуална експлоатация на жени. След серия от оперативно следствени действия е установено, че две жени са станали жертва на престъпление, като са били склонени да проституират. На 17 октомври 2018 г. на 40-годишният жител на град Мездра е повдигнато обвинение и му е взета мярка за неотклонение „Подписка“. Досъдебно производство е изпратено на Районна прокуратура – Мездра.", "date": "2018.10.18", "title": "Враца: Повдигнало е обвинение на 40-годишен мъж за склоняване на жени към проституция"}
{"url": "http://www.focus-news.net/news/2018/10/18/2579666/d-r-borislav-tsekov-konstantinopolskiyat-patriarh-ne-e-nishto-poveche-ot-prav-po-chest-no-ne-i-po-vlast.html", "text": "Константинополският патриарх не е нищо повече от пръв по чест, но не и по власт. Той няма никаква управителна или канонична власт извън пределите на своя диоцез. Това каза за сутрешния блок  „Добро утро, България“   на  Радио „Фокус“   д-р Борислав Цеков, преподавател по църковно право, доктор по конституционно право и основател на Института за модерна политика. Той добави, че властовите мераци на патриарх Вартоломей са за постигането на статус - православен папа. Това е категорично нарушение на православното канонично право. „Константинополската патриаршия има претенции да играе ролята на такъв тип върховен, от последна инстанция, предстоятел по две линии. Първо, по линия на православната диаспора, т.е. на хората, които са православни християни и са емигрирали от държавите си. Константинополската патриаршия има една фалшива претенция да бъде техен духовен наставник, да има своята канонична и административна власт върху тях. Втората линия, по която Вартоломей си присвоява фалшиви права е, че Константинополската патриаршия имала, според тях, правото да бъде последна инстанция по апелации от страна на предстоятели на други църкви“, обясни д-р Цеков. Присвояването на власт и приписването на права, каквито не се полагат на Константинополския патриарх, създават напрежението в църквата, обясни д-р Борислав Цеков.", "date": "2018.10.18", "title": "Д-р Борислав Цеков: Константинополският патриарх не е нищо повече от пръв по чест, но не и по власт"}
{"url": "http://www.focus-news.net/news/2018/10/18/2579667/pregled-na-osnovnite-temi-v-shumenskiya-pechat.html", "text": "„Новото лице на НИАР „Мадара“ - виртуална реалност и модерни технологии“, е водещото заглавие във вестник  „Шуменска заря“ . Най-посещаваният туристически обект в региона – националният историко-археологически резерват (НИАР) „Мадара“ вече посреща посетителите с редица подобрения, благодарение на средства от кампанията „Ние обичаме България“ през 2017 г., организирана по инициатива на „BILLA България“. В подножието на глобалния символ на България – Мадарският конник, вече има обновен информационен център, оборудван с редица придобивки с модерни технологии. В новия кът за виртуална реалност може да се направи ексклузивна разходка в НИАР „Мадара“, предлагат се още образо- вателни игри и ползване на съвременна техника.  \r\n„Ансамбъл „Шумен“ лети за Китай“, информира ежедневникът. Общинският ансамбъл за народни песни и танци „Шумен“, с главен художествен ръководител доц. Катя Кайрякова, след броени дни ще лети за Китай. След сериозна селекция измежду 2740 състава от 109 държа- ви от целия свят, шуменският ансамбъл бе избран да е сред участниците в деветото юбилейно издание на престижния Международен фолклорен фестивал „Шанхай Баошан“ в Шанхай от 26 октомври до 2 ноември. „Приложник изработи от дърво голяма катеричка“, пише вестникът. Шуменският художник приложник Дилян Абаджиев – педагог в СУ „Сава Доброплодни“, от ствол на топола изработи еднометрова катеричка, държаща в ръцете си жълъд. Дървопластиката бе монтирана в Градската градина, недалеч от паметника на Тодор Колев и детската площадка.  \r\n„Европейска олимпиада по статистика за ученици“, съобщава изданието. Започна регистрацията за участие във Втората европейска олимпиада по статистика за ученици, която ще се проведе от месец октомври 2018 г. до месец май 2019 г. – съобщи за „Шуменска заря“ Светла Кръстева, началник на отдел “Статистически изследвания – Шумен” към Териториалното статистическо бюро – Североизток. Инициативата е насочена към повишаване на статистическата култура на младите хора, към насърчаване на тяхната любознателност и интерес към статистиката и нейната роля в живота на обществото. млрд. евро от многогодишната европейска финансова рамка 2020-2027 г. ще получи България млрд. евро от многогодишната европейска финансова рамка 2020-2027 г. ще получи България.", "date": "2018.10.18", "title": "Преглед на основните теми в шуменския печат"}
{"url": "http://www.focus-news.net/news/2018/10/18/2579661/tsvetan-tsvetanov-gerb-nemalka-chast-ot-mladite-ne-sa-informirani-za-posledstviyata-ot-trafika-na-hora.html", "text": "Една немалка част от младите не са информирани за последствията от трафика на хора. Това каза пред журналисти председателят на ПГ на ГЕРБ Цветан Цветанов, който се включи в инициативата на Младежи ГЕРБ в парламента за раздаване на флаери за трафика на хора, предаде репортер на  Агенция „Фокус“ . Цветанов заяви, че за голямо съжаление страната ни все още е източник на трафик на хора. „Затова с тези прекрасни млади хора от МГЕРБ правим тази инициатива, това е тяхна инициатива и трябва да я подкрепим“, заяви Цветанов и уточни, че заедно с тях ще обиколят всички парламентарни групи.  „Смятам, че това, което е тяхна инициатива, трябва да бъде подкрепено и от медиите, и от политиците, които са тези, които взимат законодателни решения и тези, които могат да участват активно във взимането на политически решения за борбата с трафик на хора“, каза Цветанов. „Законодателните инициативи, които са реализирани до настоящия момент, смятаме, че са достатъчни, защото през последните години завишихме наказателната отговорност към лица, които осъществяват трафик и то по-специално с цел сексуална експлоатация, също така и за трудовата експлоатация“, допълни още Цветанов. Той обърна внимание на семейната среда и агресията, за която допринасят всички да бъде увеличавана. „Трябва да бъдем позитивни, трябва да бъдем градивни и аз мога да ви кажа, че от известно време се съобразявам с това, което моите деца искат да гледат сутрин, а те не искат да гледат лоши новини“, допълни Цветанов.  \r\nДеница КИТАНОВА", "date": "2018.10.18", "title": "Цветан Цветанов, ГЕРБ: Немалка част от младите не са информирани за последствията от трафика на хора"}
{"url": "http://www.focus-news.net/news/2018/10/18/2579668/vratsa-14-godishen-mladezh-e-otkradnal-tri-kutii-za-dareniya-postaveni-pred-targovski-obekti-v-zhk-dabnika.html", "text": "14-годишен младеж е откраднал три кутии за дарения, поставени пред търговски обекти в жк. „Дъбника“. Това съобщиха от  ОДМВР - Враца . След оперативно-следствени действия е установено лицето, откраднало три кутии за събиране на дарения, поставени пред търговски обекти в жк. „Дъбника“ във Враца. Деянието е извършено за периода от края на месец септември до 4 октомври 2018 г. В кутиите имало събрани около 700 лв. Полицейските служители са установили, че кражбата е дело на 14-годишно лице от град Враца.", "date": "2018.10.18", "title": "Враца: 14-годишен младеж е откраднал три кутии за дарения, поставени пред търговски обекти в жк. „Дъбника“"}
{"url": "http://www.focus-news.net/news/2018/10/18/2579669/parlamentat-sabra-kvorum-ot-vtoriya-pat.html", "text": "Парламентът събра кворум от втория път, предаде репортер на  Агенция „Фокус“ . В пленарна зала се регистрираха 125 народни представители при изискуем минимум от 121. \r\nЦветилена СИМЕОНОВА", "date": "2018.10.18", "title": "Парламентът събра кворум от втория път"}
{"url": "http://www.focus-news.net/news/2018/10/18/2579664/mladezhi-gerb-provedoha-v-parlamenta-informatsionna-kampaniya-za-trafika-na-hora.html", "text": "Младежи ГЕРБ проведоха в парламента информационна кампания за трафика на хора, предаде репортер на  Агенция \"Фокус\" . Инициативата на младежите е по повод Европейския ден за борба с трафика на хора. Младежите от ГЕРБ раздаваха флаери на всички парламентарни групи. Те бяха придружени от председателят на парламентарната група на партията Цветан Цветанов. Флаерите съдържаха информация, че трафикът на хора е сериозен проблем и престъпление. Във флаерите са посочени телефони за сигнали и  информация за този вид престъпление.  \r\nДеница КИТАНОВА", "date": "2018.10.18", "title": "Младежи ГЕРБ проведоха в парламента информационна кампания за трафика на хора"}
{"url": "http://www.focus-news.net/news/2018/10/18/2579671/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Само 43% от италианците искат страната им да остане членка на Европейския съюз, докато 65% искат да запазят еврото, сочат данните от анкета на Евробарометър, публикувана в сряда, 17 октомври, пише  базираното в Брюксел електронно издание New Europe . \r\nСъгласно резултатите от изследването на общественото мнение, средно 68% от европейците вярват, че членството в Съюза е от полза за държавите им, но само 44% от италианците биха гласували за оставане в ЕС в съответстващ референдум. \r\nИталия сега е по-евроскептична от Обединеното кралство, където, според последната анкета, 53% от запитаните са изявили желание гласуват за оставане в Съюза. \r\n***  Министърът на външните работи на Албания Дитмир Бушати благодари на бившия си гръцки колега Никос Коцияс за неговите усилия за разрешаване на дългогодишните двустранни проблеми след бурната оставка на гръцкия министър от кабинета на Алексис Ципрас, пише  онлайн изданието на вестник Kathimerini . \r\n„Има малко приятни неща в тази професия, но най-ценните от тях идват от искреното сътрудничество и духа на колегиалност. Благодаря Ви, Никос Коцияс, за вашите усилия да отворим заедно нова страница на сътрудничество, доверие и добросъседски отношения между нашите страни“, написа Бушати в „Туитър“. \r\n„Катимерини“ припомня, че Атина и Тирана обсъждаха демаркацията на Изключителните икономически зони (ИИЗ) на двете страни и правата на етническите гърци в Албания. \r\n***  Между правителствата на Испания и Фландрия избухна дипломатически скандал, след като председателят на парламента на белгийската федерална единица направи коментари в подкрепа на независимостта на Каталуния, пише  европейската редакция на Politico . \r\nМадрид понижи дипломатическия статут на фламандския представител в страната във връзка с изявлението на Ян Пюманс, в което той разкритикува отговора на Испания по отношение на миналогодишния опит на Каталуния да обяви едностранно независимост. \r\nФламандският премиер Геерт Буржоа определи решението на Испания като „много неприятелски акт“ и предупреди, че ще привика испанския посланик възможно най-скоро, както съобщиха белгийските медии. \r\nПо време на фотоизложба от събитията около проваленият опит за обявяване на независимост на испанския автономен регион миналата седмица, Пюманс коментира мерките за спирането на референдума, смятан за нелегален от испанските съдебни власти: „Всеки, който използва насилие по време на гласуване руши демокрацията... Истинските демократи уважават изборната урна, като символ на волята на хората“. \r\nТой добави, че насилието по време на избори e „изключено“, както и „насилието срещу политици, заради тяхното мнение. И арестуването на политици е насилствен акт“. \r\nКакто припомня „Политико“, по-рано председателят на фламандския парламент е изпратил писмо на бившия си каталунски колега Карме Форсадел, който в момента е лишен от свобода заедно с няколко други регионални лидери за участието им в събитията от миналата година. В посланието се казва, че арестуването на каталунците е „доказателство, че централното правителство в Испания не може да е част от съвременния демократичен Европейски съюз“. \r\n***  Мей смята планът на ЕС да задържи Великобритания за три години, заключена от Брюксел, като предателство спрямо Брекзит, пише британският  The Express   \r\nБританският премиер е отказала да изключи предложения, според които т. нар. преходен период да се удължи за повече от 21 месеца. Според този план обвързаността на Великобритания с ЕС няма да приключи до декември 2021. А това означава, че Обединеното кралство ще бъде принудено да приеме блоковите правила, оставайки член на общия пазар и на митническия съюз. Това означава, че ще продължи да действа принципът за свободно придвижване, което рискува да разгневи брекзитиерите, които настояват за незабавно напускане до края на март 2019 година.  \r\nВисш представител на ЕС е потвърдил, че Мей е съобщила на своите партньори на срещата на върха в Европейския съвет, че тя е готова да обмисли удължаването на преходния период като възможно решение за проблема с ирландската граница. На масата на преговорите нови предложения няма. Председателят на Европейския парламент Антонио Таджани, който също е държал реч на срещата на европейските лидери, е казал, че предложението е поставено и от двете страни, но британският премиер е заела „неутрална“ позиция по него.", "date": "2018.10.18", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/10/18/2579670/andrey-raychev-sotsiolog-pravitelstvoto-ne-gubi-avtoritet-sred-svoite-izbirateli-no-broyat-na-horata-koito-iskat-da-mahnat-premiera-boyko-borisov-ot-vlast-raste.html", "text": "Правителството не губи авторитет сред своите избиратели, но броят на хората, които искат да махнат премиера Бойко Борисов от власт расте. Това коментира в сутрешният блок „Добро утро, България“ на  Радио „Фокус“  социологът Андрей Райчев. Според него съществуват четири варианта за сценарий на предсрочни избори. „Сценарий номер едно: ГЕРБ успяват да направят победа или реми на изборите през май и удържа победа на изборите през септември, както и успява да се опитва да докара мандата си до край. Вторият вариант е да се получи съвпадение  на парламентарни и местни избори. Този вариант носи на ГЕРБ предимства. За лидера на партията е много по-лесно да съхрани единството на партията, ако има и парламентарни и местни избори.  Третият вариант: При по-сериозно напрежение и разпад на коалицията може да се стигне до съвпадение между парламентарните и европейските избори през май“,  обясни Андрей Райчев. Той съобщи, че четвъртият вариант е избухване на напрежение сред населението, което да накара правителството да предпочете да направи избори вместо да стои в напрегната обстановка, която може да доведе до преврат. Социологът каза още, че причината за напрежението в „Обединени патриоти“ са евроизборите през май и фактът, че трябва да решат кой да води листата. Лидерът на ПП „Атака“ Волен Сидеров има желание да е начело, но истината е, че Патриотите са по-силни заедно.", "date": "2018.10.18", "title": "Андрей Райчев, социолог:  Правителството не губи авторитет сред своите избиратели, но броят на хората, които искат да махнат премиера Бойко Борисов от власт расте"}
{"url": "http://www.focus-news.net/news/2018/10/18/2579673/pazardzhik-okrazhniyat-sad-shte-gleda-delo-za-opit-za-ubiystvo-v-zavedenie-v-selo-glavinitsa.html", "text": "Окръжен съд-Пазарджик ще гледа дело за опит за убийство, съобщи за  Радио „Фокус“-Пазарджик  Маринела Георгиева от администрацията на съда. Делото е образувано обвиняем за това, че на 30 юни 2017 г. в кафе-аперитив в село Главиница е направил опит да убие мъж, като го е ударил с твърд предмет по главата. Пострадалият се е намирал в безпомощно състояние, тъй като вследствие употребен алкохол е спял на масата.  \r\nНачалото на делото е от 11.00 часа. Докладчик съдия е Ивета Парпулова. \r\nРадослава МУРДЖЕВА", "date": "2018.10.18", "title": "Пазарджик: Окръжният съд ще гледа дело за опит за убийство в заведение в село Главиница"}
{"url": "http://www.focus-news.net/news/2018/10/18/2579672/burgas-tyaloto-na-57-godishen-mazh-e-otkrito-pri-pozhar-v-kashta-v-selo-golyamo-bukovo.html", "text": "Тялото на 57-годишен мъж е открито при пожар в къща в село Голямо Буково. Това съобщиха от  ОДМВР - Бургас . Сигналът за пожара е подаден на 17 октомври т.г. около 05.00 часа в Районно управление - Средец. Съобщено е за пожар, възникнал в частна къща в село Голямо Буково, собственост на 72-годишен с инициали К.Б., обитавана от него и 57-годишен с инициали К.Б. Огънят е потушен от два противопожарни автомобила, като при извършения оглед на напълно изгорялата двуетажна къща, в стая на първия етаж е открито тялото на 57-годишен с инициали К.Б. Тялото е откарано за аутопсия в отделение \"Съдебна медицина\" при УМБАЛ - Бургас. Причините за възникналия пожар, както и стойността на нанесените щети са в процес на изясняване. Работата по случая продължава от служители на Районно управление – Средец.", "date": "2018.10.18", "title": "Бургас: Тялото на 57-годишен мъж е открито при пожар в къща в село Голямо Буково"}
{"url": "http://www.focus-news.net/news/2018/10/18/2579653/new-europe-mnozinstvoto-ot-italiantsite-iskat-da-izlyazat-ot-es-no-da-zapazyat-evroto.html", "text": "Само 43% от италианците искат страната им да остане членка на Европейския съюз, докато 65% искат да запазят еврото, сочат данните от анкета на Евробарометър, публикувана в сряда, 17 октомври, пише  базираното в Брюксел електронно издание New Europe . \r\nСъгласно резултатите от изследването на общественото мнение, средно 68% от европейците вярват, че членството в Съюза е от полза за държавите им, но само 44% от италианците биха гласували за оставане в ЕС в съответстващ референдум. \r\nИталия сега е по-евроскептична от Обединеното кралство, където, според последната анкета, 53% от запитаните са изявили желание гласуват за оставане в Съюза. \r\nПревод и редакция:", "date": "2018.10.18", "title": "New Europe: Мнозинството от италианците искат да излязат от ЕС, но да запазят еврото"}
{"url": "http://www.focus-news.net/news/2018/10/18/2579674/zhiteli-na-obshtina-krumovgrad-se-sreshtnaha-sas-zam-predsedatelya-na-pg-na-bsp-za-balgariya-dragomir-stoynev-i-narodniya-predstavitel-ivan-ibrishimov.html", "text": "Жители на община Крумовград се срещнаха със зам.-председателя на ПГ на „БСП за България“ Драгомир Стойнев и народния представител Иван Ибришимов. Това съобщиха от пресцентъра на  НС на БСП . На срещата жителите на общината засегнаха въпроси, свързани със здравеопазването и образованието в региона, които не се решават от години. Хората заявиха, че подкрепят много от предложенията във \"Визия за България\" и направиха своите предложения за допълнения по документа. \r\n„Промяната, от която се нуждае българското здравеопазване, е заложена във \"Визия за България\". Ние искаме пациентът да се постави във фокуса на здравната система“. Това каза зам.-председателят на ПГ на „БСП за България“ Драгомир Стойнев по време на срещата. Той добави, че за да стане това, трябва да има минимум заплащане от страна на пациентите, общинските болници да не са търговски дружества, а лечебни заведения и да се намали ставката ДДС за лекарствата и медицинските изделия. „Всичко това е заложено във Визията и е изпълнимо, ако има политическа воля за него“, категоричен бе Стойнев.  \r\n\"Системата на здравеопазването е пробита. С вота на недоверие се надявам да се провокира дебат, в който да излязат пречките, които я спъват\", каза народният представител Иван Ибришимов. Той заяви, че системата на здравеопазването е хаотична, сбъркана и насочена към търговеца, а не към пациента и медицинския работник. Д-р Ибришимов каза още, че лекарствената политика в момента също е изключително сбъркана и създава среда за корупционни практики в системата. \"В пъти повече пари се отделят за здравеопазване, а качеството и достъпът на хората до него намаляват, с това се нарушават конституционни права на българите\"- каза още народният представител.  \r\n\"Най-големият проблем в България, в момента, е демографията. Всъщност, страната  вече се намира  в демографска смърт. Затова БСП повдига темата не в предизборна кампания, а сега, когато можем да я обсъдим и да поискаме конкретни мерки”, отбеляза народният представител Станислав Владимиров по време на среща с жители на общ. Кирково. По думите му част от мерките за справяне с проблема минават през подпомагане на младите семейства с репродуктивни проблеми, отглеждането и грижата на детето в детски ясли, детска градина и училище. „Доходите в България продължават да са изключително ниски. С това ниво на доходите и отворения трудов европейски пазар е много трудно да се задържат хората у нас“, каза още той \r\nВ Кирково народният представител Румен Георгиев подчерта, че България трябва да има нова аграрна политика и тя да бъде свързана с всички култури, а не само с пшеницата. \"Европейските средства трябва да се разпределят към всички земеделски производители - малки, средни, кооперации, големи. Защото сега, шест големи производители на зърнени култури получават почти всички средства, а над 85% от зеленчуците и плодовете у нас са вносни\", каза още Георгиев. Тези наши предложения са заложени във \"Визия за България\", затова искаме да ги обсъдим с всички българи\", добави Румен Георгиев.  \r\nНа срещата с народните представители Явор Божанков, Чавдар Велинов и Донка Симеонова жителите на село Черничево бяха категорични, че подкрепят мотивите на левицата за вота на недоверие към правителството. Те добавиха, че  в малките населени места няма елементарни медицински грижи, а заради липсата на работни места младите хора отиват в големите градове или в чужбина и заради това се затварят училища и детски градини. \"Държавата се отнася с жителите на малките населени места като втора ръка хора, те обаче са гръбнакът на нашата държава\", каза народният представител Явор Божанков. Той добави, че проблемите с обезлюдяването на малките населени места, проблемите с инфраструктурата, за която не се отделят никакви средства,  могат  да се решат с \"Визия за България\". \r\n„Правилната регионална политика не е просто асфалтиране на пътища, а  добро планиране на развитието на регионите. Не може икономиката ни да е развита само в три-четири града. Това води до дебалансиране на държавата”. Това каза народният представител Любомир Бонев на среща с жителите на с. Пчеларово, където бе заедно със своя колега Александър Симов. Той добави, че една от основните  задачи на „Визия за България” , в частта Регионално развитие, е да изградим устойчива, балансирана и ефективна транспортна система в услуга на хората и бизнеса, за да се развива и икономиката паралелно. \r\nНародният представител Александър Симов  заяви, че политиката не може да се прави само за богати и само за бизнеса. \"Политиката трябва да е насочена към обикновените хора и малките населени места. Точно заради това ние сме тези, които предлагат алтернативата. Алтернатива на разрухата, грабежа, корупцията, беззаконието и корпоративните схеми\", категоричен бе Симов. Това е същността на \"Визия за България\" - идеята, че трябва да променим всичко, ако искаме да има бъдеще за хората, тук\", заключи той.", "date": "2018.10.18", "title": "Жители на община Крумовград се срещнаха със зам.-председателя на ПГ на „БСП за България“ Драгомир Стойнев и народния представител Иван Ибришимов"}
{"url": "http://www.focus-news.net/news/2018/10/18/2579675/pss-dobri-sa-usloviyata-za-turizam-v-planinite.html", "text": "Добри са условията за туризъм в планините към момента. Това съобщиха за  Агенция „Фокус“  от Планинската спасителна служба (ПСС) към Българския червен кръст (БЧК). Температурите навсякъде са между 6 и 10 градуса. На места подухва, в някои участъци има разкъсана облачност. В по-късните часове се очаква разваляне на времето. Няма регистрирани инциденти с туристи през последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.10.18", "title": "ПСС: Добри са условията за туризъм в планините"}
{"url": "http://www.focus-news.net/news/2018/10/18/2579676/reuters-mateo-salvini-mozhe-da-se-kandidatira-za-predsedatel-na-ek.html", "text": "Вицепремиерът и министър на вътрешните работи на Италия Матео Салвини е цитиран да казва, че може да се кандидатира за председател на Европейската комисия на следващите избори, предава  Reuters . \r\n„Истина е, приятели от няколко европейски страни ме молят да го направя“, заяви Салвини пред италианския ежедневник la Repubblica. „Май все още е много далеч. Ще видим, ще си помисля“. \r\nБританската агенция отбелязва, че следващите европейски избори трябва да се състоят между 23 и 26 май догодина. \r\nСалвини, който беше на посещение в Русия, отново потвърди, че Рим ще се противопостави на безсрочното подновяване на санкциите срещу Москва. \r\nПревод и редакция:", "date": "2018.10.18", "title": "Reuters: Матео Салвини може да се кандидатира за председател на ЕК"}
{"url": "http://www.focus-news.net/news/2018/10/18/2579679/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-19-oktomvri.html", "text": "„Софийска вода” временно ще прекъсне водоснабдяването в някои части на столицата на 19 октомври. Това съобщиха от пресцентъра на  дружеството . \r\nВъв връзка с подмяна на спирателен кран  на ул. „Мала планина“ жк. „Лозенец“ се налага спиране на водоподаването от 09:30 до 15:00 часа на клиентите на „Софийска вода”, живеещи в района на: ул. „Мала планина“ бл. 36 и бл. 37. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: между бл.36 и бл. 37. \r\nВъв връзка с подмяна на спирателен кран  на ул. „Лвов“ кв. „Факултета“ се налага спиране на водоподаването от 09:00 до 14:00 часа на клиентите на „Софийска вода”, живеещи в района на: ул. „Лвов“, ул. „Доростол“, бул. „Възкресение“, ул. „Лайбниц“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: бул. „Възкресение „ ъгъла с ул. „Доростол“. \r\nВъв връзка с изграждане на сградно водопроводно отклонение на ул. „Самоковско шосе“ кв. „Горубляне“, се налага спиране на водоподаването от 10:00 до 17:00 часа на клиентите на „Софийска вода”, живеещи в района на: ул. „Самоковско шосе“ от ул. „Владичина ливада“ до бул. „Цариградско шосе“ и ул. „Обреща“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: пред бензиностанция OMV. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.10.18", "title": "„Софийска вода” временно ще прекъсне водоснабдяването в някои части на столицата на 19 октомври"}
{"url": "http://www.focus-news.net/news/2018/10/18/2579677/pregled-na-osnovnite-temi-vav-varnenskiya-pechat.html", "text": "„Пенсионерите масово се увличат по хазарта“, съобщава на първата си страница вестник  „Черно море“ . Хазартът е широко разпространено развлечение, срещащо се под множество форми – казина, онлайн залагания и лотарийни игри. Тези дейности обаче могат да имат сериозни последици, в това число и развитие на зависимост. И докато преди години предимно младите хора се увличаха по хазарта, днес този порок обхвана почти цялото население, като най-опасно е сериозното разпространение сред най-възрастната част от населението – пенсионерите, посочва изданието като цитира проф. д-р Христо Кожухаров, началник на психиатричната клиника в УМБАЛ „Св. Марина“ и ръководител на катедра „Психиатрия и медицинска психология“ в Медицински университет – Варна.  \r\n„Ограничават търговията със свинско месо“, става ясно от друго заглавие в днешния брой. До 30 октомври ще продължат ограниченията за търговия със свинско месо във Варненска област, наложени заради огнището на африканска чума по свинете в Тутраканци, съобщават от Агенцията по храните. Рестрикциите ще бъдат отменени само ако няма други положителни проби за заболяването.  \r\n„Проблемът с ниската заетост на хотелите остава“, гласи водещото заглавие на трета страница. Летният сезон е добър, с по-високи приходи, но остава проблемът с недостатъчния процент заетост на хотелите. Така коментира отминалия туристически сезон Румен Драганов от Института за анализи и оценки в туризма, цитиран от „Черно море“.", "date": "2018.10.18", "title": "Преглед на основните теми във варненския печат"}
{"url": "http://www.focus-news.net/news/2018/10/18/2579659/kathimerini-gartsiya-albanskiyat-vanshen-ministar-blagodari-na-nikos-kotsiyas-za-iskrenoto-satrudnichestvo.html", "text": "Министърът на външните работи на Албания Дитмир Бушати благодари на бившия си гръцки колега Никос Коцияс за неговите усилия за разрешаване на дългогодишните двустранни проблеми след бурната оставка на гръцкия министър от кабинета на Алексис Ципрас, пише  онлайн изданието на вестник Kathimerini . \r\n„Има малко приятни неща в тази професия, но най-ценните от тях идват от искреното сътрудничество и духа на колегиалност. Благодаря Ви, Никос Коцияс, за вашите усилия да отворим заедно нова страница на сътрудничество, доверие и добросъседски отношения между нашите страни“, написа Бушати в „Туитър“. \r\n„Катимерини“ припомня, че Атина и Тирана обсъждаха демаркацията на Изключителните икономически зони (ИИЗ) на двете страни и правата на етническите гърци в Албания. \r\nПревод и редакция:", "date": "2018.10.18", "title": "Kathimerini (Гърция): Албанският външен министър благодари на Никос Коцияс за „искреното сътрудничество“"}
{"url": "http://www.focus-news.net/news/2018/10/18/2579678/v-parva-sagbal-sveta-sofiya-shte-se-provede-kampaniyata-vapros-na-razgovor-i-pregled-posvetena-na-borbata-sreshtu-reproduktivnoto-ostaryavane-na-balgarite.html", "text": "От 22 октомври 2018 г. до 22 януари 2019 г. в Първа САГБАЛ „Света София“ отново ще се проведе кампанията „Въпрос на разговор и преглед“, посветена на борбата срещу репродуктивното остаряване на българите. Това съобщиха от пресцентъра на  Първа САГБАЛ „Света София“ . Инициативата се организира и за учащи се младежи – студенти, докторанти и др. В рамките на същия период от време в лечебното заведение ще тече и програмата за диагностика и лечение на двойки „40+“, от която могат да се възползват жени с вече намален яйчников резерв и пациентки над 40-годишна възраст.  \r\nДамите получават безплатен гинекологичен и ултразвуков преглед, разговор с репродуктивен ембриолог, андролог, мамолог и сертифициран психотерапевт. Мъжете могат да се възползват от разговор със специалист по репродуктивно здраве, безплатна спермограма и анализ.  \r\nПредварителното записване за безплатните прегледи става на телефон 02/447 02 63 или 0877 02 39 39. Всеки желаещ може да направи регистрация през делничните дни до 13.30 часа.  \r\nКампанията се реализира в Първа САГБАЛ „Света София“(град София, ул. „Михалаки Ташев“ №2) с основната подкрепа на Столична община, Фондация „Искам бебе“ и Сдружение „Зачатие“.", "date": "2018.10.18", "title": "В Първа САГБАЛ „Света София“ ще се проведе кампанията „Въпрос на разговор и преглед“, посветена на борбата срещу репродуктивното остаряване на българите"}
{"url": "http://www.focus-news.net/news/2018/10/18/2579680/kyustendil-arhiereyska-sveta-liturgiya-shte-bade-otsluzhena-v-manastira-sv-luka-kray-selo-granitsa.html", "text": "Архиерейска света литургия ще бъде отслужена в манастира „Св. Лука“ край село Граница. Това съобщи за  Радио „Фокус” – Кюстендил  отец Светослав Григоров, ефимерий на Граничкия манастир. Архиерейската света Литургия ще започне от 09.30 часа в манастирския храм. Тя ще бъде оглавена от Негово преосвещенство Белоградчишки епископ Поликарп – викарий на Софийския митрополит.  \r\n„В 12.00 часа ще бъде отслужен водосвет за здраве в двора на манастира, където по традиция идват стотици миряни, за да се поклонят пред светеца и да измолят небесното му застъпничество за решаването на житейските си проблеми”, каза отец Светослав Григоров. Ще бъде осветен и овчи курбан, който ще бъде раздаден на присъстващите.  \r\nМанастирът е основан през X век. В манастирския двор е построена чешма, посветена на тримата монаси Йоасаф, Давид и Теофан, родени в село Граница – възобновители на Рилския манастир. Светата обител е обявена за паметник на културата. \r\nВенцеслав ИЛЧЕВ", "date": "2018.10.18", "title": "Кюстендил: Архиерейска света литургия ще бъде отслужена в манастира „Св. Лука“ край село Граница"}
{"url": "http://www.focus-news.net/news/2018/10/18/2579684/kyustendil-bez-zabavyane-se-izvarshva-preminavaneto-prez-gkpp-gyueshevo.html", "text": "Без забавяне се извършва преминаването през ГКПП „Гюешево”. Това съобщи за  Радио „Фокус” – Кюстендил  дежурният служител на българо-македонския граничен пункт. Движението на моторни превозни средства в посока от и за граничния пункт се осъществява нормално, преминаването се осъществява без големи изчаквания. По пътя има опасност от падащи камъни. \r\nВенцеслав ИЛЧЕВ", "date": "2018.10.18", "title": "Кюстендил: Без забавяне се извършва преминаването през ГКПП „Гюешево”"}
{"url": "http://www.focus-news.net/news/2018/10/18/2579687/burgas-40-godishen-kriminalno-proyaven-mazh-e-zadarzhan-za-izvarshvane-na-dve-telefonni-izmami-za-nad-7-600-lv.html", "text": "40-годишен криминално проявен мъж е задържан за извършване на две телефонни измами за над 7 600 лв. Това съобщиха от  ОДМВР - Бургас . В резултат на съвместните полицейски действия на служители от отдел \"Криминална полиция\" при ОДМВР – Бургас и служители от Районно управление – Средец е задържан 40-годишният мъж с инициали А.А. от село Момина църква, общ. Средец. Установено е, че той е съпричастен към извършени две телефонни измами:  \r\n- едната от тях е осъществена на 10 октомври т.г. за времето от 11.45 часа до 12.30 часа спрямо 68-годишна жена от Средец по класическата схема \"оказване на съдействие на полицията при залавяне на телефонни измамници\". Заблудената потърпевша събрала в найлонова торбичка сумата от 2 200 лв. и златни накити и я оставила извън дома си, като торбичката е взета от 40-годишния мъж. \r\n- втората измама е осъществена на 12 октомври т.г. спрямо 80-годишна жена от Айтос, която събрала в чанта сумата от 5 450 лв. и златни накити, като я оставила до контейнери за смет на айтоската улица \"Александър Стамболийски\". Чантата отново е взета от 40-годишния А.А. \r\nКонстатирано е, че около 08.00 часа на 17 октомври т.г. 40-годишният мъж дал в залог златни обеци в заложна къща в Средец, за което е изготвен заложен билет. А.А. е задържан за срок от 24 часа. Работата по цялостно документиране на престъпната му дейност продължава от полицейски служители.", "date": "2018.10.18", "title": "Бургас: 40-годишен криминално проявен мъж е задържан за извършване на две телефонни измами за над 7 600 лв."}
{"url": "http://www.focus-news.net/news/2018/10/18/2579683/mvr-trima-dushi-sa-zaginali-a-28-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 28 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 24 тежки пътнотранспортни произшествия. В София са регистрирани 29 леки и 5 тежки катастрофи, при които са пострадали 6 души.", "date": "2018.10.18", "title": "МВР: Трима души са загинали, а 28 са пострадали при катастрофи в страната през изминалото денонощие"}
{"url": "http://www.focus-news.net/news/2018/10/18/2579681/dobrich-vodosnabdyavaneto-e-narusheno-v-shest-sela-ot-obshtina-dobrichka-poradi-avarii.html", "text": "Водоснабдяването е нарушено в шест села от община Добричка поради аварии, съобщиха от пресцентъра на  водоснабдителното дружество, обслужващо областта . Това са селата Одърци, Божурово, Свещарово, Поп Григорово, Приморци и Овчарово. Аварийни екипи на дружеството работят и в други населени места, където днес водоснабдяването е нарушено:  \r\n- в община Добрич - по ул. „Калиакра“ до фирма „Тедива“, по ул. „Поп Богомил“ и по  ул. „Любен Каравелов“; \r\n- в община Балчик - с. Сенокос, с. Пряспа и с. Кранево;  \r\n- в община Каварна - с. Белгун и с. Свети Никола; \r\n- в община Генерал Тошево - с. Присад \r\n- в община Шабла - с. Горичане и с. Крапец.  \r\nОт днес до 24 октомври ще бъде спряно водоподаването в жк \"Север 2\", поради свързване на абонати с новия водопровод на ул. „Хан Тервел“, ул. „Велико Търново“ и ул. „Стари планина“.  Прекъсването касае само работните дни, в часовете от 8.00 до 17.00 часа.", "date": "2018.10.18", "title": "Добрич: Водоснабдяването е нарушено в шест села от община Добричка поради аварии"}
{"url": "http://www.focus-news.net/news/2018/10/18/2579682/sliven-magla-namalyava-vidimostta-po-patishtata-kray-porechieto-na-reka-tundzha.html", "text": "Мъгла намалява видимостта по пътищата край поречието на река Тунджа, пътните настилки на места са мокри. Движението е натоварено, съобщиха от  Областно пътно управление-Сливен . \r\nЗатворени за тежки автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонтни дейности се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.10.18", "title": "Сливен: Мъгла намалява видимостта по пътищата край поречието на река Тунджа"}
{"url": "http://www.focus-news.net/news/2018/10/18/2579685/ministar-ekaterina-zaharieva-balgarskite-grazhdani-vav-velikobritaniya-nyama-za-kakvo-da-se-pritesnyavat.html", "text": "Българските граждани във Великобритания няма за какво да се притесняват. Това каза вицепремиерът и министър на външните работи Екатерина Захариева в сутрешния блок на  БНТ.   “Всички се надяваме да няма вариант без сделка. Но така или иначе времето ни притиска. Когато започнахме разговорите и преговорите по излизането на Великобритания, всички разчитахме, че имахме достатъчно време, но ето, че дойде ноември месец. Октомври беше крайният срок, който си бяхме набелязали да постигнем съгласие по споразумението за напускане. 90% от това споразумение е договорено. Както винаги в едни преговори обаче най-трудното остава за накрая“, коментира Захариева. По думите й сред това, което е договорено, са и правата на европейските граждани във Великобритания и съответно на гражданите на Великобритания в европейските държави. „Така че за момента няма за какво да се притесняват българските граждани. Лично и премиерът Мей е уверила премиера Борисов, както и мен–външният министър. Много пъти са поемали ангажимент, че ще защитят правата на европейските граждани, в това число и на българските граждани там“, каза още тя. „Без сделка е най-лошият вариант, който може да се случи за Великобритания и за ЕС. Наистина се полагат много усилия и от страна на преговорния екип да се постигне съгласие“, допълни Захариева.   \r\nПо повод убийството на журналистката Виктория Маринова и коментарите отвън, тя отбеляза: \"Имаше доста фактори и политици в света, които се изказаха доста бързо. Правовият свят изисква поне да се дадат едни 72 часа за разследването, за да може то да напредне\". По думите й българските власти са били поздравени за бързото разкриване на убийството.", "date": "2018.10.18", "title": "Министър Екатерина Захариева: Българските граждани във Великобритания няма за какво да се притесняват"}
{"url": "http://www.focus-news.net/news/2018/10/18/2579688/sliven-predstoi-finalat-na-petiya-esenen-futbolen-turnir-organiziran-ot-mestnata-komisiya-za-borba-sreshtu-protivoobshtestvenite-proyavi-na-maloletni-i-nepalnoletni-i-obshtinata.html", "text": "Приключиха трите квалификационни кръга на Петия есенен футболен турнир, организиран от Местната комисия за борба срещу противообществените прояви на малолетни и непълнолетни и Община Сливен. В него се включиха 12 отбора от училища в населени места от общината. Това съобщиха от пресцентъра на  Общината . Финалът ще се проведе на 19 октомври – петък, от 12.00 часа, на площадката до зала „Асеновец“. За него се класираха училищните отбори от селата Самуилово, Гавраилово, Тополчане и кв. „Речица“. \r\nЖребият за поредността на срещите ще бъде изтеглен преди старта на състезанието. За финалистите е осигурен награден фонд, като класиралите се на първите три места отбори ще получат купи и медали. Организаторите на турнира благодарят за партньорството и пожелават успех на всички участници.", "date": "2018.10.18", "title": "Сливен: Предстои финалът на Петия есенен футболен турнир, организиран от Местната комисия за борба срещу противообществените прояви на малолетни и непълнолетни и Общината"}
{"url": "http://www.focus-news.net/news/2018/10/18/2579689/varna-mobilni-politseyski-ekipi-sa-razpolozheni-v-malkite-naseleni-mesta-ot-oblastta-za-borba-s-konventsionalnata-prestapnost.html", "text": "Мобилни полицейски екипи са разположени в малките населени места от областта за борба с конвенционалната престъпност. Това съобщиха от  ОДМВР - Варна . В изпълнение на плана за противодействие на конвенционалната престъпност на МВР, въведената от ръководството на ОДМВР - Варна организация, целяща по-активно присъствие на полицейски служители в малките населени места в областта, продължава да дава своите резултати. Сформираните мобилни екипи за посещения в населени места без постоянно полицейско присъствие, с участието на служители от отделите „Криминална полиция” и „Охранителна полиция”, продължават по график да реализират срещи с жители на населените места и представители на местната власт, по време на които могат да бъдат поставени актуални проблеми и да бъдат подавани сигнали за престъпления или различни нарушения. \r\nЗа първите девет месеца на 2018 година са сформирани 50 мобилни екипа, които са извършили 220 посещения. При посещенията са получени 38 сигнала за престъпления и нарушения, по които са предприети необходимите законови мерки.  \r\nГрафикът за приема на мобилните екипи предварително е оповестен на видно място в съответното село, както и на електронния сайт на ОДМВР – Варна, в раздел „Новини”.", "date": "2018.10.18", "title": "Варна: Мобилни полицейски екипи са разположени в малките населени места от областта за борба с конвенционалната престъпност"}
{"url": "http://www.focus-news.net/news/2018/10/18/2579690/burgas-dve-zheni-sa-postradali-pri-katastrofa-na-patya-tsarevo-primorsko-v-rayona-na-km-41.html", "text": "Две жени са пострадали при катастрофа на пътя Царево – Приморско в района на км 41. Това съобщиха от  ОДМВР - Бургас . Сигналът за инцидента е подаден на 17 октомври т.г. около 05.50 часа. Установено е, че на пътя Царево – Приморско при км 41 водачът на лек автомобил \"Опел Астра\" с инициали Р.Х. (30-годишен от село Градец, област Сливен) загубва контрол над автомобила и навлизайки в насрещната пътна лента блъска пътуващия там лек автомобил \"Тойота Ярис\", управляван от 75-годишна жена с инициали Р.Т. от Бургас. От пътнотранспортното произшествие са пострадали пътуващите в лекия автомобил \"Опел Астра\" 20-годишна жена и 25-годишна жена (и двете от с. Градец), които с наранявания съответно в областта на корема и в областта на главата. Пострадалите са настанени за лечение в УМБАЛ - Бургас.", "date": "2018.10.18", "title": "Бургас: Две жени са пострадали при катастрофа на пътя Царево – Приморско в района на км 41"}
{"url": "http://www.focus-news.net/news/2018/10/18/2579691/dimitar-margaritov-kzp-zabluzhdavashta-informatsiya-za-tehnicheskite-parametri-i-razhoda-na-gorivo-sa-nay-chestite-narusheniya-pri-prodazhbata-na-avtomobili-vtora-upotreba.html", "text": "При покупка на автомобил втора употреба потребителите най-често стават жертва на измама относно неговите технически параметри, цена и разход на гориво. Това каза председателят на Комисията за защита на потребителите (КЗП) Димитър Маргаритов пред Канал 3 по повод публикувания от Европейската комисия индекс за развитие на пазарите на дребно от 2018 г., според който потребителското доверие към сектора на автомобилите втора употреба все още е относително ниско, съобщиха от пресцентъра на  КЗП .   \r\n„Потребителите на ниво Европейски съюз посочват, че срещат проблеми при осъществяването на сделки от този тип. Ние още през миналата година, знаейки че нашият пазар е такъв, че на него преобладават сделките с автомобили втора употреба, извършихме мащабно проучване на този пазар. Установихме някои типични нелоялни търговски практики, които санкционирахме”, заяви Маргаритов. Той уточни, че констатираните нарушения не са били голям процент спрямо обема на извършените проверки.   \r\nПредседателят на КЗП обърна внимание и на това за какво да се внимава при покупката на автомобили втора употреба, включително и по интернет от чужда държава. „За да си спестят излишни разходи, потребителите е добре да проверят дали валидността на офертата касае територията на Република България, както и какъв ще бъде дължимият ДДС, който варира в различните държави. Маргаритов потвърди и нещо особено важно, когато говорим за употребявани автомобили – по закон потребителите имат право на рекламация и при покупката на стар автомобил, а търговецът е длъжен да я приеме. \r\nКомисията за защита на потребителите е проверила и общите условия на застрахователните компании, които предлагат автомобилни застраховки. Маргаритов обясни, че основните нарушения са свързани с опит от страна на застрахователите излишно да затруднят потребителя да предяви своята претенция за получаване на застрахователно обезщетение. „Ние решихме, че потребителят има право на застрахователно обезщетение в случаите, когато документът за автомобила е бил вътре по време на кражбата”, даде пример той. Друг случай пък е свързан със съкращаване на сроковете за предявяване на обезщетението, които са точно фиксирани съгласно Кодекса за застраховането. Част от установените неравноправни клаузи са отстранени, срещу някои дружества обаче се водят колективни искове в съда.  \r\n„Когато четем Индекса, излязъл преди няколко дни, ние виждаме, че застрахователният сектор като цяло е идентифициран от потребителите в Европейския съюз като по-скоро чувствителен. Около 35% от тях посочват, че са имали някакви затруднения при настъпило застрахователно събитие за получаване на съответното обезщетение”, добави Маргаритов. Той каза още, че вниманието на Комисията ще се задържи върху този сектор.       \r\nОсновният извод в индекса за развитие на пазарите на дребно от 2018 г. е, че общото доверие продължава да следва започналата от 2010 г. насам положителна тенденция. Стопява се и разликата между Изтока и Запада във функционирането на пазарите в полза на потребителите. Макар, че най-проблемни области остават комуналните услуги (вода, газ, електроенергия, пощенски услуги), финансовите услуги и далекосъобщенията, като цяло развитието е в позитивна посока, за което следва да бъде отдадено дължимото както на усилията на европейските институции, така и на националните органи във всяка от държавите членки.  \r\n„Извеждането на индекси с потребителски характер е полезна и ефективна инициатива на европейските институции. Те позволяват да се проследи потребителското поведение и степента на доверие, което потребителите имат в пазара, както на национално, така и на общоевропейско ниво. Благодарение на тях виждаме конкретни резултати, тенденции, а оттам и конкретни мерки, които се предприемат, както за общия европейски пазар, така и в държавите-членки поотделно за още по-надеждна потребителска защита и успокояване на пазара от гледна точка на срещаните нелоялни търговски практики”, каза още Маргаритов.", "date": "2018.10.18", "title": "Димитър Маргаритов, КЗП: Заблуждаваща информация за техническите параметри и разхода на гориво са най-честите нарушения при продажбата на автомобили втора употреба"}
{"url": "http://www.focus-news.net/news/2018/10/18/2579694/veliko-tarnovo-99-godini-ot-sazdavaneto-si-shte-otbelezhi-staroprestolnata-gimnaziya-po-ikonomika.html", "text": "99 години от създаването си ще отбележи Старопрестолната гимназия по икономика във Велико Търново, съобщиха за  Радио „Фокус“ – Велико Търново  от училището. Официалната церемония започва в 11.00 часа в двора на училището. Ще бъдат представени презентацията за историята на гимназията и успехите й през годините, както и резултатите от конкурса за ученическо творчество „Моето училище“. В 14.00 часа във физкултурния салон на Старопрестолната гимназия ще се проведе състезание по волейбол. В 18.45 часа от училището до паметник „Майка България“ ще премине тържествено шествие, което ще приключи с водосвет. \r\nИнициативите, посветени на годишнината на гимназията, започнаха още през миналата седмица, когато там се проведе ден на „Еразъм“. Освен това възпитаниците на училището се включиха и в две състезания – по програмиране и по счетоводство. Вчера те, както и преподавателите, участваха в обучителна програма за социално предприемачество по проект „Иновентър“. \r\nЛуиза ТРАНЧЕВА", "date": "2018.10.18", "title": "Велико Търново: 99 години от създаването си ще отбележи Старопрестолната гимназия по икономика"}
{"url": "http://www.focus-news.net/news/2018/10/18/2579698/gabrovo-selata-gabene-i-zhaltesh-i-kv-tlachnitsi-shte-sa-bez-voda-poradi-avarii.html", "text": "Кв. „Тлъчници“  в Габрово и селата Гъбене и Жълтеш от състава на общината ще са без вода до 17.00 часа. Това съобщиха за  Радио „Фокус“ – Велико Търново  ВиК - Габрово. Причината за преустановяване на водоподаването е извършването на авариен ремонт. \r\nПоради продължителното засушаване и намаления дебит на водоизточниците е променен въведеният режим на водоподаване в село Велковци. Вода се подава през 48 часа, т. е. - два дена няма вода, а на третия има. Забранява се и ползването на питейна вода за напояване и други цели, различни от питейно-битови. \r\nНадежда КРЪСТЕВА", "date": "2018.10.18", "title": "Габрово: Селата Гъбене и Жълтеш и кв. „Тлъчници“ ще са без вода поради аварии"}
{"url": "http://www.focus-news.net/news/2018/10/18/2579699/fokus-makedoniya-chernogorskata-politsiya-e-predotvratila-bomben-atentat.html", "text": "Черногорската полиция съобщи, че е предотвратила бомбен атентат в Подгорица, при което е арестувала три лица заради съмнения, че „са подготвяли извършването нас тежко престъпление с употребата на граната“, пише  македонският „Фокус“ . \r\nВ съобщението се посочва, че въз основа на оперативна информация, органите на реда са извършили обиск на превозно средство, с което пътували две лица от Подгорица на възраст 36 и 38 години, при което в него е намерена ръчна граната М-75. \r\n„Разследването дава основания за съмнение, че тези лица са имали намерение да употребят гранатата за извършване на тежко престъпление в населено място край Подгорица, което е предотвратено благодарение на бързата реакция на полицията“, се казва в съобщението от местните органи на реда. \r\nДвамата заподозрени в хода на разпитите са признали, че са набавили гранатата от 35-годишен мъж от град Плужине, който по-късно също е арестуван. \r\nПротив трите лица е образувано дело за „незаконно притежание на оръжие и експлозивни материали“ и им е наложена мярка за неотклонение. \r\nПревод и редакция:", "date": "2018.10.18", "title": "„Фокус“ (Македония): Черногорската полиция е предотвратила бомбен атентат"}
{"url": "http://www.focus-news.net/news/2018/10/18/2579697/sliven-dvizhenieto-se-osashtestvyava-v-edna-lenta-po-pat--7-v-rayona-na-selo-mokren-pri-km-220-poradi-patnotransportno-proizshestvie.html", "text": "Движението се осъществява в една лента по път I-7 в района на село Мокрен при км 220 поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите да се движат с повишено внимание и съобразена скорост, като спазват указанията на „Пътна полиция\".", "date": "2018.10.18", "title": "Сливен: Движението се осъществява в една лента по път I-7 в района на село Мокрен при км 220 поради пътнотранспортно произшествие"}
{"url": "http://www.focus-news.net/news/2018/10/18/2579693/prezidentat-rumen-radev-kam-balgari-v-london-razchitame-v-balgariya-da-se-varne-intelektualniyat-vi-kapital.html", "text": "С цялостната си дейност и работа сънародниците ни, живеещи във Великобритания, издигат името на България като страна с трудолюбиви, почтени и способни хора, на които може да се разчита. Това заяви президентът Румен Радев на среща с представители на българската общност в Обединеното кралство, съобщиха от  Прессекретариата на държавния глава . Тя се състоя в рамките на първия ден от посещението на държавния глава във Великобритания и събра в посолството ни в Лондон повече от 200 души.   \r\nРумен Радев отбеляза, че е внушителен не само броят на българите, които живеят във Великобритания, а и процентът на трудова заетост сред тях. „Благодаря ви, че разбихте един мит, че българите идват тук, за да се възползват от социални помощи. Напротив - статистиката показва, че вие давате голяма добавена стойност и принос към икономиката тук”, допълни държавният глава.  \r\nПрезидентът отбеляза, че е внушителна и групата на младите българи, които получават образованието си в британски университети. „Силно вярвам, че ще намерите мотивация да се върнете и да вложите своята енергия и талант за развитието на България, защото страната ни има нужда от хора като вас – високообразовани, интелигентни, събрали знания и опит в редица важни области\", обърна се Румен Радев към младежите в залата.  \r\nПрезидентът изрази убеденост, че престоят на младите българи във Великобритания им помага да осъзнаят какво означават истинските демокрация, свободни медии, гражданска активност, ефективни, прозрачни и отчетни институции, които не достигат в една или друга степен в България. „Ние разчитаме в България да се върне една важна за нас ценност – интелектуалният капитал, а това е вашият опит и експертиза, защото вие имате не само познания, вие носите и един вид друг вид обществени отношения\", допълни държавният глава Румен Радев. \r\nПо темата за предстоящото напускане на ЕС от Великобритания президентът посочи, че вярва, че ще се намери благоприятно решение, така че правата на сънародниците ни по никакъв начин да не бъдат ощетени. „За това има консенсус във всички български институции\", увери държавният глава. Румен Радев посочи, че посолството ни в Лондон започва подготовка за предоставяне на допълнителни консултации, за да могат сънародниците ни да получат статут на уседналост.  \r\nПред българското посолство, преди да започне срещата, организатори на протеста „Срещу мафиотското управление на България” връчиха на президента петиция, подписана от 4000 българи, живеещи в България и чужбина. „Поздравявам ви, че водите най-важната битка - битката с апатията. Има много начини, по които ние трябва да търсим по-добро бъдеще, но това е първата важна стъпка – да излезем всички от апатията“, заяви президентът.  \r\nПо-рано през деня съпругата на президента Десислава Радева се срещна и разговаря с преподаватели от българските училища във Великобритания.", "date": "2018.10.18", "title": "Президентът Румен Радев към българи в Лондон: Разчитаме в България да се върне интелектуалният ви капитал"}
{"url": "http://www.focus-news.net/news/2018/10/18/2579686/kathimerini-gartsiya-darzhavniyat-departament-blagodari-na-kotsiyas-za-otdadenata-sluzhba-i-potvardi-podkrepata-si-za-prespanskiya-dogovor.html", "text": "Държавният департамент на САЩ благодари на бившия гръцки външен министър Никос Коцияс за „отдадената служба“, приноса му за подобряването на гръцко-американските отношения, както и за ролята му при постигането на „историческото“ споразумение за името с Македония, след като министърът си подаде оставката в сряда, пише  електронното издание на вестник Kathimerini . \r\nВ съобщението от външното ведомство на САЩ се потвърждава и силната подкрепа за договора между Атина и Скопие за разрешаване на десетилетния спор. \r\n„САЩ подкрепят силно пълното прилагане на споразумението, което ще позволи на Македония да заеме полагащото й се място в НАТО и Европейския съюз като Република Северна Македония“, е заявил представител на Държавния департамент пред гръцката държавна агенция АНА-МПА. \r\n„Докато в македонския парламент продължава обсъждането на конституционните промени, ние призоваваме лидерите да се освободят от тесните партийни интереси и да се възползват от възможността да осигурят по-свето бъдеще за своята страна“, е добавил той. \r\n„Катимерини“ припомня, че Коцияс си подаде оставката в сряда, един ден след напрегнато заседание на кабинета, по време на което той влезе в конфронтация с министъра на отбраната Панос Каменос именно по повод договора за името, като последният се противопоставя твърдо на споразумението. \r\nПремиерът Алексис Ципрас пое функциите на външен министър, за да осигури успешното финализиране на сделката. \r\nПревод и редакция:", "date": "2018.10.18", "title": "Kathimerini (Гърция): Държавният департамент благодари на Коцияс за „отдадената служба“ и потвърди подкрепата си за Преспанския договор"}
{"url": "http://www.focus-news.net/news/2018/10/18/2579696/kyustendil-galeriyata-v-grada-pokazva-tvorbi-ot-traditsionniya-plener-sveti-luka.html", "text": "Галерията в Кюстендил показва творби от традиционния пленер „Свети Лука”. Това съобщи за  Радио „Фокус” – Кюстендил  Валентин Господинов, директор на Художествена галерия „Владимир Димитров – Майстора” – Кюстендил. Изложбата ще бъде открита от 18.00 часа в новата част на галерията.  \r\n„Галерията е мястото, където трябва да бъдат експонирани работите от пленера. Участват автори от много високо ниво”, каза Валентин Господинов. В пленера участват художници от Пловдив, София, Перник и Кюстендил. В рамките на изложбата ще бъдат показани творби, които са направени не само по време на тазгодишното издание на пленера, но и отличени творби от предишни издания на творческата проява.  \r\nПленерът се организира от 1993 година, по инициатива на кюстендилското Дружество на художниците. \r\nВенцеслав ИЛЧЕВ", "date": "2018.10.18", "title": "Кюстендил: Галерията в града показва творби от традиционния пленер „Свети Лука”"}
{"url": "http://www.focus-news.net/news/2018/10/18/2579702/gencho-genchev-kmet-na-obshtina-svishtov-vrashtame-se-na-kartata-na-investitsiite-i-targoviyata-s-industrialna-zona-s-izgled-kam-reka-dunav.html", "text": "Община Свищов се връща на картата на инвестициите и търговията с индустриална зона с изглед към река Дунав. Това каза в сутрешния блок „Добро утро, България“ на  Радио „Фокус“  кметът Генчо Генчев. Започналите преговори с Министерство на икономиката и Национална компания индустриални зони (НКИЗ) са от ключово значение не само за развитието на индустриалната зона на мястото на бившите казарми в град Свищов, но и за местните жители, уточни той. Според Генчо Генчев по този начин Свищов дава начало на конкурентна работна среда и екологично чисти производства, които да създадат работни места за жителите на града. „За първи път държавата застава зад Свищов в един такъв проект. А когато държавата и местната власт са заедно ръка за ръка – успехът ни ще бъде скоро. Когато един инвеститор пристигне в България, той получава гаранции за своите инвестиции първо от държавата и тогава с тяхно съдействие и с нашите предпоставки за намиране на терен в индустриалната зона, инвестицията може да бъде сериозна. Най-важното е всеки инвеститор, който пристигне в нашата страна, да запази гаранциите за своите пари“, коментира кметът на Свищов. Предстои подписване на меморандум за партньорство между НКИЗ и община Свищов, допълни Генчо Генчев, като уточни, че след създаването на акционерно дружество, до края на тази година НКИЗ ще стане партньор в него. Така през 2019-2020 година индустриалната зона в Свищов ще очаква първите си инвеститори, каза още кметът и добави, че още на 20 октомври в Националния дворец на културата (НДК) предстои форум на високо равнище с китайски и други източни инвеститори, на който община Свищов ще е сред 4-те града, които ще отправят покана към своите бъдещи инвеститори.", "date": "2018.10.18", "title": "Генчо Генчев, кмет на община Свищов: Връщаме се на картата на инвестициите и търговията с индустриална зона с изглед към река Дунав"}
{"url": "http://www.focus-news.net/news/2018/10/18/2579704/veliko-tarnovo-zavedenie-za-hranene-e-goryalo-v-grada-nyama-postradali.html", "text": "Заведение за хранене е горяло във Велико Търново. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Сигналът за пожар в заведение, намиращо се на бул. „България“ е получен в 09.48 часа. На място е изпратен екип на Районната служба във Велико Търново с два противопожарни автомобила и шестима пожарникари. На място е пристигнал и инспектор Оперативен център. Причина за пожара е самозапалил се аспиратор. Пламъците са унищожили изцяло въздуховодната инсталация. Пожарникарите са успели да локализират пожара и да спасят останалата част от сградата. \r\nМария НЕДЕВА", "date": "2018.10.18", "title": "Велико Търново: Заведение за хранене е горяло в града, няма пострадали"}
{"url": "http://www.focus-news.net/news/2018/10/18/2579700/parlamentat-prie-na-parvo-chetene-promeni-v-zakona-za-korporativnoto-podohodno-oblagane-s-koito-se-predvizhda-promyana-na-danaka-na-avtomobilite.html", "text": "Парламентът прие на първо четене Законопроект за изменение и допълнение на Закона за корпоративното подоходно облагане, предаде репортер на  Агенция „Фокус“ . Той беше приет с 95 гласа „За“, 3 гласа „Против“ и с 31 въздържали се. \r\nС новите промени се предлага промяна на данъка върху леките и товарните автомобили до 3,5 т., като той ще се определя по формула, която включва два компонента – имуществен и екологичен. Имущественият отчита мощността и годината на производство, а екологичният – екологичната  категория на автомобила.  По този начин размерът на данъка ще зависи от замърсяването, което превозното средство причинява. \r\nПредлага се и промяна в облагаемата товароносимост на товарните автомобили с технически допустима маса над 3,5 т., но не повече от 12 т., като вместо за всеки започнат тон, същата ще се изчислява за всеки започнати 750 кг.  \r\nС цел облекчаване на административната тежест се предвижда още и нотариусите при реализиране на сделка за придобиване на автомобил да имат възможност да извършват проверка за това дали той е с платен данък чрез системата за обмен на информация, поддържана от Министерството на финансите. \r\nСъс законопроекта се предвижда и да не се прилага данъчно облекчение за основно жилище и данъка върху недвижимите имоти да се определя в пълен размер за всички жилища на данъчно задълженото лице, когато повече от едно жилище е декларирано като основно. \r\nЦветилена СИМЕОНОВА", "date": "2018.10.18", "title": "Парламентът прие на първо четене промени в Закона за корпоративното подоходно облагане, с които се предвижда промяна на данъка на автомобилите"}
{"url": "http://www.focus-news.net/news/2018/10/18/2579703/kyustendil-oblastnata-komisiya-po-zaetost-shte-razgleda-rezultatite-ot-anketno-prouchvane-sred-rabotodatelite-v-regiona.html", "text": "Областната комисия по заетост в Кюстендил ще разгледа резултатите от анкетно проучване сред работодателите в региона. Това съобщиха за  Радио „Фокус” – Кюстендил  от Областна администрация – Кюстендил. Заседанието на комисията е насрочено за 13.30 часа в залата на Областна администрация Кюстендил. В дневния ред на срещата е включено обсъждане на резултатите от второто за годината проучване на потребностите от работна сила. Ще бъдат представени актуални програми за заетост, по които работодателите могат да кандидатстват. В рамките на комисията е сформирана работна група, чиято цел е събиране, обработване и предоставяне на информация за потребностите на работодателите от работна сила в областта на Агенцията по заетостта. \r\nВенцеслав ИЛЧЕВ", "date": "2018.10.18", "title": "Кюстендил: Областната комисия по заетост ще разгледа резултатите от анкетно проучване сред работодателите в региона"}
{"url": "http://www.focus-news.net/news/2018/10/18/2579692/makedonski-profesor-skapi-ues-michal-fuck-off.html", "text": "Професор Биляна Ванковска от Философския факултет в Скопие и Европеския световен университет в Шлайнинг, Австрия напсува помощник държавния секретар на САЩ за Европа и Евразия Уес Мичъл  във „Фейсбук“ , след като той изрази разочарованието си от македонската опозиция, която не иска да гласува според желанията на Вашингтон и се противопоставя на преименуването на страната на Северна Македония. \r\nВанковска написа: \r\n„Скъпи Уес, моля начукай си го! \r\nВашите приятели, македонците“ \r\n(Dear Wess, please fuck off! \r\nFriendly yours, the Macedonians) \r\nПревод и редакция:", "date": "2018.10.18", "title": "Македонски професор: Скъпи Уес (Мичъл), Fuck off!"}
{"url": "http://www.focus-news.net/news/2018/10/18/2579701/ivan-ivanov-bsp-glasuvah-protiv-zakona-za-korporativnoto-podohodno-oblagane-zashtoto-s-nego-podlozhihme-nay-uyazvimite-sloeve-v-darzhavata-na-oshte-edno-izpitanie.html", "text": "Гласувах „против“ Закона за корпоративното подоходно облагане, защото с него подложихме най-уязвимите слоеве в държавата на още едно изпитание. Това каза в отрицателен вот народният представител от ПГ на \"БСП за България\" Иван Иванов след приемане на Закона за корпоративното подоходно облагане на първо четене, предаде репортер на  Агенция „Фокус“  . Иванов коментира изменението в преходните и заключителните разпоредби на Закона за местните и данъци и такси, където се увеличава данъка на автомобилите над 15 години. Той уточни, че от БСП подкрепят екологията, но текстовете касаят тези български граждани, които карат автомобили над 15 години. Иванов обърна внимание, че не е имало дискусия по промените и обвини управляващите, че са накарали хората да обеднеят още повече.  \r\nДеница КИТАНОВА", "date": "2018.10.18", "title": "Иван Иванов, БСП: Гласувах „против“ Закона за корпоративното подоходно облагане, защото с него подложихме най-уязвимите слоеве в държавата на още едно изпитание"}
{"url": "http://www.focus-news.net/news/2018/10/18/2579706/veliko-tarnovo-77-godishen-mazh-ot-oblastniya-grad-e-zadarzhan-sled-kato-e-ranil-pri-sbivane-svoy-sagrazhdanin.html", "text": "77-годишен мъж от Велико Търново е задържан, след като е ранил при сбиване свой съгражданин. Това съобщиха от  ОДМВР-Велико Търново . Вчера в 17.13 ч. на тел. 112 е получен сигнал за нанесен побой на възрастен мъж. Случката се е разиграла в района между улиците \"Л. Каравелов\" и \"Мир\" в областния град. Изпратените на мястото полицейски екипи са установили, че между двама мъже на 32 и 77 години е възникнала разпра, която е прераснала в сбиване, при което по-младият мъж е получил повърхностна, порезна рана в областта на гърдите. Той е бил откаран в Спешна помощ – Велико Търново, където след преглед е освободен за домашно лечение. Пострадалият е криминално проявен и осъждан. По-възрастният мъж е задържан с полицейска мярка за срок до 24 часа. Предметът, с който е извършено деянието е иззет. По случая е започнато досъдебно производство за престъпление по чл. 131, ал. 1 от НК.", "date": "2018.10.18", "title": "Велико Търново: 77-годишен мъж от областния град е задържан, след като е ранил при сбиване свой съгражданин"}
{"url": "http://www.focus-news.net/news/2018/10/18/2579707/sliven-vazstanoveno-e-dvizhenieto-po-pat-i-7-v-rayona-na-selo-mokren-pri-km-220.html", "text": "Възстановено е движението по път I-7 в района на село Мокрен при км 220. Това съобщиха от пресцентъра на  Агенция „Пътна инфраструктура“ . Трафикът временно се осъществяваше в една лента поради пътнотранспортно произшествие.", "date": "2018.10.18", "title": "Сливен: Възстановено е движението по път I-7 в района на село Мокрен при км 220"}
{"url": "http://www.focus-news.net/news/2018/10/18/2579709/menda-stoyanova-gerb-ne-poveche-ot-20-30-shte-bade-rastat-na-danaka-na-starite-avtomobili-stapkata-e-dosta-umerena.html", "text": "Не повече от 20-30 % ще бъде ръстът на данъка на старите автомобили – стъпката е доста умерена. Това каза народният представител от ПГ на ГЕРБ и председател на Бюджетна комисия Менда Стоянова пред журналисти след приемане на Закона за корпоративното подоходно облагане на първо четене, предаде репортер на  Агенция „Фокус“ . „Досегашният имуществен компонент, който се базираше на база на мощността на автомобила и годината на неговото производство се допълва с един екологичен компонент. В резултат на коефициента на екологичния компонент по-старите коли с евросертификати под 3, ще имат утежнение в данъка за сметка на по-новите, които имат сертификати 5 и 6. Чухме от трибуната на Народното събрание преди малко отрицателен вот от един народен представител от БСП, който каза, че ще съсипем бедните хора, които притежават тези стари автомобили. Първо искам да кажа, че стъпката е доста умерена и не повече от 20-30 % ще бъде ръстът на данъка на тези автомобили, като се има предвид, че те по-принцип са с по-нисък данък. Това като сума няма да е голяма, която да утежни хората. От друга страна мисля, че като общество е крайно време да решим дали искаме да продължаваме да се трови с този въздух, който дишаме ние и нашите деца, дали да даваме пари за здраве повече и повече в резултат на това и дали ще продължим да се превръщаме втора употреба пазар за старите коли в Европа“, заяви още Стоянова. Според нея е неправилно това да се толерира с данъчни закони. По думите й в обществото има консенсус за това, че трябва да има комплексни мерки за подобряване на въздуха в големите и малките градове. По отношение на основните жилища, Менда Стоянова обясни, че облекчение от 50 % от данъка се е ползвал за основно жилище. „Сами разбирате, че всеки, който е декларирал повече от едно основно жилище, просто е заобикалял закона. Сега с този текст прецизираме закона и даваме възможност на общините да си потърсят парите от тези, които досега са се опитвали да бягат от Закона“, допълни още председателят на Бюджетна комисия. По думите й с приемането на промените, лошата практика на заобикалянето на закона, ще бъде прекратена. \r\nДеница КИТАНОВА", "date": "2018.10.18", "title": "Менда Стоянова, ГЕРБ: Не повече от 20-30 % ще бъде ръстът на данъка на старите автомобили – стъпката е доста умерена"}
{"url": "http://www.focus-news.net/news/2018/10/18/2579710/blagoevgrad-negovo-visokopreosveshtenstvo-nevrokopskiyat-mitropolit-serafim-shte-oglavi-arhiereyska-sveta-liturgiya-v-grad-kresna-na-19-oktomvri.html", "text": "На 19 октомври 2018 г., по случай храмовия празник на Църквата \"Св. Иван Рилски\" в град Кресна, архиерейска света Литургия ще оглави Негово Високопреосвещенство Неврокопският митрополит Серафим, предаде репортер на  Агенция \"Фокус\" . Началото на богослужението ще бъде в 07.30 часа, а началото на св. Литургия ще бъде от 9.00 часа.  \r\nНикола ПЕТКОВ", "date": "2018.10.18", "title": "Благоевград: Негово високопреосвещенство Неврокопският митрополит Серафим ще оглави архиерейска света Литургия в град Кресна на 19 октомври"}
{"url": "http://www.focus-news.net/news/2018/10/18/2579711/sport-izhvarliha-dozhivotno-sadiyata-oshtetil-tsska.html", "text": "Барт Вертентен, който ощети ЦСКА в първия мач от третия предварителен кръг на Лига Европа срещу Копенхаген, получи доживотна забрана да се занимава с футбол. Белгийската прокуратура, която води разследване за манипулиране на резултати от мачове в местното първенство, излезе с неоспорими доказателства, че въпросният рефер е замесен. В резултат на това правата му са спрени завинаги. Образувано е съдебно дело и ако се докаже вината му белгиецът влиза в затвора. \r\nНа въпросния мач с Копенхаген, той даде пресилен червен картон на Чорбаджийски, а после отсъди спорна дузпа за датския тим, който победи с 2:1 на Националния стадион \"Васил Левски\".", "date": "2018.10.18", "title": "Спорт: Изхвърлиха доживотно съдията, ощетил ЦСКА"}
{"url": "http://www.focus-news.net/news/2018/10/18/2579714/pregled-na-osnovnite-temi-vav-velikotarnovskiya-pechat.html", "text": "„Тирове летят с над 100 км през великотърновско село“, е заглавие от областния всекидневник  „Янтра Днес” . Тежкотоварни автомобили ежедневно преминават с над 100-120 км/ч. през село Въглевци, алармират местните жители. Селото е разположено в Прохода на републиката, свързващ Северна с Южна България. От няколко месеца в района на Въглевци липсват ограничителни пътни знаци, а мантинелите са буквално отнесени от камионите при последните пътни инциденти с тирове, които са няколко от началото на лятото до сега. Последната катастрофа е от 2 октомври, когато румънски ТИР се заби в къща в селото. Водачът не успява да овладее  тежката машина и се удря в стената на къщата, а като по чудо инцидентът се размина без жертви. \r\n„С над 200 000 лв. Кърпят дупките във Велико Търново преди зимата“, е друг акцент в ежедневника. Над 200 000 лв. са осигурени от бюджета на Община Велико Търново за изкърпване на уличната мрежа преди началото на есенно-зимния сезон. В момента се подготвя списък на улиците, които предстои да бъдат ремонтирани, уточни инж. Динко Кечев, ръководител на общинската строителна дирекция. \r\n„Деветгодишни вече имат извадени зъби“, е заглавие от страница трета. „Йордан Нурков и дъщеря му Лора – за архитектурата, семейната традиция и признанието да твориш”, е озаглавен материал, поместен на четвърта и пета в изданието. \r\nНа спортната страница на вестник „Янтра Днес“ четем: „Царевец – ВТУ“ триумфира с 12 медала в международния турнир по плуване „Бриз“. \r\n„Започна преасфалтирането на старата част на В. Търново, държавата даде 1 млн. За нов път под Царевец“, е заглавие от първа страница на другия областен ежедневник -  „Борба“ . Започна цялостно преасфалтиране на основни улици в старата част на Велико Търново, под които вече е подменена ВиК системата. Тепърва обаче предстоят ремонти по отсечката „Св. Климент Охридски“, в участъка от площад а на Царевец към Владишкия мост, информира зам.-кметът проф. Георги Камарашев. В момента се полага нова настилка на ул. „Читалищна“, която поема главния трафик към университета и кв. „Света гора“. Отсечката се фрезова, за да се изравнят основите, което налага и затваряне за движение в рамките на работния ден. \r\n„Административният съд във В. Търново размаха пръст на катаджиите“, е друга тема от ежедневника. С решение на Административния съд, което не подлежи на обжалване, на 15 октомври т.г. се отменя наказателното постановление на началника на „Пътна полиция“ в областния град за налагане на глоба 3000 лв. и отнемане на шофьорска книжка за 12 месеца от шофьор, който е заловен да прави „дрифт“ на кръстовище. \r\n„Обновяват Спешно отделение и купуват нова линейка за областната болница“, „Търновец се обясни в любов с послание върху дърво“, „Гимназията по електроника в Г. Оряховица стана посланик на Европейския парламент“, са други заглавия във всекидневника. \r\n„12 медала за „Царевец-ВТУ“ от международния турнир „Бриз“, „Александър Илиев донесе три отличия на „Етър-2000“ от Бургас“ и „Конната база в Арбанаси посреща Държавното първенство по всестранна езда“, са акцентите от спортната страница на изданието.", "date": "2018.10.18", "title": "Преглед на основните теми във великотърновския печат"}
{"url": "http://www.focus-news.net/news/2018/10/18/2579716/plovdiv-10-sela-v-oblastta-sa-s-narusheno-vodopodavane-zaradi-avarii.html", "text": "Жителите на 10 села в Пловдивска област са с нарушено водоподаване заради аварии по водопреносната мрежа. Това съобщиха за  Радио „Фокус“ – Пловдив  от ВиК - Пловдив. С нарушено водоподаване са десетки домакинства в селата Тополово, Избеглии, Конуш, Васил Левски, Розино, Дрангово, Тюркмен, Крумово, Марково и Долна махала. Екипите на водоснабдителното дружество работят по отстраняването на аварии и по ул. „Люляк“ в град Карлово, по ул. „Цана Червенакова“ в град Клисура, по ул. „Безименна“ в кв. „Долни Воден“ в град Асеновград, също по улиците „Хан Телериг“ и „Асен Златаров“ в град Пловдив. \r\nТони МИХАЙЛОВ", "date": "2018.10.18", "title": "Пловдив: 10 села в областта са с нарушено водоподаване заради аварии"}
{"url": "http://www.focus-news.net/news/2018/10/18/2579712/abv-mladezhi-podpisaha-memorandum-za-satrudnichestvo-s-mladezhite-na-edinna-rusiya.html", "text": "АБВ - Младежи подписаха Меморандум за сътрудничество с младежката организация на Единна Русия - Млада Гвардия. Това се случи по време на Първия международен конгрес на младежките парламенти, който се провежда в Москва от 16 до 20 октомври, съобщиха от пресцентъра на  ПП АБВ .  \r\nВ него участват 50 млади лидери от над 30 страни от 5 континента, сред които депутати на различно ниво, членове на младежки парламентарни структури, инициативни групи за създаване на младежки парламенти, както и младежки организации на политически партии. Пламена Заячка и Любомира Ганчева от Алтернатива за българско възраждане са единствените представители за България на форума. \r\nПредседателят на АБВ - Младежи Заячка направи изказване на 17 октомври в залата на Централен музей на Великата отечествена война в панел \"Съхранението на историческата истина като необходимо условие за поддържане на мира\". Пред делегатите тя говори за злоупотребите с памет и история в международните отношения и призова младите лидери да работят за противодействие на политизирането на историческата истина, както и да се борят за достоверното отразяване на историята.   \r\nМладежките организации на АБВ и Единна Русия начертаха план за бъдещи съвместни действия в няколко направления:  Култура, взаимопомощ и поддържане на интеграционните процеси между двете страни и възстановяване на политическия диалог и партньорски отношения. Представителите на двете страни се споразумяха да работят и за налагане на позиция в България за снемане на санкциите срещу Русия.", "date": "2018.10.18", "title": "АБВ - Младежи подписаха меморандум за сътрудничество с младежите на Единна Русия"}
{"url": "http://www.focus-news.net/news/2018/10/18/2579719/smolyan-gradat-e-domakin-na-hv-turistichesko-izlozhenie-planinite-na-balgariya-gostopriemstvo-v-chetiri-sezona.html", "text": "Смолян ще бъде домакин на ХV Туристическо изложение „Планините на България – гостоприемство в четири сезона“. Събитието се организира от Регионалната туристическа асоциация „Родопи“, Организацията за управление на туристически район „Родопи“ и се провежда под патронажа на кмета на Смолян Николай Мелемов. Това съобщиха от пресцентъра на  Община Смолян . Изложението за планински туризъм ще се проведе в дните до 20 октомври в сградата на Родопския драматичен театър. Официалното му откриване е от 12.00 часа в сградата на театъра. Ще се проведе и пазар на земеделски продукти, произведени от бенефициенти на ДФ „Земеделие“. \r\nВ изложението традиционно участват представители на местните и държавни власти, туроператори, хотелиери, членове на неправителствени организации в туристическия бранш др. Проявата е привлекателна и за гражданите и гостите на Смолян и региона. \r\nЦелта на изложението е да се представи богатата палитра на туристическите продукти от планинския сектор, законодателните промени които се отразяват върху туристическия бизнес и възможността за дискусия на проблемите в сектора и планинските райони.", "date": "2018.10.18", "title": "Смолян: Градът е домакин на ХV туристическо изложение „Планините на България – гостоприемство в четири сезона”"}
{"url": "http://www.focus-news.net/news/2018/10/18/2579713/afp-tereza-mey-e-otvorena-za-po-dalag-tranziten-period-za-da-se-postigne-mek-brekzit.html", "text": "Министър-председателят на Великобритания Тереза Мей потвърди в четвъртък, че обмисля да удължи с няколко месеца транзитния период след излизането на Обединеното кралство от Европейския съюз, за да бъде постигнат „мек“ Брекзит, предава  AFP . \r\n„Още една идея, която се появи, и това към този момент е само идея, е да създадем възможност за удължаване на периода на прилагане с няколко месеца“, заяви тя пред репортерите при пристигането си за срещата на върха на Европейския съюз в Брюксел. \r\nПревод и редакция:", "date": "2018.10.18", "title": "AFP: Тереза Мей е отворена за по-дълъг транзитен период, за да се постигне „мек“ Брекзит"}
{"url": "http://www.focus-news.net/news/2018/10/18/2579721/pazardzhik-obshtina-panagyurishte-organizira-dni-na-duhovnostta-posveteni-na-buditelstvoto.html", "text": "Община Панагюрище организира Дни на духовността, посветени на будителството, съобщи за  Радио „Фокус“ – Пазарджик Радка Костуркова от Общината . Тя уточни, че Дните на духовността започват с поредица събития, посветени на 180-та годишнина от рождението на проф. Марин Дринов – първият български професор историк и основоположник на Българската академия на науките.  \r\n„В Исторически музей-Панагюрище от 17.30 часа ще бъде открита Фотодокументална изложба „180 години от рождението на проф. Марин Дринов“. През следващите два дни в родното място на проф. Марин Стоянов Дринов, ще се състои Международна научна конференция на тема „Проф. Марин Дринов – учен, общественик, държавник”. Организатори на научния форум са Община Панагюрище, Исторически музей – Панагюрище, Българската академия на науките, Харковския национален университет „В. Н. Каразин“, Института за исторически изследвания при БАН. За пета поредна година, в периода 18 октомври – 1 ноември 2018 година, Дните на духовността ще бъдат наситени с множество събития, посветени на светли личности – книжовници, просветители, духовници, творци, общественици, борци за свобода, отдали живота си на свещената цел – да видят народа си събуден и свободен“, каза Костуркова. \r\nРадослава МУРДЖЕВА", "date": "2018.10.18", "title": "Пазарджик: Община Панагюрище организира Дни на духовността, посветени на будителството"}
{"url": "http://www.focus-news.net/news/2018/10/18/2579718/nikolay-aleksandrov-obedineni-patrioti-iskaneto-za-otteglyane-na-volen-siderov-kato-lider-na-parlamentarnata-grupa-e-proyava-na-losh-vkus.html", "text": "Искането за оттегляне на Волен Сидеров като лидер на парламентарната група е проява на лош вкус. Това каза пред журналисти в Народното събрание депутатът от ПГ на „Обединени патриоти“ и политик от ПП „Атака“ Николай Александров, предаде репортер на  Агенция „Фокус“ . \r\nПопитан дали НФСБ има основание да свали доверието си от Волен Сидеров, Александров отговори: „Опитвате се да ме накарате да коментирам всяка проява на лош вкус, която може да излезе от страна на колеги. Има ясно регламентирани правила, записани в коалиционното споразумение. И не мисля, че то е нарушено. Искането за оттегляне на Волен Сидеров като лидер на парламентарната група е несериозно. Това е като въпроса има ли сериозен вариант да се оттегли подкрепата към Валери Симеонов като вицепремиер“. \r\nВъв връзка с позицията на вицепремиера Валери Симеонов за украинската църква, Александров посочи, че войните в световен мащаб винаги са се водили по две причини – религия и ресурси. „Не отива на когото и да било – редови депутат, вицепремиер или премиер, да се заиграва с религиозната карта. Оттам нататък всеки сам може да направи анализ на това, което се случва в момента“, каза още той. \r\nЦветилена СИМЕОНОВА", "date": "2018.10.18", "title": "Николай Александров, „Обединени патриоти“: Искането за оттегляне на Волен Сидеров като лидер на парламентарната група е проява на лош вкус"}
{"url": "http://www.focus-news.net/news/2018/10/18/2579722/pernik-arhiereyska-sveta-liturgiya-shte-bade-otsluzhena-e-hram-sv-yoan-rilski-na-19-oktomvri.html", "text": "Архиерейска света Литургия ще бъде отслужена е храм ,,Св. Йоан Рилски“ в Перник, предаде репортер на  Агенция ,,Фокус“ . Поводът е, че на 19 октомври всяка година Православната църква прославя небесния покровител на българския народ св. Йоан Рилски Чудотворец. Литургията ще се състои с благословението на Негово светейшество Българския патриарх и Софийски митрополит Неофит. Архиерейската света Литургия в храм ,,Св. Йоан Рилски“ ще бъде оглавена от Негово преосвещенство Белоградчишки епископ Поликарп - викарий на Софийския митрополит. Началото ще бъде в 9.30 часа на 19 октомври.  \r\nНикола ПЕТКОВ", "date": "2018.10.18", "title": "Перник: Архиерейска света Литургия ще бъде отслужена е храм ,,Св. Йоан Рилски“ на 19 октомври"}
{"url": "http://www.focus-news.net/news/2018/10/18/2579695/iliyan-timchev-bsp-osnovniyat-ni-prioritet-kakto-vav-viziyata-taka-i-v-motivite-na-vota-nedoverie-e-patsientat-otnovo-da-bade-postaven-vav-fokusa-na-zdraveopazvaneto.html", "text": "Жителите на Асеновград се срещнаха със зам.-председателя на ПГ на \"БСП за България\" Крум Зарков и народните представители Илиян Тимчев и Манол Генов. Това съобщиха от пресцентъра на  НС на БСП . Основната тема на дискусията бе здравеопазването и внесеният от БСП вот на недоверие по темата. „Основният приоритет, който БСП си е поставила и може да се види както Визията, така и в мотивите на вота недоверие, е пациентът отново да бъде поставен във фокуса на здравеопазването“, подчерта народният представител Илиян Тимчев. Той обясни, че за постигането на това е важно болниците да се разделят със статута на търговски дружества, лекарствата да имат диференцирана ставка на ДДС, да бъде създаден електронен регистър на лекарствените средства и да бъде решен кадровият проблем. На въпрос от присъстващите- възможно ли е да се случат предложенията, предвидени във Визията, зам.-председателят на ПГ на \"БСП за България\" Крум Зарков поясни, че с правилното управление на един бюджет могат да се постигнат всички поставени цели във Визията. Манол Генов коментира въпросите, свързани с данъчната политика, която предлага „Визия за България“. \r\n„Установеният начин на държавно управление е порочен и неефективен. Той не отговаря на интересите на гражданите и това ни мотивира да внесем вота на недоверие по тема Здравеопазване“. Това каза народният представител Виолета Желева на среща с хората от Калояново. Голяма част от присъстващите изразиха положителното си отношение към предложенията във Визията. По темата Здравеопазване те бяха категорични, че клиничните пътеки отдавна са изиграли своята роля и по- скоро изкривяват здравната система. „Необходима е децентрализация в местното самоуправление. Държавата трябва да има отношението към малките общини и населени места- то трябва да бъде по- различно. Държавната капиталова субсидия трябва да е в по- голям процент, тъй като източниците на собствени проходи там са ограничени“, каза народният представител Никола Динков. \r\nЖителите на град Кричим се обърнаха към народните представители от ПГ на „БСП за България“ Надя Клисурска и Георги Стоилов с думите: „Крайно навременен беше този разговор за бъдещето на България. Във Визията има много конкретика“. „Крайно време е държавата да влезе в ролята си, предвид новите реалности“, подчерта Надя Клисурска. Тя коментира, че е крайно време да се подобри качеството на живота и усещането за сигурност, които са и причините за напускането на много млади хора. Темата за земеделието и перспективите му за развитие коментира народният представител Георги Стоилов. Той подчерта, че България трябва да се завърне към традиционните отрасли, като овощарство и зеленчукопроизводство. Бяха поставени и въпросите за детските надбавки и подоходните критерии за тях, както и за образователната система. \r\nХората от село Цалапица се обърнаха към народните представители от ПГ на БСП за България Валентин Ламбев и Лало Кирилов с призив за решаване на техния най- голям проблем- нищожните пенсии, с които едвам преживяват. „Трябва да има индексация на всички пенсии, за да бъде преодоляна тази несправедливост с огромните различия в размера на пенсиите и мерките за това са посочени във „Визия за България“, коментира народният представител Валентин Ламбев.", "date": "2018.10.18", "title": "Илиян Тимчев, БСП: Основният ни приоритет както във Визията, така и в мотивите на вота недоверие, е пациентът отново да бъде поставен във фокуса на здравеопазването"}
{"url": "http://www.focus-news.net/news/2018/10/18/2579717/ria-novosti-ukrainskiyat-parlament-pochete-s-minuta-malchanie-pametta-na-zaginalite-v-kerch.html", "text": "Депутатите от Върховната рада на Украйна почетоха с минута мълчание загиналите при взрива и стрелбата в кримския град Керч, предава  РИА Новости . \r\n„Изразяваме съболезнования на роднините и близките на невинните жертви. Колеги, да почетем паметта на загиналите деца“, заяви председателят на парламента Андрей Парубий при откриването на заседанието в четвъртък. \r\nВ сряда през деня студент от Керченския политехнически колеж откри стрелба и устрои взрив в учебно заведение, след което се самоуби. Освен загиналите има и около 50 души с различни наранявания, които са хоспитализирани, 10 от тях са в тежко състояние. \r\nВъзбуденото дело по текста за „терористични актове“ по-късно беше преквалифицирано по този за „убийство“. От четвъртък в Крим е обявен тридневен траур. \r\nПревод и редакция:", "date": "2018.10.18", "title": "РИА Новости: Украинският парламент почете с минута мълчание паметта на загиналите в Керч"}
{"url": "http://www.focus-news.net/news/2018/10/18/2579726/varnenskiyat-i-velikopreslavski-mitropolit-yoan-shte-oglavi-sv-liturgiya-v-sofiyskata-duhovna-seminariya-sv-yoan-rilski-po-povod-115-godini-ot-sazdavaneto-.html", "text": "Варненският и Великопреславски митрополит Йоан ще оглави св. Литургия в Софийската духовна семинария „Св. Йоан Рилски“ по повод 115 години от създаването ѝ, предаде репортер на  Агенция „Фокус“ .  На 19 октомври 2018 г. Софийската духовна семинария „Св. Йоан Рилски“ чества своята 115-годишнина. За празника ще бъде отслужена света Литургия, която с благословението и при молитвеното присъствие на Негово светейшество Българския патриарх и Софийски митрополит Неофит, ще бъде оглавена от Негово високопреосвещенство Варненския и Великопреславски митрополит Йоан. Той ще бъде в съслужение с Негово високопреподобие архимандрит Пахомий - ректор на семинарията и др. духовници. След богослужението  патриарх Неофит ще открие  с празничен водосвет обновеното общежитие на духовната школа.   \r\nТържествената програмата включва Празнично архиерейско вечерно богослужение от 18.00 часа днес. На 19 октомври 2018 г. от 09.00 часа – Света Литургия, оглавена от Негово високопреосвещенство  Варненския и Великопреславски митрополит Йоан (в семинарския храм „Св. Йоан Рилски“). От 11.00 часа до 11.30 часа ще се състои тържествено освещаване на новия пансион от Негово Светейшество Българския Патриарх Неофит. \r\nНикола ПЕТКОВ", "date": "2018.10.18", "title": "Варненският и Великопреславски митрополит Йоан ще оглави св. Литургия в Софийската духовна семинария „Св. Йоан Рилски“ по повод 115 години от създаването ѝ"}
{"url": "http://www.focus-news.net/news/2018/10/18/2579705/valentina-naydenova-bsp-zdraveopazvaneto-ni-e-v-tehnicheski-falit-nad-600-mln-leva-sa-dalgovete-na-bolnitsite-kam-darzhavata.html", "text": "Радиното училище в град Сопот се оказа тясно за желаещите да се запознаят с проекта на БСП „Визия за България”, представен от народните представители Елена Йончева, Валентина Найденова и Николай Пенев. Това съобщиха от пресцентъра на  НС на БСП . В дискусията, с бележки и препоръки, се включи и лидерът на социалистите в Пловдив област Георги Гергов. От срещата стана ясно, че градът на Вазов изпитва характерните за малките населени в страната трудности, свързани с доходи, инфраструктура, сигурност, здравни грижи. Елена Йончева заяви, че корупцията у нас акумулира над 10 милиарда лева годишно. „Това е една от причините да сме бедни”, посочи тя и допълни, че има спад в безработицата, защото „гоним българите от България”. „По свобода на медиите страната ни се намира между Уганда и Конго”, съобщи Йончева. Тя заяви, че критиките в международните издания по повод случая с жестокото убийство на Виктория Маринова са критики към „държавата на Борисов. „Здравеопазването ни е в технически фалит. Над 600 млн. лева са дълговете на болниците към държавата”, каза депутатката Валентина Найденова. Според нея най-тревожният въпрос е зависимостта между затварянето на държавни болници и постоянно изникващите частни лечебни заведения, изсмукващи публичния ресурс. „Неолибералният модел е неприложим в здравеопазването. Държавата не може да избяга от здравната система”, подчерта Найденова. Колегата й Николай Пенев обясни, че първата задача на БСП е справянето с демографската криза. „Преодоляването й е наш приоритет в документа. Затова търсим съгласие с граждани и други политически сили”, каза народният представител.  „Ние сме опозиция, но все още не сме категоричната алтернатива”, заяви председателят на Областния съвет – Пловдив Георги Гергов. „Сбъркали сме жанра на документа, струва ми се. Ние трябва да представим на хората нещо мащабно, нещо взривяващо и с конкретни срокове, което да извади обществото от  летаргията и примирението. Следващата стъпка е да го обясним разбираемо и вдъхновяващо”, изтъкна Гергов. Той подчерта, че БСП не е партия на един лидер, а партия на хората с много и ярки лидери. „Вие тук, в тази зала сте силни хора и тази ваша сила ни е необходима, за да продължим борбата”, обърна се Гергов към присъстващите в залата, които дадоха свои предложение в сферата на образованието, селското стопанство и професионалното образование. За обучение на технически кадри, а не единствено на обслужваш персонал от сервитьори и готвачи, настояха още в Сопот. \r\nДържавата да субсидира училищата с малко ученици, настояха жители на град Първомай пред народните представители Кристина Сидорова и Васил Антонов. Депутатите пристигнаха в сърцето на Тракия, за да представят проекта на БСП „Визия за България”. Секторът Здравеопазването беше най-остро критикуван, а внесеният вот на недоверие бе одобрен от аудиторията. „Прехвърлят се задължения на общините, които местните власти не могат да поемат, тъй като не са финансово обезпечени”, алармира  участник в срещата. Той даде за пример язовирите, които са като „цъкаща” бомба не само в региона, но и в страната. Според първомайци управлението на ГЕРБ с всеки изминал ден задълбочава проблемите, продуцирайки криза след криза, влизайки от скандал в скандал..  \r\nНародните представители Георги Търновалийски и Красимир Янков заявиха, че предсрочни избори трябва да има. Пред жителите на пловдивското село Ягодово те споделиха, че пътят за възстановяване на България след нанесените от ГЕРБ вреди ще бъде труден. „Няма сфера на обществения живот, която да не е поразена от некомпетентното управление на Борисов. Затова ние обсъждаме с вас- как да излезем от кризата, като мобилизираме енергията и потенциала на всички български граждани”, посочи  Георги Търновалийски. „Какво ни възлагате, когато сме в опозиция и какво се очаква от БСП, когато дойде на власт – това е смисълът на нашия диалог по документа, който представя вижданията ни за бъдещето на България”, обясни пловдивският депутат. „Политиката е разговор за бъдещето и това е залегнало в нашата „Визия за България”, допълни Красимир Янков. По думите му над 3 милиона българи са напуснали страната за три десетилетия. „До 30 години ще останем само територия, ако нещата не се променят радикално”, предупреди народният представител. Според него отговорите, които търси и трябва да даде БСП на българските граждани са свързани с главния  въпрос -  как да преборим демографската криза, за да не работят нашите деца за чужди икономики.  \r\n„Основната идея на „Визия за България” е да направи общ план за действия от най-ниското равнище до най-високото с конкретните проблеми по региони” , казаха народните представители Даниел Йорданов и Йордан Младенов пред жителите на пловдивското село Първенец. Те акцентираха върху аспекти от документа, които пряко интересуваха участниците в срещата – образование, здравеопазване, данъци. В дискусията се чуха предложения за повече държавен контрол върху вносните храни и импорта на селскостопански продукти. Жителите на с. Първенец посочиха като проблеми също- ниските доходи, липса на комуникация с държавната администрация по земеделски теми, скриване на информация по специфичните стопански кампании  „Този модел е порочен и затова е наложително да го сменим”, каза Йорданов, а Младенов допълни: \"За да успеем,  ни е нужна подкрепата и енергията на всички вас”.  \r\nНиските доходи и липсата на заетост са основни причини за обезлюдяването на малките населени места в Пловдив област   \r\nРадиното училище в гр.Сопот се оказа тясно за желаещите да се запознаят с проекта на БСП „Визия за България”, представен от народните представители Елена Йончева, Валентина Найденова и Николай Пенев. В дискусията, с бележки и препоръки, се включи и лидерът на социалистите в Пловдив област Георги Гергов. От срещата стана ясно, че градът на Вазов изпитва характерните за малките населени в страната трудности, свързани с доходи, инфраструктура, сигурност, здравни грижи. Елена Йончева заяви, че корупцията у нас акумулира над 10 милиарда лева годишно. „Това е една от причините да сме бедни”, посочи тя и допълни, че има спад в безработицата, защото „гоним българите от България”. „По свобода на медиите страната ни се намира между Уганда и Конго”, съобщи Йончева. Тя бе категорична, че критиките в международните издания по повод случая с жестокото убийство на Виктория Маринова са критики към „държавата на Борисов”. „Здравеопазването ни е в технически фалит. Над 600 млн. лева са дълговете на болниците към държавата”, каза депутатката Валентина Найденова. Според нея най-тревожният въпрос е зависимостта между затварянето на държавни болници и постоянно изникващите частни лечебни заведения, изсмукващи публичния ресурс. „Неолибералният модел е неприложим в здравеопазването. Държавата не може да избяга от здравната система”, подчерта Найденова. Колегата й Николай Пенев обясни, че първата задача на БСП е справянето с демографската криза. „Преодоляването й е наш приоритет в документа. Затова търсим съгласие с граждани и други политически сили”, каза народният представител.  „Ние сме опозиция, но все още не сме категоричната алтернатива”, заяви председателят на Областния съвет – Пловдив Георги Гергов. „Сбъркали сме жанра на документа, струва ми се. Ние трябва да представим на хората нещо мащабно, нещо взривяващо и с конкретни срокове, което да извади обществото от  летаргията и примирението. Следващата стъпка е да го обясним разбираемо и вдъхновяващо”, изтъкна Гергов. Той подчерта, че БСП не е партия на един лидер, а партия на хората с много и ярки лидери. „Вие тук, в тази зала сте силни хора и тази ваша сила ни е необходима, за да продължим борбата”, обърна се Гергов към присъстващите в залата, които дадоха свои предложение в сферата на образованието, селското стопанство и професионалното образование.   За обучение на технически кадри, а не единствено на обслужваш персонал от сервитьори и готвачи, настояха още в Сопот. \r\n Държавата да субсидира училищата с малко ученици, настояха жители на град Първомай пред народните представители Кристина Сидорова и Васил Антонов. Депутатите пристигнаха в сърцето на Тракия, за да представят проекта на БСП „Визия за България”. Секторът Здравеопазването беше най-остро критикуван, а внесеният вот на недоверие бе одобрен от аудиторията. „Прехвърлят се задължения на общините, които местните власти не могат да поемат, тъй като не са финансово обезпечени”, алармира  участник в срещата. Той даде за пример язовирите, които са като „цъкаща” бомба не само в региона, но и в страната. Според първомайци управлението на ГЕРБ с всеки изминал ден задълбочава проблемите, продуцирайки криза след криза, влизайки от скандал в скандал..  \r\nНародните представители Георги Търновалийски и Красимир Янков бяха категорични, че предсрочни избори трябва да има. Пред жителите на пловдивското село Ягодово те споделиха, че пътят за възстановяване на България след нанесените от ГЕРБ вреди ще бъде труден. „Няма сфера на обществения живот, която да не е поразена от некомпетентното управление на Борисов. Затова ние обсъждаме с вас- как да излезем от кризата, като мобилизираме енергията и потенциала на всички български граждани”, посочи  Георги Търновалийски. „Какво ни възлагате, когато сме в опозиция и какво се очаква от БСП, когато дойде на власт – това е смисълът на нашия диалог по документа, който представя вижданията ни за бъдещето на България”, обясни пловдивският депутат. „Политиката е разговор за бъдещето и това е залегнало в нашата „Визия за България”, допълни Красимир Янков. По думите му над 3 милиона българи са напуснали страната за три десетилетия. „До 30 години ще останем само територия, ако нещата не се променят радикално”, предупреди народният представител. Според него отговорите, които търси и трябва да даде БСП на българските граждани са свързани с главния  въпрос -  как да преборим демографската криза, за да не работят нашите деца за чужди икономики.  \r\n„Основната идея на „Визия за България” е да направи общ план за действия от най-ниското равнище до най-високото с конкретните проблеми по региони” , казаха народните представители Даниел Йорданов и Йордан Младенов пред жителите на пловдивското село Първенец. Те акцентираха върху аспекти от документа, които пряко интересуваха участниците в срещата – образование, здравеопазване, данъци. В дискусията се чуха предложения за повече държавен контрол върху вносните храни и импорта на селскостопански продукти. Жителите на с. Първенец посочиха като проблеми също- ниските доходи, липса на комуникация с държавната администрация по земеделски теми, скриване на информация по специфичните стопански кампании  „Този модел е порочен и затова е наложително да го сменим”, каза Йорданов, а Младенов допълни:  \"За да успеем,  ни е нужна подкрепата и енергията на всички вас”.", "date": "2018.10.18", "title": "Валентина Найденова, БСП: Здравеопазването ни е в технически фалит, над 600 млн. лева са дълговете на болниците към държавата"}
{"url": "http://www.focus-news.net/news/2018/10/18/2579727/blagoevgrad-vav-vrazka-s-65-ta-godishnina-ot-sazdavaneto-na-regionalnata-biblioteka-se-provezhda-den-na-otvorenite-vrati-pod-nadslov-otkriy-udovolstvieto-ot-cheteneto-na-knigi.html", "text": "Във връзка с 65-та годишнина от създаването на регионалната библиотека „Димитър Талев“ в Благоевград се провежда ден на отворените врати под надслов „Открий удоволствието от четенето на книги“. Това съобщиха за  Радио „Фокус“-Пирин  от библиотеката. До 17.30 часа ще се издават безплатни читателски карти за срок от една година. Бе проведен и конкурс за рисунка и литературна творба, по повод 2 годишнини – 65 години от създаването на библиотеката на 1 ноември 1953 година и 120 години от рождението на патрона й – Димитър Талев. Конкурсът бе за рисунка и литературна творба – есе, стихотворение, разказ или мултимедийна презентация на тема „Библиотеката – вчера, днес и утре“. В него участваха деца и младежи на възраст от 6 до 18 години, които бяха разделени в две групи – от 6 до 13 и от 13 до 18-годишна възраст. \r\nЛора КАЛЧЕВА", "date": "2018.10.18", "title": "Благоевград: Във връзка с 65-та годишнина от създаването на регионалната библиотека се провежда ден на отворените врати под надслов „Открий удоволствието от четенето на книги“"}
{"url": "http://www.focus-news.net/news/2018/10/18/2579723/sliven-leka-katastrofa-bez-postradali-e-stanala-kray-selo-mokren.html", "text": "Лека катастрофа без пострадали е станала край село Мокрен, съобщиха за  Радио „Фокус“ – Сливен  от Районно управление на МВР – Котел. Лек автомобил, движейки се в посока п. в. „Петолъчката“, е изгубил управление, завъртял се и е блъснал леко камион, пътуващ към Котел. При катастрофата е пострадал движещ се след леката кола друг автомобил. При сблъсъка няма ранени. Било е затворено за движение едното платно на пътя, като нормалното преминаване в района вече е възстановено.", "date": "2018.10.18", "title": "Сливен: Лека катастрофа без пострадали е станала край село Мокрен"}
{"url": "http://www.focus-news.net/news/2018/10/18/2579728/blagoevgrad-kmetat-d-r-atanas-kambitov-shte-provede-sreshta-s-grazhdani-po-povod-initsiativata-ti-predlozhi-kmete-napravi.html", "text": "Кметът д-р Атанас Камбитов ще проведе среща с граждани по повод инициативата „Ти предложи! Кмете, направи!“. Това съобщиха от пресцентъра на  Община Благоевград . Във връзка с инициативата „Ти предложи! Кмете, направи!“ следва да се има предвид, че подаването на предложения се осъществява по предварително установен ред. Жителите на Благоевград трябва да дадат своите идеи на общо събрание на етажната собственост, организирано от съответните домоуправители. Предложенията трябва да бъдат вписани в протокол, като срещу всяко едно от тях да бъде вписано името на инициатора, по възможност координати за обратна връзка, както и точното място за осъществяване на идеята. На местата, където няма определен домоуправители, жителите следва да оформят писмено своите предложения , като отново бъдат вписани имена и по възможност координати за обратна връзка. В малките населени места, кампанията се осъществява чрез кметовете и кметските наместници, които имат ангажимента да предадат предложенията на хората в писмена форма. Предложенията, които се подават във фейсбук и електронната поща ti.predlozhi.kmete.napravi@gmail.com, също се взимат под внимание и тези, които са заложени в настоящия бюджет се осъществяват. След като бъдат събрани идеите за реализиране на нови обекти, както и за подобряване на съществуващи такива, същите ще бъдат разгледани от комисия и тези, които са изпълними ще бъдат заложени за реализиране в следващата календарна година. Кметът д-р Атанас Камбитов инициира среща, на която са поканени всички заинтересовани лица. Тя ще се проведе на 22 октомври от 18.00 часа в зала „22 септември“.", "date": "2018.10.18", "title": "Благоевград: Кметът д-р Атанас Камбитов ще проведе среща с граждани по повод инициативата „Ти предложи! Кмете, направи!“"}
{"url": "http://www.focus-news.net/news/2018/10/18/2579708/faktor-makedoniya-ues-michal-strelya-na-halos-predsrochnite-izbori-sa-vse-po-veroyatni.html", "text": "Преди третия ден от дебатите в парламента са все по-малки изгледите в парламента, че правителството и опозицията ще постигнат каквато и да е договорка за конституционните промени, произтичащи от договора за името с Гърция, коментира  скопското електронно издание „Фактор“ . \r\nЗа да бъдат приети измененията в Основния закон са нужни гласовете на 80 депутати в 120 местния парламент (квалифицирано мнозинство), а след като ВМРО-ДПМНЕ обяви, че напуска залата, изгледите за постигането им изглежда като „невъзможна мисия“. Затова провеждането на предсрочни избори в страната става все по-вероятно, смятат експертите. \r\nЧе опозицията е останала твърдо на своята позиция, че за тях договора за промяна на името на страната на „Република Северна Македония“ е неприемлив става ясно от отговора на лидера Християн Мицковски на писмото от американският помощник-държавен секретар за Европа и Евразия Уес Мичъл. Председателят на ВМРО-ДПМНЕ отново подчерта, че няма как партията да подкрепи Преспанския договор и обяви, че за това е виновно правителството на Зоран Заев, а не опозицията. СДСМ пък реагира остро на отговора на Мицковски. \r\nВ изявлението на Социалдемократическия съюз на Македония се казва, че в очите на демократическия свят Мицковски е „срам за Македония“, както и че той не се различава от своя предшественик бившия премиер Никола Груевски. От управляващата партия смятат, че е очевиден проблемът с ЕС и НАТО, който има лидерът на опозицията. \r\n„Ако продължат да блокират бъдещето на Македония, през идните дни парламентарното мнозинство ще обяви провеждането на предсрочни парламентарни избори“, анонсираха от СДСМ. \r\nСъщо така, депутатската група на ВМРО-ДПМНЕ реши да се оттегли от парламентарния дебат за конституционните промени, тъй като смята, че гражданите са против промяната на името. \r\nВ същото време, отбелязва „Фактор“ падна и първата жертва на Преспанския договор от гръцка страна – министърът на външните работи Никос Коцияс, който подаде оставка, а премиерът на страната Алексис Ципрас прие. \r\nСлед като пое функциите и на външен министър, Ципрас предупреди партиите в Македония да приемат конституционните промени, защото Гърция няма да позволи членството на Скопие в нито една международна организация под името „Република Македония“. \r\nПревод и редакция:", "date": "2018.10.18", "title": "„Фактор“ (Македония): Уес Мичъл стреля на халос: Предсрочните избори са все по-вероятни"}
{"url": "http://www.focus-news.net/news/2018/10/18/2579720/plovdiv-apelativniyat-sad-ostavi-v-aresta-mazha-ubil-prepodavatelya-ot-instituta-po-rastitelni-genetichni-resursi-v-sadovo.html", "text": "Апелативният съд остави в ареста мъжа, убил преподавателя от Института по растителни генетични ресурси в Садово. Съдът потвърди взетата от Окръжен съд – Пловдив мярка за неотклонение „Задържане под стража“ спрямо И. С. Това съобщиха от пресцентъра на  Съда . Той е обвинен в това, че на 3 юли 2018 г. в гр. Пловдив умишлено убил преподавателя С. Н., за което законът предвижда наказание „Лишаване от свобода“ от 10 до 20 години. Според съда няма промяна в обоснованото предположение относно авторството на престъплението. По делото са направени огледи на местопрестъплението,  разпити на свидетели, изготвени са фотоалбуми и са приобщени веществени доказателства. Апелативните магистрати считат, че няма опасност обвиняемия да се укрие, но съществува реален риск той да извърши друго престъпление при по-лека мярка за неотклонение. Тази опасност се извежда от механизма и начина на извършване на престъплението, както и последващите действия на И. С. след деянието. \r\nОпределението на апелативния съд е окончателно.", "date": "2018.10.18", "title": "Пловдив: Апелативният съд остави в ареста мъжа, убил преподавателя от Института по растителни генетични ресурси в Садово"}
{"url": "http://www.focus-news.net/news/2018/10/18/2579729/montana-lek-avtomobil-e-izgoryal-pri-pozhar-v-grada.html", "text": "Лек автомобил е изгорял при пожар в града. Това съобщиха от  ОДМВР - Монтана . На 18 октомври 2018 г. около 01.40 часа в град Монтана е възникнал пожар в лек автомобил \"Ауди Q5\" със софийска регистрация, собственост на монтанска фирма, с ползвател 46-годишен жител на областния град. Вследствие на възникналия пожар автомобилът е напълно изгорял. Причината за възникване на пожара и стойността на нанесените щети са в процес на изясняване. На място е извършен оглед от дежурна оперативна група на РУ - Монтана. По случая е образувано досъдебно производство.", "date": "2018.10.18", "title": "Монтана: Лек автомобил е изгорял при пожар в града"}
{"url": "http://www.focus-news.net/news/2018/10/18/2579731/chez-elektro-zapochva-initsiativata-we-do-green-sas-zasazhdane-na-10-darveta.html", "text": "ЧЕЗ Електро започва инициативата We Do Green със засаждане на 10 дървета. Това съобщиха от пресцентъра на  ЧЕЗ . На 27 октомври 2018 г. от 11.00 часа на бул. „Черни връх“ в София, след традиционното, съботно бягане на 5kmrun.bg в столичния Южен парк, което за втори път тази година ще е под мотото Run Green, участници в бягането и служители на ЧЕЗ в България ще засадят първите 10 дървета от предвидените за засаждане тази есен на територията на Западна България. \r\nСъбитието е част от инициативите, включени в кампанията на „ЧЕЗ Електро България“ АД - „Зареждаме Ви с енергия“, по време на която Дружеството организира и провежда събития, свързани с грижата за околната среда и енергийната ефективност. \r\nСтартът на кампанията бе даден на 14 юли 2018 г., когато „ЧЕЗ Електро България“ АД и 5kmrun.bg проведоха съвместно Run Green – бягане за възрастни и деца. Броят на участниците в Run Green определи и броя дървета - 366, които да бъдат засадени през есента от доброволци – служители на ЧЕЗ и граждани. „ЧЕЗ Електро България“ АД, със съдействието на gorata.bg, увеличи този брой и планираните за засаждане дървета са над 1 500. \r\nСледващото събитие от инициативата We Do Green е предвидено за 2 ноември 2018 г., когато в землището на с. Росоман, Община Божурище, със съдействието на gorata.bg, доброволци – служители на ЧЕЗ в България, ще засадят 1 500 дървета. \r\nПрез ноември, съвместно със столичната Община „Възраждане“, „ЧЕЗ Електро България“ АД организира и засаждане на дървета в парк „Възраждане“ от доброволци – жители на общината и служители на ЧЕЗ в България. \r\nЕдна от целите на инициативата We Do Green е да популяризира използването на електронната фактура, като удобен и сигурен, модерен начин за получаване на месечните сметки, който дава възможност за личен принос към опазване на природната среда. \r\nДо момента клиентите на „ЧЕЗ Електро България“ АД, използващи по-модерния и екологичен електронен вариант на фактура, са повече от 400 хиляди. Те дадоха своя принос в опазване на околната среда, като с избора си спасиха от изсичане над 3 550 дървета, спестиха над 32 милиона листа хартия, или приблизително 273 тона хартия и 682 мегаватчаса електроенергия, необходима за производството им.", "date": "2018.10.18", "title": "ЧЕЗ Електро започва инициативата We Do Green със засаждане на 10 дървета"}
{"url": "http://www.focus-news.net/news/2018/10/18/2579732/varna-predstoi-remont-v-sbagal-prof-d-r-d-stamatov.html", "text": "Предстои стартирането на ремонт на СБАГАЛ „Проф. д-р. Д. Стаматов“ във Варна. Това каза в интервю за  Радио „Фокус“ – Варна  проф. д-р Емил Ковачев, д. м. н, управител на здравното заведение. „Искам да изкажа моята благодарност на Община Варна за отпуснатите средства за апаратура и частичен ремонт на АГ болница. От 20 години не са извършвани никакви ремонтни дейности по реновиране на сградния фонд на болницата. Предстои стартирането на частичния ремонт, за да може нашите бременни и гинекологични пациентки да раждат и бъдат лекувани в една по-комфортна и приятна обстановка, каквато заслужават“, отбеляза проф. Емил Ковачев.  \r\nПроф. Ковачев посочи също, че предстои закупуване на модерен стерилизатор, хистероскопско оборудване и някои други специализирани медицински апаратури. „Имаме нужда от нови родилни легла за нашите пациентки, както и от специализирана неонатологична апаратура“, добави проф. Емил Ковачев. \r\nМарияна ВАЛЕНТИНОВА", "date": "2018.10.18", "title": "Варна: Предстои ремонт в СБАГАЛ „Проф. д-р. Д. Стаматов“"}
{"url": "http://www.focus-news.net/news/2018/10/18/2579730/rozalin-petkov-zam-kmet-na-plovdiv-kompostirashtata-instalatsiya-koyato-se-izgrazhda-v-rayona-na-golyamokonarsko-shose-e-na-stoynost-9-mln-leva.html", "text": "Компостиращата инсталация, която се изгражда в момента в района на Голямоконарско шосе, е на стойност 9 млн. лева. Това съобщи за  Радио „Фокус“-Пловдив  Розалин Петков, зам.-кмет на Пловдив с ресор „Общинска икономика, здравеопазване, екология и урпавление на отпадъците“. 6 млн лева от средствата са спечели по европейски проект. С 3 млн. лева се изгражда довеждащата инфраструктура, която е за сметка на Община Пловдив и не се признава като разход. „Машините, съоръженията, изграждането на площадката са направени със средства от еврофондове“, добави Розалин Петков. \r\nЗа трета поредна година Община Пловдив участва в конкурса „Екообщина“. Той се организира от посолството на Франция, като местната администрация спечели награда в областта на твърдите битови отпадъци в категория „Управление на отпадъците“ за сметището в село Шишманци, връчена от зам.-министъра на околната среда и водите Атанаска Николова. „30 % от отпадъка, който изхвърляме на сметищата, се рециклира, сепарира от сепариращата инсталация в селото и боклукът заема по-малко място в сметището. Другите общини нямат на сметищата сепариращи инсталации и хвърлят на 100% отпадъка“, каза още зам.-кметът на Пловдив. \r\nПетков добави, че се изисква от общините през следващите години да се наблегне на разделното събиране на отпадъци. Такава програма има в кв. „Коматево“, а предстои да бъде въведена и в кв. „Прослав“, Стария град. „Хората ще събират отпадъците в различни на цвят чували, както е в цяла Европа. Те сами ще изнасят чувалите пред домовете си“, отбеляза Розалин Петков и уточни, че това трябва да се случи до 2022 година. \r\nМария РУСЕВА", "date": "2018.10.18", "title": "Розалин Петков, зам.-кмет на Пловдив: Компостиращата инсталация, която се изгражда в района на Голямоконарско шосе, е на стойност 9 млн. лева"}
{"url": "http://www.focus-news.net/news/2018/10/18/2579715/teodora-halacheva-bsp-za-da-preodoleem-demografskata-kriza-balgarskoto-semeystvo-tryabva-da-bade-v-tsentara-na-vsichki-politicheski-resheniya.html", "text": "Ниските доходи, мащабната корупция, транспортната инфраструктура и мръсният въздух са главните проблеми, които измъчват жителите на  най-големия в Пловдив район „Южен”. Това стана ясно по време на срещата на народните представители от \"БСП за България” Теодора Халачева и Николай Иванов, съобщиха от пресцентъра на  НС на БСП . Двамата парламентаристи представиха проекта на социалистическата партия „Визия за България”. В обсъждането се включи с експертен коментар по регионалната политика и лидерът на пловдивските социалисти Красимир Трифонов.  \r\n„За да преодолеем демографската криза, българското семейство трябва да бъде в центъра на всички политически решения - за данъчната система, за здравеопазването и образованието, за доходите и социалните придобивки”, подчерта Теодора Халачева. Тя акцентира върху идеите и мерките във Визията, насочени към младите хора, тяхната успешна реализация в страната и възможностите за кариера. Последвалите изказвания очертаха още няколко проблемни полета, илюстриращи основателния страх на хората за собственото им бъдеще. „Деца раждат деца”, „тече процес на ислямизация в гетата”, „държавни чиновници въвеждат учебни програми, които противоречат на българската образователна традиция”, алармираха участниците в срещата. Халачева благодари на съгражданите си за активното участие в дискусията, която колегата  й Иванов оцени като една от най - живите до момента. „Нашата цел е директен диалог за бъдещето на България”, посочи той и съобщи, че документът на БСП постоянно се актуализира. Председателят на БСП в Пловдив Красимир Трифонов отбеляза, че непрестанно променящата се „Визия за България” и новите й версии, може би, трябва своевременно да се представят на структурите, защото има риск коментарите да са неактуални. По думите му в частта за регионално развитие, документът  се нуждае от прецизиране, а има и секторни политики, които трябва да бъдат доразвити.  \r\nСистемата на здравеопазването и предстоящият вот на недоверие, внесен от „БСП за България”, беше в центъра на дискусията, в която участваха левите депутати  доц. Георги Йорданов и Димитър Стоянов с  жителите на район „Тракия”. „България е на последно място по раждаемост и на първо място  по смъртност в Европа. Детската смъртност е много над средната за света”, съобщи тревожната статистика пловдивският депутат доц. Йорданов. По думите му здравеопазването е в колапс, а министър Ананиев предлага странни мерки за реформа. Той даде за пример идеята  на управляващите „всеки, който влиза в болница, да заплаща 15 % от цената на пътеката от джоба си, което прави минимум 115 лева”. „Колко пенсионери и работещи могат да си позволят това, когато дори цената на хляба скочи драстично?”,  попита доц. Йорданов. Той бе категоричен, че това ще доведе до отлив на пациенти, особено в общинските и държавни болници, следователно до закриването им. Накрая ще останат  само частните лечебни заведение, които източват Касата, стана ясно от думите му. „Пари за здравеопазване има, но се крадат и това трябва да спре! Във \"Визия за България\" сме заложили мерки, които ще спасят системата”, заяви народният представител. Колегата му Димитър Стоянов посочи, че България е в състояние на постоянен регрес. „Университетите са много, а неграмотността никога не е била толкова дълбока. Имаме много фирми с работещи бедни. Много болници, но недостъпно здравеопазване. Много медии, а никаква свобода на словото”, обоснова се депутатът. По думите му цялата политика на правителството е подчинена на външни интереси. „Превърнаха България в страна без цел, кораб- без посока. \"Визия за България\" е нашето виждане за бъдещето. БСП единствена може да изведе страната от тресавището, в което се намираме в момента\", завърши Димитър Стоянов.  \r\n„Стъпка по стъпка документът надхвърля БСП и се превръща в национален”, каза Кристиан Вигенин по време на среща с пловдивчани от район „Северен”. Заедно с народния представител Иван Генов презентираха „Визия за България”. „За да постигнем промяната, имаме нужда от подкрепа на гражданите на България и моето усещане е, че започва да се случва”, посочи Вигенин. Иван Генов подчерта, че „Визия за България” е насочена към разработването на програма в полза на обикновения човек. В залата се чуха различни предложения и допълнения, бележки и препоръки за преосмисляне на делегираните бюджети на училищата; за мандатност на директорите; за смяна на модела на субсидиране на земеделските производители; за преизчисление на пенсиите.", "date": "2018.10.18", "title": "Теодора Халачева, БСП: За да преодолеем демографската криза, българското семейство трябва да бъде в центъра на всички политически решения"}
{"url": "http://www.focus-news.net/news/2018/10/18/2579734/varna-peshehodets-e-zaginal-sled-kato-e-blasnat-ot-lek-avtomobil-na-bul-atanas-moskov.html", "text": "Пешеходец е загинал, след като е блъснат от лек автомобил на бул. „Атанас Москов”. Това съобщиха от  ОДМВР - Варна . Инцидентът е станал днес след 10.30 часа на бул. „Атанас Москов”. Според първоначалната информация водачът на лек автомобил „Фиат” Г.М. (на 33 г. от Добрич), по време на движението си в лява пътна лента в посока ул. „Девня”, блъска пешеходец, който пресича пътното платно. Вследствие на инцидента пешеходецът е загинал на място. Към момента текат действия по разследване на произшествието за изясняване на детайли и обстоятелства около случилото се. Изяснява се също самоличността на загиналия.", "date": "2018.10.18", "title": "Варна: Пешеходец е загинал, след като е блъснат от лек автомобил на бул. „Атанас Москов”"}
{"url": "http://www.focus-news.net/news/2018/10/18/2579724/zeri-kosovo-parlamentat-na-kosovo-shte-obsadi-sazdavaneto-na-armiya-v-chetvartak.html", "text": "Три проектозакона, свързани с трансформирането на Силите за сигурност на Косово (ССК) трябва да бъдат обсъдени на парламентарното заседание в парламента на страната в четвъртък, пише  местното издание Zeri . \r\nПредседателят на парламентарната комисия по вътрешни работи, сигурност и надзор над ССК Хаджи Шала заяви днес (18.10.2018 г.), че ако законите бъдат приети успешно на първо четене, те ще бъдат върнати обратно на Комисията, която ще образува работна група и ще организира публични четения с членове на всички общности. \r\nТова ще бъде последвано от второ четене в парламента. „Юридическата част ще бъде завършена до края на ноември или началото на декември“, уточни Шала. \r\nПревод и редакция:", "date": "2018.10.18", "title": "Zeri (Косово): Парламентът на Косово ще обсъди създаването на армия в четвъртък"}
{"url": "http://www.focus-news.net/news/2018/10/18/2579735/parlamentat-vavede-iziskvaniya-za-minimalen-protsent-sadarzhanie-na-biodizel-na-pazara-na-techni-goriva-ot-neften-proizhod.html", "text": "Парламентът въведе изисквания за минимален процент съдържание на биодизел на пазара на течни горива от нефтен произход, предаде репортер на  Агенция \"Фокус\" . Това се случи след като депутатите приеха на второ четене промени в Закона за енергията от възобновяемите източници. Законпроектът транспонира европейска директива, чрез която е определена и представена на ЕК национална цел за потребление на биогорива от ново поколение в размер 0,05 процентни пункта енергийно съдържание от задължителния дял на енергия от възобновяемите източници във всички видове транспорт, която следва да бъде постигната до 2020 г. В законопроекта е заложено правилото лицата, които пускат на пазара течни горива от нефтен произход в транспорта да предлагат горивата за дизелови и бензинови двигатели смесени с биогроива в процентно съотношение. Изискването за гориво за дизелови двигатели е да бъде със съдържание на биодизел минимум 6% обемни.  \r\nЗа горивата за бензинови двигатели със съдържание на биоетанол или етери, произведени от биомаса изискването е да имат минимум 7 % обемни. Депутатите ще решат дали от 1 април 2019 г. гориво за дизелови двигатели със съдържание на биодизел минимум да е с 6 % обемни, като минимум 1 % процент обемен биодизел да е биогориво от ново поколение, както и дали със задна дата от 1 септември 2018 г. гориво за бензинови двигетали със съдържание на биоетанол или етери, произведвни от биомаса да са минимум 8 % обемни. Депутатите ще решат дали от 1 март 2019 г. гориво за бензинови двигатели със съдържание на биоетанол и етери, произведвни от биомаса да бъдат минимум 9 % обемни.Съгласно приетия закон министърът на земеделието, храните и горите ще организира събирането и обобщаването на информация за потенциала, производството и потреблението на  суровини от земеделието, животновъдството и горското стопанство за производство на биогорива и течни горива от биомаса. Ведомството се ангажира с изготвянето на анализ за влиянието на използваните за зърнените култури и други богати на скорбяла култури, захарни или маслодайни култури, като суровини за производство на биогорива и течни горива от биомаса в България върху хранителния баланс на страната.  \r\nВ закона се дефинират „биогоривата от ново поколение тип А“. Съгласно приетите текстове това са биогорива, произведени  от водорасли, отглеждани на сушата в басейни или фотобиреактори, фракция на биомасата в смесени битови отпадъци, но не и отделни домакински отпадъци, които подлежат на рециклирани по цели съгласно Закона за управление на отпадъците, както и от биоотпадъци, слама, суров глицерин и други.  \r\nС промените се дефинира и понятието „биогорива от нов тип поколение тип Б“. Става въпрос за горивата от използваното олио за готвене и животински мазнини.  \r\nДеница КИТАНОВА", "date": "2018.10.18", "title": "Парламентът въведе изисквания за минимален процент съдържание на биодизел на пазара на течни горива от нефтен произход"}
{"url": "http://www.focus-news.net/news/2018/10/18/2579733/kyustendil-s-pomoshtta-na-robot-v-osnovno-uchilishte-daskal-dimitri-shte-bade-pokazana-vrazkata-mezhdu-futbola-i-modernite-tehnologii.html", "text": "Инициативата „Роналтидор в действие” ще се проведе в Основно училище „Даскал Димитри” в Кюстендил. Това съобщи за  Радио „Фокус” – Кюстендил  Георги Тодоров, ръководител на клуба по роботика към учебното заведение. Инициативата ще започне от 14.00 часа в актовата зала на училището. Пред ученици, учители и родители ще бъде представена мисия свързана с футбола. „Проявата е част от училищен проект, осъществяван с подкрепата на „Работилница за граждански инициативи”,каза Георги Тодоров. По думите му училището разполага с робот, чрез който ще бъде показана връзката между футбола и модерните технологии. Учебното заведение е първото училище в община Кюстендил, което разполага с оборудвана виртуална класна стая, даваща възможност на педагогическите специалисти да подготвят електронни уроци и задачи за изпълнение от учениците. Виртуалната класна стая осигурява съвременно, модерно и иновативно обучение. Дава възможност за провеждане на занятия с таблет пред всеки ученик, с интерактивна дъска и други устройства. \r\nВенцеслав ИЛЧЕВ", "date": "2018.10.18", "title": "Кюстендил:  С помощта на робот в Основно училище „Даскал Димитри” ще бъде показана връзката между футбола и модерните технологии"}
{"url": "http://www.focus-news.net/news/2018/10/18/2579739/targovishte-nad-400-grama-marihuana-sa-otkriti-pri-proverka-na-lek-avtomobil-v-kv-vabel.html", "text": "Над 400 грама марихуана са открити при проверка на лек автомобил в кв. „Въбел“. Това съобщиха от  ОДМВР - Търговище . В хода на проведена на 17 октомври 2018 г. в град Търговище специализирана полицейска операция за противодействие на притежаването и разпространението на наркотични вещества е установен близо половин килограм марихуана у пътничка в лек автомобил. На 17 октомври 2018 г. около 15.00 часа в кв. „Въбел“ на гр. Търговище при извършена полицейска проверка на лек автомобил „Мерцедес“ е установено, че пътуващата в него 31-годишна жена с инициали М.С. държи в личния си багаж суха зелена тревиста маса с общо тегло 0,418 кг, която при извършен полеви наркотест реагира на наркотичното вещество марихуана. Същата е задържана в РУ - Търговище. Наркотичното вещество е иззето по надлежния ред. По случая е образувано досъдебно производство по описа на РУ - Търговище.", "date": "2018.10.18", "title": "Търговище: Над 400 грама марихуана са открити при проверка на лек автомобил в кв. „Въбел“"}
{"url": "http://www.focus-news.net/news/2018/10/18/2579737/predsedatelyat-na-pg-na-gerb-tsveta-tsvetanov-se-sreshtna-s-delegatsiyata-na-rumanskite-parlamentaristi-v-narodnoto-sabranie.html", "text": "Председателят на ПГ на ГЕРБ Цвета Цветанов се срещна в Народното събрание с делегацията на румънските парламентаристи, водена от председателя на Комисията по отбрана, обществен ред и национална сигурност на Камарата на депутатите на румънския парламент Дорел Къпрар, предаде репортер на  Агенция \"Фокус\" . \r\n„За нас е изключително удоволствие, че можем да ви посрещнем в българския парламент. Благодаря ви, че имахме възможност да направим наскоро тази среща в Русе, а само преди 3 месеца да бъдем в Букурещ, за да направим изнесено заседание на вътрешната комисия. Искам да благодаря за подкрепата, която ни дадохте по време на Българското председателство на Съвета на ЕС“, каза още Цветанов и пожела успех на румънското председателство, което започва януари 2019 г. \r\nОт своя страна, Дорел Къпрар благодари за поканата за посещение в България. „Това е нашата пета среща – срещи, които вече станаха рутинни. И нашите добри взаимоотношения и сътрудничество говорят за това, какво се случва в Румъния и България. Ние сме положителен пример в ЕС в зоната на Балканите, както и в Прибалтийския регион, и с нашия модел бихме могли да привлечем колкото може повече държави. България и Румъния сме по-малки държави в сравнение със силните страни-членки на ЕС, но заедно сме силни и думата ни от силните в ЕС би се чувала много по-добре, ако сме заедно“, каза още Къпрар. \r\nЦветилена СИМЕОНОВА", "date": "2018.10.18", "title": "Председателят на ПГ на ГЕРБ Цвета Цветанов се срещна с делегацията на румънските парламентаристи в Народното събрание"}
{"url": "http://www.focus-news.net/news/2018/10/18/2579742/dobrich-shtabat-za-izpalnenie-na-obshtinskiya-plan-za-zashtita-na-naselenieto-pri-bedstviya-i-avarii-shte-zasedava-po-povod-podgotovkata-za-zimniya-period.html", "text": "От 14.00 часа в малката заседателна зала на Община град Добрич ще се проведе заседание Щаба за изпълнение на общинския план за защита на населението при бедствия и аварии по повод подготовката за зимния период 2018/2019 г. Това съобщиха от пресцентъра на  Общината . Заседанието е открито.", "date": "2018.10.18", "title": "Добрич: Щабът за изпълнение на общинския план за защита на населението при бедствия и аварии ще заседава по повод подготовката за зимния период"}
{"url": "http://www.focus-news.net/news/2018/10/18/2579743/kardzhali-82-godishna-zhena-e-stanala-zhertva-na-dve-telefonni-izmami-s-blizo-36-000-lv.html", "text": "82-годишна жена е станала жертва на две телефонни измами с близо 36 000 лв. Това съобщиха от  ОДМВР - Кърджали . Жената е подала жалба в ОДМВР - Кърджали. Възрастната жена била убедена от анонимен мъж, че ще помогне на полицията за залавяне на група, извършваща измами по телефона, като за целта била насочена къде да предаде пари. На 12 октомври жителката на Кърджали пътувала до Димитровград, където непознат мъж прибрал от нея 19 375 лв. На следващия ден отново в същия град тя предала още 16 573 лв., изтеглени от банка. Измамниците обещали, че ще върнат парите на 15 октомври след приключване на операцията. Проверката по случая се извършва в сектор „Противодействие на криминалната престъпност“ в ОДМВР - Кърджали. Полицията не иска пари от граждани за изпълнение на служебни задължения, напомнят за пореден път криминалистите. Всяко позвъняване по телефона от непознати или представящи се за приятели и роднини с искане на пари е измама, допълват полицейските служители и призовават по никакъв повод гражданите да не се включват в такива схеми.", "date": "2018.10.18", "title": "Кърджали: 82-годишна жена е станала жертва на две телефонни измами с близо 36 000 лв."}
{"url": "http://www.focus-news.net/news/2018/10/18/2579741/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Три проектозакона, свързани с трансформирането на Силите за сигурност на Косово (ССК) трябва да бъдат обсъдени на парламентарното заседание в парламента на страната в четвъртък, пише  местното издание Zeri . \r\nПредседателят на парламентарната комисия по вътрешни работи, сигурност и надзор над ССК Хаджи Шала заяви днес (18.10.2018 г.), че ако законите бъдат приети успешно на първо четене, те ще бъдат върнати обратно на Комисията, която ще образува работна група и ще организира публични четения с членове на всички общности. \r\nТова ще бъде последвано от второ четене в парламента. „Юридическата част ще бъде завършена до края на ноември или началото на декември“, уточни Шала. \r\n***  Преди третия ден от дебатите в парламента са все по-малки изгледите в парламента, че правителството и опозицията ще постигнат каквато и да е договорка за конституционните промени, произтичащи от договора за името с Гърция, коментира  скопското електронно издание „Фактор“ . \r\nЗа да бъдат приети измененията в Основния закон са нужни гласовете на 80 депутати в 120 местния парламент (квалифицирано мнозинство), а след като ВМРО-ДПМНЕ обяви, че напуска залата, изгледите за постигането им изглежда като „невъзможна мисия“. Затова провеждането на предсрочни избори в страната става все по-вероятно, смятат експертите. \r\nЧе опозицията е останала твърдо на своята позиция, че за тях договора за промяна на името на страната на „Република Северна Македония“ е неприемлив става ясно от отговора на лидера Християн Мицковски на писмото от американският помощник-държавен секретар за Европа и Евразия Уес Мичъл. Председателят на ВМРО-ДПМНЕ отново подчерта, че няма как партията да подкрепи Преспанския договор и обяви, че за това е виновно правителството на Зоран Заев, а не опозицията. СДСМ пък реагира остро на отговора на Мицковски. \r\nВ изявлението на Социалдемократическия съюз на Македония се казва, че в очите на демократическия свят Мицковски е „срам за Македония“, както и че той не се различава от своя предшественик бившия премиер Никола Груевски. От управляващата партия смятат, че е очевиден проблемът с ЕС и НАТО, който има лидерът на опозицията. \r\n„Ако продължат да блокират бъдещето на Македония, през идните дни парламентарното мнозинство ще обяви провеждането на предсрочни парламентарни избори“, анонсираха от СДСМ. \r\nСъщо така, депутатската група на ВМРО-ДПМНЕ реши да се оттегли от парламентарния дебат за конституционните промени, тъй като смята, че гражданите са против промяната на името. \r\nВ същото време, отбелязва „Фактор“ падна и първата жертва на Преспанския договор от гръцка страна – министърът на външните работи Никос Коцияс, който подаде оставка, а премиерът на страната Алексис Ципрас прие. \r\nСлед като пое функциите и на външен министър, Ципрас предупреди партиите в Македония да приемат конституционните промени, защото Гърция няма да позволи членството на Скопие в нито една международна организация под името „Република Македония“. \r\n*** Държавният департамент на САЩ благодари на бившия гръцки външен министър Никос Коцияс за „отдадената служба“, приноса му за подобряването на гръцко-американските отношения, както и за ролята му при постигането на „историческото“ споразумение за името с Македония, след като министърът си подаде оставката в сряда, пише  електронното издание на вестник Kathimerini . \r\nВ съобщението от външното ведомство на САЩ се потвърждава и силната подкрепа за договора между Атина и Скопие за разрешаване на десетилетния спор. \r\n„САЩ подкрепят силно пълното прилагане на споразумението, което ще позволи на Македония да заеме полагащото й се място в НАТО и Европейския съюз като Република Северна Македония“, е заявил представител на Държавния департамент пред гръцката държавна агенция АНА-МПА. \r\n„Докато в македонския парламент продължава обсъждането на конституционните промени, ние призоваваме лидерите да се освободят от тесните партийни интереси и да се възползват от възможността да осигурят по-свето бъдеще за своята страна“, е добавил той. \r\n„Катимерини“ припомня, че Коцияс си подаде оставката в сряда, един ден след напрегнато заседание на кабинета, по време на което той влезе в конфронтация с министъра на отбраната Панос Каменос именно по повод договора за името, като последният се противопоставя твърдо на споразумението. \r\nПремиерът Алексис Ципрас пое функциите на външен министър, за да осигури успешното финализиране на сделката. \r\n***  Изтеглянето на УНМИК от Косово без договор за окончателния му статут вероятно ще изисква нова резолюция на Съвета за сигурност на ООН, а нейното приемане зависи от Русия, заяви пред радио „Свободна Европа“ Даниел Сървър, професор във вашингтонския университет Джонс Хопкинс и експерт по Балканите, пише  онлайн изданието на белградския ежедневник Danas . \r\nИзданието отбелязва, че по социалните мрежи бе разпространено писмо от американския посланик в ООН Ники Хейли, в която тя иска от генералния секретар на световната организация да прекрати мандата на УНМИК.  \r\nОфициален Белград обяви, че ще се противопостави на тази инициатива. За президента на Сърбия Александър Вучич е очевидно, че САЩ искат да прекратят всякакво участие на ООН в Косово, защото за тях то е независима и суверенна държава. \r\nПопитан дали УНМИК може да бъде изтеглен, докато е в сила Резолюция 1244 на СС на ООН за Косово, Сървър сподели, че според него, тази инициатива на Вашингтон е „част от общата стратегия на САЩ за намаляване на ангажиментите на ООН в мироопазващи мисии“. \r\n„Мисията в Косово (УНИМИК) е необичайна, защото това е мисия без военна сила, която е отговорност на КФОР (мисията на НАТО в Косово). Аз дори не знам колко хора са в мисията на ООН в Косово, но не вярвам броят им да е прекалено голям, Въпреки това, САЩ се опитват да минимизират тези мисии навсякъде, където могат. Възможно ли е УНМИК да се оттегли от Косово без споразумение за окончателния му статут – Предполагам, че може, но това вероятно ще изисква нова резолюция на СС на ООН и, разбира се, Русия ще има контрол върху това, дали тя ще мине или не. Мисля, че американците най-вероятно ще опитаст да намалят броя  на персонала и бюджета на ООН, но аз нямам идея колко хора в момента са там и колко им е бюджетът, така че не мога да ви кажа какви ще са последствията.", "date": "2018.10.18", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/10/18/2579744/varna-administrativniyat-sad-othvarli-zhalbata-sreshtu-pazarnata-otsenka-na-imota-izvesten-kato-dupkata.html", "text": "Административният съд отхвърли жалбата срещу пазарната оценка на имота, известен като „Дупката“. Административен съд – Варна се произнесе с определение по адм. дело №2880/2018 г., което е образувано по  жалба на общинските съветници в Общински съвет - Варна Г.А.Г. и К.Т.К., против  Решение № 1384-4 от Протокол № 35/5.10.2018 г. на Общински съвет - Варна, т.1; т.2; т.3; т.4; т.5. Това съобщиха от пресцентъра на  Съда . С процесното Решение е одобрена изготвената от независим оценител пазарна оценка, имаща за обект определянето на пазарната стойност на 100% от собствения капитал на „Централен универсален магазин Варна” АД в размер на 43 244 000 лв.  и се упълномощава кметът на Община Варна да предприеме всички действия за осигуряване на необходимите средства, чрез отправяне на искане за целево финансиране от държавния бюджет. Жалбоподателите искат отмяна на оспорения акт като незаконосъобразен, както и отмяна на допуснатото с него предварително изпълнение. \r\nСлед извършването на проверка, съдът намира жалбата за процесуално недопустима на основанията по чл.159,т.1 и т.4 от АПК. В определението си съдът сочи, че жалбата е подадена от Г. и К.  в качеството им на общински съветници в Общински съвет - Варна. Обжалваното решение е прието именно от общинския съвет, действащ като колегиален орган, към чийто състав принадлежат  включително и двамата жалбоподатели. Правото на оспорване срещу всички административни актове, включително тези постановени от общинските съвети, е предоставено на областните управители,  на кметовете на общини и на прокуратурата. Отсъствието  за общинските съветници Г. и К. на процесуално право на жалба се явява достатъчно основание  за недопустимост  на жалбата им. Затова съдът оставя без разглеждане жалбата на Г.А.Г. и К.Т.К. срещу решение № 1384-4 от  протокол № 35/5.10.2018 г. на Общински съвет - Варна и срещу съдържащото се в него разпореждане за допускане на предварително изпълнение и прекратява образуваното въз основа на нея съдебно производство. \r\nОпределението подлежи на обжалване пред Върховния административен съд в 7-дневен срок от съобщаването му на двамата жалбоподатели.", "date": "2018.10.18", "title": "Варна: Административният съд отхвърли жалбата срещу пазарната оценка на имота, известен като „Дупката“"}
{"url": "http://www.focus-news.net/news/2018/10/18/2579746/aktsenti-v-predavaneto-dobrich-blyan-vihren-ponesen-nad-step-ekovita-na-radio-fokus.html", "text": "В това издание на съвместното предаване „Добрич – Блян вихрен, понесен над степ ековита…“ на  Радио „Фокус“  и Община Добрич темите са отражение на месец октомври - наситен с юбилеи, чествания, литературни празници и многобройни добри новини. Една от тях дойде от Виена и е признание за работата на Община град Добрич в посока на сътрудничество с активните граждани. „Иновации в политиката“ всяка година отличават най-впечатляващите инициативи и иновативни практики в публичната сфера. Победителите в осемте категории бяха обявени на гала церемония на 17 ноември в Кметството на Виена пред 500 политически, бизнес и културни гости от цяла Европа. Традиционно наградите „Иновации в политиката“ са най-престижното европейско отличие в публичната сфера. Те се връчват всяка година, за да дадат признание на най-смелите, креативни и ефективни политически практики в Европа. В тази насока е разговорът с кмета на Община град Добрич Йордан Йорданов. Добруджанци честват с поредица от събития 130 години от рождението на поетесата Дора Габе. В това издание на предаването ще чуем част от словото за нея, написано от д-р Кремена Митева, главен уредник в литературния музей в града, една недобруджанка, както самата тя споделя за себе си, която разказва за една добруджанка с много любов. В края на предаването д-р Гала Бодичева ще разкаже за едно свое хоби, което минава границата на изкуството, разпростирайки се до благотворителността, за да докаже, че и днес Йовковият свят съществува с онази своя романтичност, идеали и търсене на красотата.  Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2018.10.18", "title": "Акценти в предаването „Добрич – Блян вихрен, понесен над степ ековита…“ на Радио „Фокус“"}
{"url": "http://www.focus-news.net/news/2018/10/18/2579748/ministarat-na-zemedelieto-hranite-i-gorite-shte-opredelya-organizatsiite-v-sektora-na-ribarstvoto.html", "text": "Министърът на земеделието, храните и горите ще признава организациите в сектора на рибарството. Промените се въвеждат с приетия на второ четене от парламента Законопроект за изменение и допълнение на Закона за рибарството и аквакултурите, предаде репортер на  Агенция „Фокус“ .  \r\nС приетия законопроект се отменя съществуващият ред за признаване на браншови и междубраншови организации в сектора на рибарството и се дава възможност министърът на земеделието, храните и горите да определи с наредба реда и условията за признаване на организации на производители, на асоциации на организации на производители и на междубраншови организации на национално ниво.   \r\nСлед подаване на заявление министърът със заповед назначава постоянна комисия, която извършва проверка, като в нейния състав се включват представители на МЗХГ, Държавен фонд „Земеделие“ и Изпълнителната агенция по рибарство и аквакултури. В срок от три месеца заявлението трябва да бъде прието или отхвърлено. \r\nС новите изменения се предвижда още актуални списъци на организациите да бъдат публикувани на интернет страниците на МЗХГ и Изпълнителната агенция по рибарство и аквакултури. \r\nЦветилена СИМОНОВА", "date": "2018.10.18", "title": "Министърът на земеделието, храните и горите ще определя организациите в сектора на рибарството"}
{"url": "http://www.focus-news.net/news/2018/10/18/2579747/plovdiv-zadarzhana-e-33-godishna-zhena-ot-oblastniya-grad-otpravila-na-tel-112-zaplaha-za-postaveno-vzrivno-ustroystvo.html", "text": "33-годишна жена от Пловдив е задържана след злоумишлено обаждане на тел. 112. Това съобщиха от  ОДМВР-Пловдив . Минути преди полунощ вчера анонимен женски глас отправил на националния телефон за спешни случаи заплаха за поставено взривно устройство. При предприетата незабавна проверка служители на Второ Районно управление на МВР-Пловдив локализирали номера и установили подателката – 33-годишна жителка на областния град, която била под влияние на алкохол. Тя е задържана за срок до 24 часа, образувано е бързо производство за престъпление по чл. 326 от НК.", "date": "2018.10.18", "title": "Пловдив: Задържана е 33-годишна жена от областния град, отправила на тел. 112 заплаха за поставено взривно устройство"}
{"url": "http://www.focus-news.net/news/2018/10/18/2579750/ria-novosti-moldovskiyat-parlament-otkaza-da-vkara-tochka-za-evrointegratsiya-v-konstitutsiyata.html", "text": "Депутатите в молдовския парламент одобриха на първо четене законопроекта за внасяне на точка за стремеж към евроинтеграция в Конституцията, но той бе отхвърлен на второ четене, съобщава  РИА Новости . \r\nКакто пише руската агенция, четири партии са се отказали да гласуват „за“ предложението – социалистите, комунистите, либералите и либерал-демократите. \r\n„Петдесет и четири гласа бяха дадени в подкрепа ... Ако 13-те народни представители на либерал-демократите и либералите не бяха напуснали заседанието, то проектът можеше да бъде утвърден“, заяви председателят на парламента Андриан Канду. \r\nСпоред местното законодателство, за промяна на Конституцията са необходими гласовете на 67 депутати. \r\n„Това е провал за страната, която имаше шанс да създаде европейско бъдеще. Разглеждаме възможността да инициираме референдум по въпроса за европейската интеграция. Възможно е той да бъде проведен в дена на парламентарните избори (24 февруари 2019 година)“, заключи Канду. \r\nДемократическата партия на Молдова (ДПМ), която принадлежи към парламентарното мнозинство, през септември 2017 година предложи да бъде внесена поправка в Конституцията. Демократите искат да закрепят курса на страната към евроинтеграция. Те се позовават на постановление на Конституционния съд от 9 септември 2014 година, в което „ориентацията към европейските демократически ценности“ е обявена за „определящ елемент от конституционната идентичност на Молдова“, припомня РИА Новости. \r\nПревод и редакция:", "date": "2018.10.18", "title": "РИА Новости: Молдовският парламент отказа да вкара точка за евроинтеграция в Конституцията"}
{"url": "http://www.focus-news.net/news/2018/10/18/2579740/daniel-sarvar-sarbiya-vizhda-v-unmik-suvereniteta-si-nad-kosovo.html", "text": "Изтеглянето на УНМИК от Косово без договор за окончателния му статут вероятно ще изисква нова резолюция на Съвета за сигурност на ООН, а нейното приемане зависи от Русия, заяви пред радио „Свободна Европа“ Даниел Сървър, професор във вашингтонския университет Джонс Хопкинс и експерт по Балканите, пише  онлайн изданието на белградския ежедневник Danas . \r\nИзданието отбелязва, че по социалните мрежи бе разпространено писмо от американския посланик в ООН Ники Хейли, в която тя иска от генералния секретар на световната организация да прекрати мандата на УНМИК.  \r\nОфициален Белград обяви, че ще се противопостави на тази инициатива. За президента на Сърбия Александър Вучич е очевидно, че САЩ искат да прекратят всякакво участие на ООН в Косово, защото за тях то е независима и суверенна държава. \r\nПопитан дали УНМИК може да бъде изтеглен, докато е в сила Резолюция 1244 на СС на ООН за Косово, Сървър сподели, че според него, тази инициатива на Вашингтон е „част от общата стратегия на САЩ за намаляване на ангажиментите на ООН в мироопазващи мисии“. \r\n„Мисията в Косово (УНИМИК) е необичайна, защото това е мисия без военна сила, която е отговорност на КФОР (мисията на НАТО в Косово). Аз дори не знам колко хора са в мисията на ООН в Косово, но не вярвам броят им да е прекалено голям, Въпреки това, САЩ се опитват да минимизират тези мисии навсякъде, където могат. Възможно ли е УНМИК да се оттегли от Косово без споразумение за окончателния му статут – Предполагам, че може, но това вероятно ще изисква нова резолюция на СС на ООН и, разбира се, Русия ще има контрол върху това, дали тя ще мине или не. Мисля, че американците най-вероятно ще опитаст да намалят броя  на персонала и бюджета на ООН, но аз нямам идея колко хора в момента са там и колко им е бюджетът, така че не мога да ви кажа какви ще са последствията. \r\nПревод и редакция:", "date": "2018.10.18", "title": "Даниел Сървър: Сърбия вижда в УНМИК суверенитета си над Косово"}
{"url": "http://www.focus-news.net/news/2018/10/18/2579738/veliko-tarnovo-8-sm-e-dostignalo-nivoto-na-reka-dunav-pri-svishtov.html", "text": "С 1 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 8 см, а температурата на водата - 16.2 градуса.  \r\nОблачността ще е разкъсана. Ще духа слаб до умерен вятър от изток-североизток. Максималните температури ще са между 18° и 23°, в Свищов – 21°.", "date": "2018.10.18", "title": "Велико Търново: 8 см е достигнало нивото на река Дунав при Свищов"}
{"url": "http://www.focus-news.net/news/2018/10/18/2579753/obshtina-veliko-tarnovo-blizo-13-kilometra-ulitsi-i-patishta-s-dokazano-transgranichno-vazdeystvie-shte-badat-rehabilitirani-i-modernizirani-po-transgranichen-proekt-prez-2019-g.html", "text": "Близо 13 километра улици и пътища с доказано трансгранично въздействие ще бъдат рехабилитирани и модернизирани през 2019 г. с финансиране по проекта за трансгранично сътрудничество Interreg V-A Румъния – България 2014-2020 г. Това съобщиха за Радио „Фокус” – Велико Търново от пресцентъра на Община Велико Търново. Проектът включва рехабилитация и реконструкция на улиците „Опълченска“ (включително и връзката с главния път Русе – Велико Търново), „Теодосий Търновски“ (включително до връзката с главния път за Варна),  „Димитър Найденов“, „Сливница“,  „Григорий Цамблак“ в кв. „Света гора“и „Ксилифорска“. Ще бъде изграден и нов мост над р. Янтра в подножието на Царевец. \r\nПредвижда се до края на тази година да бъде сключен договорът за предоставяне на безвъзмездна финансова помощ, след което предстоят процедури за обявяване на обществена поръчка, избор на изпълнители и инженеринг.  Строителните дейности се очаква да започнат през втората половина на следващата година, уточниха от местната администрация. \r\nОбщина Велико Търново е водещ партньор по проекта, останалите партньори са Община Калафат, област Долж-Румъния, Община Ружинци и Сдружение „Бъдеще днес“-Видин. \r\nГрадската улична мрежа, чиито основен ремонт ще бъде финансиран по проекта, има пряка роля за връзката между главните и международни пътища, пресичащи Велико Търново.", "date": "2018.10.18", "title": "Община Велико Търново: Близо 13 километра улици и пътища с доказано трансгранично въздействие ще бъдат рехабилитирани и модернизирани по трансграничен проект през 2019 г."}
{"url": "http://www.focus-news.net/news/2018/10/18/2579754/stolichna-obshtina-shte-otbelezhi-den-za-po-chist-vazduh-na-16-noemvri.html", "text": "Столична община ще отбележи Ден за по-чист въздух на 16 ноември. Това съобщиха от пресцентъра на  Столична община . За първа година на 16 ноември 2018 г., по инициатива на Столична община, в България ще се отбележи Ден за по-чист въздух. За участие са поканени училища, институции, представители на бизнеса и граждани.  \r\nНа 16 ноември 2018 г. администрацията на Столична община се отказва от личните и служебните си автомобили за по-чист въздух. Писма от столичния кмет Йорданка Фандъкова с покана за участие в Деня за по-чист въздух, чрез отказ от лични и служебни автомобили, както и чрез различни други инициативи, които имат принос към качеството на въздуха, са изпратени до всички министерства, представители на бизнеса, столични училища и районни администрации на територията на Столична община. \r\n„Каним всички граждани, институции, ученици, бизнеси, да се включат в този Ден за по-чист въздух, чрез отказ от личните и служебните си автомобили или чрез други, избрани от тях инициативи. Целта е всички заедно да покажем, че участието на всеки един от нас в преодоляване на този характерен за зимния период проблем, е много важно. Нито една мярка и нито една инициатива сама не може да се справи с предизвикателството „по-чист въздух“. Всички заедно – и институции, и граждани - можем“, коментира инициативата кметът Йорданка Фандъкова. \r\nИнициативата на Столична община се провежда с подкрепата на посолството на Великобритания в България. Идеята за отбелязване на Ден за по-чист въздух идва именно от Великобритания, където този ден се отбелязва всяка година в различни градове.", "date": "2018.10.18", "title": "Столична община ще отбележи Ден за по-чист въздух на 16 ноември"}
{"url": "http://www.focus-news.net/news/2018/10/18/2579752/komisiyata-po-vatreshna-sigurnost-i-obshtestven-red-provede-savmestno-zasedanie-s-komisiyata-po-otbrana-obshtestven-red-i-natsionalna-sigurnost-na-rumaniya.html", "text": "Комисията по вътрешна сигурност и обществен ред проведе днес в Народното събрание съвместно заседание с Комисията по отбрана, обществен ред и национална сигурност на Камарата на депутатите на румънския парламент. Това съобщиха от пресцентъра на  Народното събрание . Румънската делегация, водена от председателя на Комисията по отбрана, обществен ред и национална сигурност Дорел Къпрар, е на работно посещение в България по покана на председателя на Комисията по вътрешна сигурност и обществен ред Цветан Цветанов.  \r\n„За нас е изключително удоволствие да посрещнем водената от г-н Къпрар делегация от Комисията по отбрана, обществен ред и национална сигурност на Камарата на депутатите на румънския парламент. Преди 3 месеца българската и румънската комисия направиха съвместно заседание в Букурещ, което бе изключително ползотворно“, посочи Цветан Цветанов. Той благодари на румънската страна за подкрепата за парламентарното измерение на Българското председателство на Съвета на ЕС и пожела успех на Румъния по време на тяхното председателство, което ще започне на 1 януари 2019 г.  \r\n„Срещите помежду ни стават все по-чести, което е показателно за нивото на нашето сътрудничество. Българският и румънският парламент могат да бъдат пример за съвместна работа. Към процеса на развиване на нашите икономически, политически и дипломатически отношения бихме могли да привлечем и още страни и така дори да надградим отличното ни сътрудничество“, заяви председателят на Комисията по отбрана, обществен ред и национална сигурност Дорел Къпрар. По думите му България и Румъния може и да са малки държави, но когато са единни гласът им може да се чува много силно в Европа.", "date": "2018.10.18", "title": "Комисията по вътрешна сигурност и обществен ред проведе съвместно заседание с Комисията по отбрана, обществен ред и национална сигурност на Румъния"}
{"url": "http://www.focus-news.net/news/2018/10/18/2579756/pazardzhik-katastrofa-mezhdu-dva-leki-avtomobila-e-stanala-na-kragovoto-krastovishte-na-mosta-na-reka-maritsa-dvizhenieto-v-rayona-e-zatrudneno.html", "text": "Катастрофа между два леки автомобила е станала на кръговото кръстовище на моста на река Марица в Пазарджик, в посока бул. „България“, съобщи слушател на  Радио „Фокус“-Пазарджик . На автомобилите са нанесени леки материални щети, няма пострадали при инцидента. Към произшествието пътува патрул на „Пътна полиция“. Поради катастрофата движението в тази част на града е затруднено. Образували са се колони от автомобили. \r\nРадослава МУРДЖЕВА", "date": "2018.10.18", "title": "Пазарджик: Катастрофа между два леки автомобила е станала на кръговото кръстовище на моста на река Марица, движението в района е затруднено"}
{"url": "http://www.focus-news.net/news/2018/10/18/2579736/boris-yachev-obedineni-patrioti-na-koalitsionen-savet-shte-si-kazhem-vsichko-koeto-ima.html", "text": "На коалиционен съвет ще си кажем всичко, което има. Това каза секретарят на ПГ на „Обединени патриоти“ и заместник-председател на НФСБ Борис Ячев пред журналисти, предаде репортер на  Агенция „Фокус“ .  „Да говорим през медиите и публичното пространство не е нормално. Очакваме да има коалиционен съвет, на него ще си кажем всичко“, каза Ячев. На въпрос ако на този коалиционен съвет се обсъжда оставката на вицепремиера Валери Симеонов, Ячвев поясни, че всички варианти са възможни, ще се обсъжда и ще се вземе решение. \r\nДеница КИТАНОВА", "date": "2018.10.18", "title": "Борис Ячев, „Обединени патриоти“: На коалиционен съвет ще си кажем всичко, което има"}
{"url": "http://www.focus-news.net/news/2018/10/18/2579757/banka-otp-startira-nova-mezhdunarodna-startap-programa.html", "text": "В началото на следващата година Банка ОТП стартира втората си международна програма акселератор, като до края на ноември месец 2018 г. ще приема заявления от прохождащи стартъпи и от скейлъп компании от целия свят, включително и от България. Това съобщиха от пресцентъра на  Банка ДСК . Участниците  в тримесечната програма ще имат възможност да усъвършенстват решенията си в партньорство с банката и с подкрепата на мениджмънта, експертите и изтъкнати партньори на Банка ОТП. Крайният срок за подаване на заявленията е 30 ноември.  \r\nНа 17 октомври 2018 г. Банка ОТП, компанията майка на Банка ДСК ЕАД, стартира втората си кампания за стартъп кандидатури в рамките на OTP Startup Program. Инициативата се подкрепя от унгарски и международни корпоративни партньори, обединени от слогана „Дайте тласък на бизнеса си!“. Кандидатури се приемат до 30 ноември на адрес www.otpstartup.com.  \r\nБанка ОТП търси стартъп и скейлъп компании с продуктов и пазарен потенциал, които ще имат възможност да тестват интегрирането на своите продукти и услуги с банковите технологии, за да установят дали имат приложение в пазарна среда. В процеса на имплементация компаниите-участници ще се ползват от опита и менторството на ключови експерти на банката, от широката ѝ партньорска мрежа и от специално организирани уъркшопи.  \r\nOTP Startup Program набира стартъп компании в следните 5+1 области: \r\n- Работа с данни и аналитични инструменти \r\n- Потребителско изживяване и обслужване \r\n- Вътрешна ефективност \r\n- Отворено банкиране и сигурност \r\n- Продуктови иновации \r\n- Disruptive банкови решения, които не се причисляват към горните категории  \r\nПодборът на участниците в програмата ще премине в три кръга. Първо, кандидатите трябва да попълнят онлайн заявление. Екипът на програмата ще разглежда кандидатурите по реда на постъпването им и ще покани избраните компании за видео интервю. Най-обещаващите кандидати ще участват в двудневен лагер, който ще се проведе в Будапеща през януари 2019 г. Там те ще имат възможност да създават контакти, обменят информация и да се срещнат със спонсорите и менторите си от Банка ОТП. Тримесечният период на реализация на програмата ще бъде в периода  март - май 2019 г. и няма да изисква преместване в Будапеща. Като кулминацията на програмата ще бъде организиран „Демо ден“ през май 2019 г., където участниците ще могат да демонстрират постиженията си пред мениджъри от Банка ОТП, подбрани инвеститори и експерти по иновации от националната и международна мрежа от корпоративни партньори на Банка ОТП.  \r\n„Предишната ни стартъп програма получи сериозен международен отзвук. Кандидатстваха повече от 200 компании, а осем от тях се включиха в програмата и работиха с нас през последните месеци. Най-важното е, че очакваме с някои от тях да установим дълготрайно сътрудничество. Окуражени от успеха на първата програма, решихме да стартираме  втора, за да влезем във връзка с още обещаващи стартъпи и заедно с тях да създадем банковите решения на бъдещето по един структуриран начин. Надяваме се, че новата програма ще бъде още по-привлекателна за стартъп компаниите, заяви Андраш Фишер, отговарящ за иновациите в банкирането на дребно в Банка ОТП.  \r\nOTP Startup Program е безплатна програма акселератор, която не изисква капитал. Приемат се кандидатури от целия свят. \r\nПовече информация за програмата може да намерите  .", "date": "2018.10.18", "title": "Банка ОТП стартира нова международна стартъп програма"}
{"url": "http://www.focus-news.net/news/2018/10/18/2579745/faktor-makedoniya-zaev-obodril-tsipras-po-telefona-sled-ostavkata-na-kotsiyas.html", "text": "Македонският премиер Зоран Заев е ободрил гръцкия си колега Алексис Ципрас по време на телефонен разговор в сряда, след оставката на външния министър Никос Коцияс, чийто подпис стои под споразумението за името между Атина и Скопие, съобщава  скопското електронно издание „Фактор“ . \r\nВ разговора между лидерите, Заев е подкрепил Ципрас и е изразил своето възхищение от смелостта и упоритостта му, а освен това те са се съгласили, че общите предизвикателства и трудности по пътя към прилагане на споразумението са по-големи, отколкото тези по време на преговорите миналата година. \r\nМакедонският премиер е подсетил гръцкия си колега, че историята се кове от смели лидери чрез смели дела, както и че двете страни имат цел да създадат Балканите на 21-и век, в който да има мир, сътрудничество и солидарност между двата народа. \r\nПревод и редакция:", "date": "2018.10.18", "title": "„Фактор“ (Македония): Заев ободрил Ципрас по телефона след оставката на Коцияс"}
{"url": "http://www.focus-news.net/news/2018/10/18/2579749/ministar-petya-avramova-nashite-obshti-usiliya-tryabva-da-sa-nasocheni-kam-postigane-na-po-vidimi-rezultati-orientirani-kam-grazhdanite-v-dunavskiya-region.html", "text": "Нашите общи усилия трябва да са насочени към постигане на по-видими резултати, ориентирани към гражданите в Дунавския регион. Това заяви министърът на регионалното развитие и благоустройството Петя Аврамова при участието си в среща на министерствата с ресор туризъм в Дунавския регион, в който участва и еврокомисаря по регионална политика Корина Крецу, съобщиха от пресцентъра на  Министерство на регионалното развитие и благоустройството . \r\nМинистър Аврамова посочи, че през годините приоритетите на Дунавската стратегия са се развили и те трябва да бъдат актуализирани и преобразувани спрямо новите предизвикателства, пред които са изправени държавите в региона - околна среда, транспорт, миграция, дигитализация и т.н. Справянето с тях изисква мобилизиране на силна политическа подкрепа от всички държави и институции, припознаване на основните стратегически приоритети и осигуряване на инвестиции за тяхното изпълнение. „Чрез развитието на туризма и културното наследство предоставяме многобройни възможности за стимулиране на регионалните икономики, което ги превръща в силен инструмент за сближаване и постигане на целите на Стратегията в бъдеще. \r\nДнес, с приемането на декларацията обединяваме нашите усилия в тази посока и заявяваме готовност за търсене на подкрепа и финансиране за проекти и инициативи от съвместно стратегическо значение за региона, чрез комбиниране на различни финансови механизми на европейско и национално ниво. Реализацията на транснационални стратегически проекти с висока добавена стойност за региона и осигурено финансиране е основна стъпка за успешното изпълнение на Дунавската стратегия\", заяви министър Аврамова. \r\n„По време на председателството на Стратегията от Министерството на регионалното развитие и благоустройството е свършена много работа в посока засилване на видимостта на Дунавския регион, за задълбочаване на икономическото, социалното и културното сътрудничество, както и за сближаване на държавите в региона\", каза регионалният министър.  \r\n„С одобрението на Пътната карта, подготвена заедно с Европейската комисия, са очертани стъпките за ревизията на Плана на действие, които да бъдат следвани през следващите месеци, и са заложени амбициозни срокове за реализирането им. За нас е изключително важно да осигурим навременно актуализиране на Плана за действие, за да може да бъде обвързан с новите приоритети на политиката на ЕС за сближаване\", подчерта министър Аврамова. \r\nОфициалното откриване на Седмия годишен форум на Стратегията на ЕС за Дунавския регион е от 13.00 часа, днес, в зала 3 на НДК. Той ще започне с 3D мапинг, представящ красотата и богатството на природното, културното и историческото наследство в Дунавския регион. Форумът ще бъде открит от вицепремиера Екатерина Захариева, комисар Корина Крецу и министрите Петя Аврамова и Николина Ангелкова. Изказване ще направи и еврокомисарят по образование, култура, младеж и спорт Тибор Наврачич.", "date": "2018.10.18", "title": "Министър Петя Аврамова: Нашите общи усилия трябва да са насочени към постигане на по-видими резултати, ориентирани към гражданите в Дунавския регион"}
{"url": "http://www.focus-news.net/news/2018/10/18/2579758/varna-rayonnata-prokuratura-predade-na-sad-sauchastnik-na-telefonni-izmamnitsi.html", "text": "На съд с обвинителен акт Районната прокуратура във Варна е предала 35-годишния Владимир В., който в съучастие с неустановени телефонни измамници като техен помагач умишлено ги улеснил в извършването на две измами. Това съобщиха от пресцентъра на  Апелативна прокуратура - Варна .  \r\nВладимир бил безработен. В началото на 2016 г. обявил в сайт, че търси работа като шофьор. Седмица по-късно получил обаждане от лице, което се представило като Николов, който търсел шофьор със собствен автомобил за превоз на дограма и климатици. Обещал на подсъдимия седмично заплащане по около 400 лева.  \r\nНа 28 февруари 2016 г. жена от варненско село получила обаждане от непознат телефонен номер. В разговора мъжът се представил като неин внук и обяснил, че е спечелил от гръцката лотария сумата от 30 000 лева, но не може да ги пренесе през границата лично. Обяснил на възрастната жена, че парите ще донесе в България негов приятел, на когото трябва да се заплатят за услугата 6000 лева. Жената обяснила на мнимия си внук, че разполага само с 1800 лева. След като „внукът“ се съгласил, наредил на жената да предаде сумата на неговия приятел, който ще я чака до селската църква.  \r\nПодсъдимият получил същия ден обаждане от „работодателя“ Николов да отиде до селото. Владимир бил с отнето свидетелство за управление и колата управлявал негов приятел. На уговореното място ги чакала възрастната жена, която предала парите. Жената попитала къде са парите от лотарията на внука й, с което изненадала двамата мъже. След като се прибрала в дома си, тя позвънила на истинския си внук и разбрала, че е измамена.  \r\nНиколов разпоредил на Владимир да кара към Русе. Дал му указания да остави парите, взети от възрастната жена, до билборд на голяма търговска верига в Русе, като си удържи 500 лева за извършената работа. Обяснил му, че до билборда ще намери мобилен телефон, който трябва да вземе.  \r\nНа 5 януари 2017 г. неустановено по делото лице се обадило на варненски стационарен телефон и се представило за следовател. Поискал от жената да помогне на полицията да залови опасни телефонни измамници и я предупредил, че те ще я потърсят. След като това се случило, „следователят“ й наредил да приготви пари и да ги хвърли през терасата си. Жената поискала да се консултира със сина си, съобщила името и телефонния му номер. Неизвестно лице се обадило на сина ѝ и след като се уверило, че е той, връзката била прекъсната. Нарочената за жертва на телефонната измама приготвила 6000 лева, сребърни накити на стойност 100 лева и пуснала през терасата чантата с ценностите и парите. \r\nПодсъдимият Владимир В. бил на мястото, взел хвърлената чанта и се прибрал с такси до дома си. По инструкция на мнимия си работодател потеглил за град Ветово, където в района оставил чантата с парите, като прибрал за себе си 700 лева. На мястото имало мобилен телефон със СИМ-карта. Изхвърлил стария, взел новия телефон и се върнал във Варна. \r\nПредстои делото срещу 35-годишния Владимир В. да бъде насрочено за разглеждане във Варненския районен съд. Ако бъде признат за виновен, той може да получи наказание лишаване от свобода от 1 до 6 години.", "date": "2018.10.18", "title": "Варна: Районната прокуратура предаде на съд съучастник на телефонни измамници"}
{"url": "http://www.focus-news.net/news/2018/10/18/2579751/kameliya-kondova-poetesa-samo-poeziyata-mozhe-da-pomiryava-zhivota-i-smartta-i-go-pravi.html", "text": "„Не се сещам за друго нещо, което така да помирява живота и смъртта, за да бъдат в симбиоза. Само поезията може да го направи и го прави“. Това каза поетесата Камелия Кондова, тазгодишен носител на Националната литературна награда „Дора Габе“, учредена от Община град Добрич, предаде кореспондент на  Радио „Фокус” – Варна . Камелия Кондова се завърна в своя роден град, за да получи своята награда. Тя каза, че за нея тази награда е „безценна“, защото емоционално никога не е напускала Добрич, мястото където е родена, където и до ден днешен живее нейната майка, там където са старите добри приятели, с които си спомня за отминали времена на едно любимо място, което местните открай време наричат „Фонтана“.  \r\n„Където и да ме отвее животът продължавам да казвам без някакъв излишен патриотизъм, че аз съм си от Добрич. От този град са ми всички повреди, в най-поетичния смисъл на думата, и всички емоционални капитали, които после те правят или по-силен, или по-слаб. Но в крайна сметка и заради Добрич не можеш да се разделиш с поезията. Разбира се, че Добрич е мама и първият човек, който ме връща, други близки почти не останаха. Но ми останаха приятелите до ден днешен, с които се срещаме навсякъде из България, но е съвсем друго да се срещнем в Добрич“, добави Камелия Кондова. За нея писането на поезия е някаква случайност. Не крие, че е имала много опити да се раздели с поезията: „Но в последните 10 - 15 години просто се примирих и разбрах, че с поезията не можем да се разделим. Аз ще ѝ остана вярна като читател, а като пишещ човек нямам представа до кога, но малко обречена работа ми изглежда. Няма да успея да я прогоня. Не защото не я обичам, а защото самият акт на писане е болезнено състояние. А аз искам от време на време да не ме болят кожата и костите и да съм щастлив човек“. Една от радостите в живота ѝ е да намира млади пишещи хора. На едни е почтен читател, на други – редактор. По думите ѝ поезията скъсява дистанцията между хората, поезията прави приятелства от раз и те после остават до живот, а в България според нея както има твърде много престъпници, така са многобройни и талантливите хора. Наградата „Дора Габе“ ѝ е мила, защото „идва“ от нейния роден град, в същото време е задължаваща, заради името на голямата българска поетеса. Това, което може би малцина знаят за Камелия Кондова, е, че едно от своите хобита тя е превърнала в професия, сега работи като готвач. Според нея това има общо с изкуството и при нея по един прекрасен начин се съчетава динамиката на деня и работата с връщането към поезията в края на деня. Така постига равновесие. Тръгнала е, както самата тя споделя, от един експеримент, и вече 3 - 4 години е отдадена на това, което работи, заедно с друго хоби – да готви и да посреща гости у дома. Иронично Камелия Кондова заявява за себе си, че рядко ражда някакви мъдри мисли, защото ако това се случи, ще спре да се занимава с поезия, тъй като „тя не е особено разумно занимание“.  \r\nЖулиета НИКОЛОВА", "date": "2018.10.18", "title": "Камелия Кондова, поетеса: Само поезията може да помирява живота и смъртта и го прави"}
{"url": "http://www.focus-news.net/news/2018/10/18/2579760/bedstveno-polozhenie-e-obyaveno-v-obshtina-lom-zaradi-ochertavashto-se-bezvodie-prez-sledvashtite-sedem-dni.html", "text": "Бедствено положение, заради очертаващо се безводие през следващите седем дни, обяви със заповед кметът Пенка Пенкова. Това съобщиха от пресцентъра на  Община Лом . Причината е тежка авария и невъзможност за ремонт на тотално компрометиран участък от напорния водопровод в свлачищен район край с. Добри дол. Свикан е Общинският  Кризисен щаб. \r\nЕдинственият начин за възстановяване на водоподаването за град Лом и селата Замфир,  Добридол, Сливата, Орсоя и Арчар, е свързването на новоизграден участък от напорния водопровод със стария. Технологичното време, при спешна изработка на специфични части и строително-монтажни работи, е около седем дни. \r\nЗаради безводието, детските ясли и градини, млечната кухня и училищата на територията на град Лом, ще преустановят дейността си на днес и на 19 октомври 2018 г. \r\nЗа населението на града и селата, в които няма вода, ще бъдат осигурени водоноски, като местонахождението им ще бъде обявено допълнително. Наличните в момента водоноски приоритетно обслужват социалните центрове и институции. \r\nЗа информация: тел. 0971/69 116, 66 038, 0884 069 128", "date": "2018.10.18", "title": "Бедствено положение е обявено в Община Лом заради очертаващо се безводие през следващите седем дни"}
{"url": "http://www.focus-news.net/news/2018/10/18/2579761/veliko-tarnovo-priklyuchi-remontat-v-gradskata-gradina-na-svishtov.html", "text": "Приключиха ремонтите дейности в Градската градина, намираща се в центъра на Свищов – в района на пл. „Свобода“. Това потвърдиха за  Радио „Фокус“ – Велико Търново  от Община Свищов. Средствата, вложени в реконструкцията и поддръжката на парка, са осигурени от общинския бюджет. С тях са подменени всички стари и изгнили пейки. Освен това са възстановени и липсващите елементи в парковото обзавеждане. Сменени са и кошчетата за боклук. Предстоят ремонтни дейности и в парковата зона при паметника на „Дарителите“, които ще се случат при добри метеорологични условия. Община Свищов изказва благодарност към всички жители и гости на града, които ценят извършените дейности и пазят всичко направено. „Фокус“ припомня, че от 2016 година, благодарение на усилията на местната власт, цялостният облик на Свищов бе променен. Създадени бяха редица удобства за гражданите, нови места за отдих и детски площадки. Всичко това се прави със средства, заделени от бюджета на Община Свищов. \r\nЛуиза ТРАНЧЕВА", "date": "2018.10.18", "title": "Велико Търново: Приключи ремонтът в Градската градина на Свищов"}
{"url": "http://www.focus-news.net/news/2018/10/18/2579762/partiyata-na-evropeyskite-sotsialisti-vliza-v-bitkata-za-evroizborite-sas-silni-nominatsii-za-obsht-kandidat-za-predsedasedatel-na-ek.html", "text": "Премиери, партийни лидери, еврокомисари и евродепутати от семейството на Партията на европейските социалисти обсъдиха предстоящите европейски избори по време на традиционната си координационна среща преди Европейския съвет в Брюксел, съобщиха от  пресофиса на Сергей Станишев . Домакинът на срещата и лидер на ПЕС Сергей Станишев заяви: „ПЕС има волята и енергията да води сериозна и ангажираща кампания за изборите за Европейски парламент през 2019 г. Гласуването през следващата година ще бъде повратна точка за Европейския съюз. Трябва да си възвърнем доверието на гражданите, за да гарантираме, че Съюзът ще оцелее, ще подобри начина си на функциониране и ще фокусира вниманието си отново към хората\". \r\n„Към този момент имаме две силни номинации за общ кандидат на ПЕС за поста Председател на Европейската комисия – еврокомисарите Марош Шефчович и Франс Тимерманс, които с работата си в европейските институции са доказали отдадеността си към европейските ценности и принципите на европейската социалдемокрация. Решени сме да изберем общ кандидат на ПЕС чрез отворен и демократичен процес и съм уверен, че той ще мобилизира левите избиратели за европейските избори“, добави Станишев. \r\nКрайният срок за номинации за общ кандидат на ПЕС изтича днес, а изборният процес ще приключи официално на конгрес на европейската левица в Лисабон на 7 и 8 декември. Лидерите обсъдиха и политическите резолюции за предстоящия конгрес, които ще бъдат основата на предизборния манифест на ПЕС през 2019 г. \r\nВ срещата взеха участие: \r\nАнтонио Коста, министър-председател на Португалия; Стефан Льовен, министър-председател на Швеция; Джоузеф Мускат, министър-председател на Малта; Петър Пелегрини, министър-председател на Словакия; Педро Санчес, министър-председател на Испания; Франс Тимерманс, първи заместник-председател на ЕК; Марош Шефчович, заместник-председател на ЕК, отговарящ  за Енергийния съюз; Витянис Андюкайтис, комисар по здравеопазване и безопасност на храните; Корина Крецу, комисар по регионална политика; Кармену Вела, комисар по околната среда, морското дело и рибарството; Карл-Хайнц Ламберт, председател на Комитета на регионите; Мария Жоао Родригес, заместник-председател на Групата на социалистите и демократите в ЕП, председател на Фондацията за европейски прогресивни изследвания; Жан Аселборн, вицепремиер на Люксембург; Елио Ди Рупо, председател на Социалистическата партия на Белгия; Оливие Фере, председател на Социалистическата партия на Франция; Фофи Генимата, председател на ПАСОК, Гърция; Маурицио Мартина, председател на Демократическата партия, Италия; Деница Златева, заместник-председател на БСП и др.", "date": "2018.10.18", "title": "Партията на европейските социалисти влиза в битката за евроизборите със силни номинации за общ кандидат за председаседател на ЕК"}
{"url": "http://www.focus-news.net/news/2018/10/18/2579763/balgarin-specheli-nagradata-geroy-na-malkiya-i-sreden-biznes-na-msp-evropa.html", "text": "„Горда съм да връча наградата „Герой на малкия и среден бизнес“ на българин. От почти 30 години Пламен Русев работи не само за развитието на туризма в Стара Загора и в България, но и е един от най-активните български предприемачи в създаването на благоприятна бизнес среда у нас. Отличието доказва, че с постоянство и предприемаческа находчивост в България може да се постигнат резултати от европейска величина“. Това заяви българският евродепутат от ГЕРБ/ЕНП Ева Майдел по време на връчването на наградите на МСП Европа на 17 октомври 2018 г. в Брюксел, съобщиха от пресцентъра на  ПП ГЕРБ . \r\n„Oтличието на Пламен, който е член на Предприемачи ГЕРБ, е признание и за работата на организацията ни, с която работим успешно за стимулиране на българския малък и среден бизнес. Наградата ще донесе допълнителен престиж на бизнеса ни и се надявам да доведе до нови партньорства и възможности.“ Това заяви председателят на ПГЕРБ Валя Чилова. \r\nМСП Европа (SME Europe) е най-голямата бизнес организация на малки и средни предприятия в Европа с централа в Брюксел. Създадена през 2012 г., целта ѝ е да бъде гласът на МСП в процеса на изготвяне на европейски политики за бизнеса", "date": "2018.10.18", "title": "Българин спечели наградата „Герой на малкия и среден бизнес“ на МСП Европа"}
{"url": "http://www.focus-news.net/news/2018/10/18/2579765/tsvetan-tsvetanov-gerb-vazhno-e-s-rumaniya-da-se-podkrepyame-zashtoto-interesite-na-sigurnostta-v-regiona-sa-mnogo-po-vazhni-ot-politicheskite-pristrastiya.html", "text": "Важно е с Румъния да се подкрепяме, защото интересите на сигурността в региона са много по-важни от политическите пристрастия. Това каза на брифинг в Народното събрание председателят на ПГ на ГЕРБ Цветан Цветанов след среща с Комисията по отбрана, обществен ред и национална сигурност на Румъния, предаде репортер на  Агенция „Фокус“ . \r\n„В рамките на година и половина имахме възможност да проведем съвместни заседания. Тези изнесени заседания бяха направени в Русе и Букурещ и това даде възможност за надграждане на парламентарното взаимодействие на двете държави по тема „Сигурност“. И искам да благодаря на румънските колеги, които участваха активно на срещата през март в София“, каза още Цветанов и обясни, че те са подкрепили процедурните правила, които бяха приети, за съвместната група за парламентарен контрол над Европол.  \r\n„От януари 2019 г. Румъния поема Председателството на Съвета на ЕС и за нас е важно, че това, което успяхме да реализираме по време на нашето и вече продължава в австрийското, ще продължи и в румънското – темата за Западните Балкани. Дадохме оценка и за несправедливостта към България и Румъния за влизането в Шенгенското пространство, защото двете държави са покрили изискванията. За мен е важно взаимно да се подкрепяме за това, до което достигнахме като извод, защото заедно сме много по-силни отколкото поотделно. И затова взаимно се подкрепяме за всяка регионална инициатива, която се реализира в нашия регион“, каза още Цветанов. Той посочи, че Румъния вече изпълнява своя ангажимент към НАТО за 2% от БВП да е за отбрана и изпреварва България в изпълняване на ангажиментите си за модернизация на румънската армия. „Г-н Къпрар е от социалистическото европейско семейство, но интересите на сигурността в региона са много по-важни от политическите пристрастия“, каза още той. \r\nЦветилена СИМЕОНОВА", "date": "2018.10.18", "title": "Цветан Цветанов, ГЕРБ: Важно е с Румъния да се подкрепяме, защото интересите на сигурността в региона са много по-важни от политическите пристрастия"}
{"url": "http://www.focus-news.net/news/2018/10/18/2579755/tass-broyat-na-zaginalite-v-kerch-narasna-do-21-dushi.html", "text": "Броят на загиналите в резултат от взрива и стрелбата в Керченския политехнически колеж нарасна до 21 души, предава  ТАСС , като се позовава на съобщение от местната медицинска служба. \r\n„Загина девойка. По този начин загиналите вече са 21 души“, е заявил събеседникът на агенцията. \r\nПревод и редакция:", "date": "2018.10.18", "title": "ТАСС: Броят на загиналите в Керч нарасна до 21 души"}
{"url": "http://www.focus-news.net/news/2018/10/18/2579767/dorel-kaprar-komisiyata-po-otbrana-obshtestven-red-i-natsionalna-sigurnost-na-rumaniya-tryabva-da-izdignem-edinen-glas-pred-silnite-v-es.html", "text": "Трябва да издигнем единен глас пред силните в ЕС. Това каза на брифинг в Народното събрание председателят на Комисията по отбрана, обществен ред и национална сигурност на Камарата на депутатите на румънския парламент след среща с Комисията по обществен ред и вътрешна сигурност на България, предаде репортер на  Агенция „Фокус“ . \r\n„Това е нашата четвърта среща и взаимоотношенията ни за приятелство е пример както за страните от региона, така и за целия Европейски съюз. Румъния и България осъществяват множество взаимни общи проекти както в областта на отбраната, така и в областта на вътрешната сигурност. И искам да благодаря за активното участие на г-н Цветанов, когато беше вътрешен министър, за задълбочаване на взаимоотношението между румънската и българската полиция“, каза още Къпрар. Той обясни, че и двете държави са изпълнили задълженията си към Шенген и искат да се присъединят.  \r\n„И съм убеден, че тези наши приятелски взаимоотношения са изключително важни за развитието на двете държави. И за да се развиват страните ни проектите, които понастоящем двете комисии развиват, ще бъдат доведени до край. Проблемите ни са сходни, заплахите ни са сходни и ако заедно издигнем единен глас пред силните в ЕС бихме могли да постигнем много повече“, каза още Къпрар. \r\nЦветилена СИМЕОНОВА", "date": "2018.10.18", "title": "Дорел Къпрар, Комисията по отбрана, обществен ред и национална сигурност на Румъния: Трябва да издигнем единен глас пред силните в ЕС"}
{"url": "http://www.focus-news.net/news/2018/10/18/2579759/koha-ditore-kosovo-haradinay-zayavi-che-sarbiya-finansira-ideyata-za-korektsiya-na-granitsite.html", "text": "Премиерът на Косово Рамуш Харадинай заяви, че Сърбия е финансирала идеята за корекция на границите, която не среща подкрепа в Косово, пише в четвъртък  прищинския ежедневник Koha Ditore . \r\nВ изказване пред студенти в Тирана, Харадинай заяви, че Сърбия е спонсор на идеята за промяна на границите. \r\n„Защо трябва да приеме такъв дебат, при положение, че Сърбия е вложила много пари, създавала е приятели и е лобирала, за да се разпространи тази идея сред нас. Защо трябва да се примирим с теорията за подялба. Аз проведох множество разговори с моя народ, за да им покажа къде е истината“, заяви косовският премиер. \r\nКакто е известно, президентът на Косово Хашим Тачи подкрепя и рекламира идеята за корекция на границите, във връзка с което Харадинай констатира, че държавният глава има право да представлява страната, но не и да разговаря за територията и границите й. \r\n„Това право принадлежи само на косовския парламент“, отсече министър-председателят. \r\nПревод и редакция:", "date": "2018.10.18", "title": "Koha Ditore (Косово): Харадинай заяви, че Сърбия финансира идеята за корекция на границите"}
{"url": "http://www.focus-news.net/news/2018/10/18/2579770/zamestnik-ministar-karina-angelieva-shte-uchastva-v-sreshta-na-balgarskite-stipendianti-po-programata-mariya-kyuri.html", "text": "Заместник-министърът на образованието и науката Карина Ангелиева ще участва в годишната среща на българската секция към Асоциацията на стипендиантите по програмата „Мария Кюри“. Това съобщиха от пресцентъра на  министерството . Срещата ще се проведе от 14.00 часа на 19 октомври 2018 година в заседателната зала на Факултета по химия и фармация на Софийския Университет „Св. Климент Охридски“ ( бул. „Джеймс Баучър“ 1).", "date": "2018.10.18", "title": "Заместник-министър Карина Ангелиева ще участва в среща на българските стипендианти по програмата „Мария Кюри“"}
{"url": "http://www.focus-news.net/news/2018/10/18/2579766/otets-svetoslav-grigorov-efimeriy-na-granichkiya-manastir-v-manastira-sveti-luka-miryanite-se-poklonyat-pred-svetetsa-i-izmolvat-nebesnoto-mu-zastapnichestvo.html", "text": "В манастира „Свети Лука” миряните се поклонят пред светеца и измолват небесното му застъпничество. Това каза пред  Радио „Фокус” – Кюстендил  отец Светослав Григоров, ефимерий на Граничкия манастир. Самият манастир е изграден през десети век, по време на османското иго светата обител многократно е била опожарявана. През 1948 година манастирът е обновен.  \r\n„Заселила се е тук на място монахиня Мирофора, която идва от Йерусалим. Там е била на духовно учение. Със спечелените пари от  Йерусалим започва изграждането на манастира”, отбеляза Светослав Григоров. В следващите години строителството продължава. През 2017 година е направен ремонт на светата обител. Самият манастир представлява комплекс от три постройки – малка черква, в която се пазят ценни икони от 1885 -1886 година, както две сгради в типичен възрожденски стил. \r\nВенцеслав ИЛЧЕВ", "date": "2018.10.18", "title": "Отец Светослав Григоров, ефимерий на Граничкия манастир: В манастира „Свети Лука” миряните се поклонят пред светеца и измолват небесното му застъпничество"}
{"url": "http://www.focus-news.net/news/2018/10/18/2579771/dobrich-damska-chanta-s-mobilen-telefon-i-sumata-ot-4-000-leva-sa-otkradnati-ot-chasten-imot-v-kavarna.html", "text": "Дамска чанта с мобилен телефон и сумата от 4 000 лева са откраднати от частен имот в Каварна. Това съобщиха от  ОДМВР - Добрич . Сигналът за кражбата е подаден на 17 октомври около 10.00 часа. Съобщено е за извършена кражба от дамска чанта с намиращите се в нея мобилен телефон и сумата от 4 000 лева, оставена в двора на имота. По случая е образувано досъдебно производство.", "date": "2018.10.18", "title": "Добрич: Дамска чанта с мобилен телефон и сумата от 4 000 лева са откраднати от частен имот в Каварна"}
{"url": "http://www.focus-news.net/news/2018/10/18/2579764/lyubka-miteva-mkbth-blagoevgrad-novite-komunikatsionni-tehnologii-otvaryat-mnogo-vrati-za-trafikantite-ti-mozhem-da-gi-zatvorish-e-mototo-na-evropeyskiya-den-za-borba-s-trafik-na-hora.html", "text": "„Новите комуникационни технологии отварят много врати за трафикантите – ти можем да ги затвориш“ е мотото на Европейския ден за борба с трафика на хора тази година. Това каза в интервю за  Радио „Фокус“ – Пирин  Любка Митева, секретар на Местната комисия за борба с трафика на хора (МКБТХ) – Благоевград  по повод Европейския ден за борбата с трафик на хора, който отбелязваме в днешния ден. Тя посочи, че в този ден цялата европейска общност насочва вниманието си към феномена, престъплението трафик на хора.  \r\n„А Националната комисия, заедно с десетте местни комисии в България, стартират ежегодната си кампания по този повод. Мотото на кампанията е „Новите комуникационни технологии отварят много врати за трафикантите – ти можем да ги затвориш“. По този повод Националната комисия за борба с трафика на хора е създала две тематични видеа и редица информационни продукти“, каза още Митева. Тя добави, че изготвените материали имат за цел да информират широката общественост за рисковете от въвличането в трафик на хора с цел трудова и сексуална експлоатация чрез интернет. \r\nЛивия НИНОВА", "date": "2018.10.18", "title": "Любка Митева, МКБТХ – Благоевград: „Новите комуникационни технологии отварят много врати за трафикантите – ти можем да ги затвориш“ е мотото на Европейския ден за борба с трафик на хора"}
{"url": "http://www.focus-news.net/news/2018/10/18/2579774/parlamentat-dade-vazmozhnost-zabotehnitsite-i-pomoshtnik-farmatsevtite-da-si-sazdadat-saslovni-organizatsii.html", "text": "Парламентът даде възможност зъботехниците и помощник-фармацевтите да си създадат съсловни организации. Това са случи след като народните представители приеха текстове на второ четене от Закона за съсловната организация на медицинските сестри, акушерките и асоциираните медицински специалисти, предаде репортер на  Агенция „Фокус“.   В мотивите на закона се посочва, че създаването на съсловни организации по професии няма да засегне, нито да утежни по какъвто и да е начин изпълнителната власт и управлението на националната здравна система. Засилването на самоконтрола в рамките на упражняването на дадена регулирана прогесия, създаването на правила за самоконтрол в рамките на съсловната организация и регистри, ще улесни дейността на здравната администрация и ще повиши качеството на предоставяните услуги. Съгласно приетите текстове съсловните организации на медицинските сестри, акушерките, асоциираните медицински специалисти, на зъботехниците и на помощник-фармацевтите представляват своите членове и защитават професионалните им права и интереси. Те създават и водят национален електронен регистър и регионални професионални регистри на членовете си. Националният съвет по качество на съответните съсловни организации се състои от председател, заместник-председател и най-малко трима членове. Броят на членовете, условията и редът за избирането на председателя и членовете се определят в устава на съответната съсловна организация. В тримесечен срок от влизането в сила на този закон регионалните здравни инспекции изготвят списъци с трите имена, единния граждански номер, адресите по местоживеене и месторабота на зъботехниците и на помощник-фармацевтите, които упражняват професията си на територията на съответната област. Регионалните здравни инспекции трябва да свикат първите общи събрания на регионалните колегии на съсловните организации на зъботехниците и помощник-фармацевтите. \r\nДеница КИТАНОВА", "date": "2018.10.18", "title": "Парламентът даде възможност зъботехниците и помощник-фармацевтите да си създадат съсловни организации"}
{"url": "http://www.focus-news.net/news/2018/10/18/2579725/georgi-svilenski-bsp-demografskata-katastrofa-ikonomikata-zdraveopazvaneto-obrazovanieto-sotsialnata-politika-i-dohodite-sa-sred-osnovnite-prioriteti-vav-viziya-za-balgariya.html", "text": "„Демографската катастрофа, икономиката, здравеопазването, образованието, социалната политика и доходите са сред основните приоритети във „Визия за България“. Това каза заместник-председателят на парламентарната група на „БСП за България“ Георги Свиленски. Колегата му Христо Проданов допълни, че стремежът е да се създаде визия за развитието на България през следващите няколко десетилетия. Това стана на среща с гражданите от столичния район „Слатина“, съобщиха от пресцентъра на  НС на БСП . По същото време в София се проведоха още две представяния на „Визия за България“ - в районите „Подуяне“ и „Красна поляна“.  \r\n„Нужно е национално единение по важните за България проблеми. Проектът „Визия за България“ трябва постоянно да се развива.\" Това е мнението на хората от „Слатина“. \r\nВ „Подуяне“ народните представители от „БСП за България“ Димитър Данчев, Дора Янкова и Иван Иванов отговориха на множество въпроси, които бяха свързани с доходите, регионална политика, икономика и здравеопазване.  \r\n„Пенсионерите и социално слабите не са в дневния ред на десните. Когато на един богат човек поставиш социален проблем, той се гневи. Пенсиите не са в дневния ред на Борисов, нито в този на Горанов“, заяви Дора Янкова. \r\n„С години бедността ще бъде един от основните проблеми. Усещането за несправедливост го има във всяко едно ваше изказване. За това, нека се разгневим! Да направим национална вълна „ГЕРБ да си отиде“, призова Янкова в „Подуяне“. Според нея регионалните различния в страната са контрастиращи и огромни. Ето защо, се предвиждат регионални програми, в които има данъчни облекчения за фирмите, които ще инвестират в изоставащите региони, като Северозапада, Североизтока и Странджа - Сакар.  \r\n„В доклада за националната сигурност за 2017 г. ГЕРБ признават, че държавата изчезва, губи се”, цитира Иван Иванов. „Няма как младите, които са заминали, да се върнат, няма как да задържим тези, които все още са тук, ако не създадем необходимите условия тези деца да намерят подходяща среда, за да могат да реализират своя живот“, убеден е Иванов.  \r\nВ отговор на въпрос от граждани за недостига на лекари в страната, Иван Иванов обясни позицията на БСП: „Ако специализацията на млади лекари стане безплатна, тези хора ще се ангажират със съответното лечебно заведение и ще останат тук да работят“. \r\n„Трябва да получим обществената подкрепа, за да спре здравеопазването да бъде стока“, заключи Иван Иванов. \r\n„Във „Визия за България“ поставяме държавата като участник, като инвеститор в икономиката. Затова залагаме на управление на държавната собственост, което отговаря на съвременните стандарти. България иска да бъде член на Организацията за икономическо сътрудничество и развитие, която има много конкретни стандарти за управление на държавната собственост“, обясни Димитър Данчев. \r\n„Демографската катастрофа да бъде основен акцент във \"Визия за България\", това поискаха жители на столичния район „Красна поляна“ по време на срещата с народните представители от ПГ на \"БСП за България\" Таско Ерменков и Стоян Мирчев. Хората предложиха още преизчислението на пенсиите и Законът за възрастните хора, които са част от „Визия за България“, да бъдат сред първите осъществени приоритети. \"Патриотичното възпитание на младите българи, още от училище, както и ромската интеграция- чрез труд, работа и обучение, също трябва да станат част от \"Визия за България\", категорични бяха краснополянци. \r\nСтоян Мирчев уточни, че както и на другите срещи в страната, така и тук, хората одобряват болниците да не бъдат търговски дружества. \r\nТаско Ерменков обясни, че прогресивното подоходно облагане, семейното подоходно облагане, облекченията за младите семейства- с възможност за получаване на кредити, ако работят, да закупят жилища с по-ниски лихвени проценти, са само част от заложените идеи във \"Визия за България“.", "date": "2018.10.18", "title": "Георги Свиленски, БСП: Демографската катастрофа, икономиката, здравеопазването, образованието, социалната политика и доходите са сред основните приоритети във „Визия за България“"}
{"url": "http://www.focus-news.net/news/2018/10/18/2579776/blagoevgrad-nad-21-kg-marihuana-sa-otkriti-v-zemlishteto-na-selo-samuilovo.html", "text": "Над 21 кг марихуана са открити в землището на село Самуилово. Това съобщиха от пресцентъра на  Апелативна прокуратура - София . Окръжна прокуратура – Благоевград ръководи досъдебното производство, образувано във връзка с откритото количество наркотик. На 17 октомври 2018 г. в землището на село Самуилово, община Петрич, полицейски служители са открили 21 чувала, пълни със суха тревна маса. При направен полеви тест веществото реагирало на марихуана.  \r\nПо случая е образувано досъдебно производство под наблюдението на Окръжна прокуратура – Благоевград за незаконно държане на високорискови наркотични вещества с цел разпространение.  \r\nНаркотикът е с бруто тегло 21.750 кг. Понастоящем се извършват активни действия по разследване.", "date": "2018.10.18", "title": "Благоевград: Над 21 кг марихуана са открити в землището на село Самуилово"}
{"url": "http://www.focus-news.net/news/2018/10/18/2579778/penka-penkova-kmet-na-lom-tazi-sutrin-pristignaha-parvite-vodonoski-koito-shte-osiguryavat-voda-za-bitovi-nuzhdi-organizirame-prevoz-i-za-piteyni.html", "text": "Тази сутрин пристигнаха първите водоноски, които ще осигуряват вода за битови нужди, организираме превоз и за питейни. Това каза за  Агенция „Фокус“  кметът на Община Лом Пенка Пенкова във връзка с обявеното бедствено положение заради тежка авария на водопровод в свлачищен район край с. Добри дол. „Вчера в 13.00 часа обявихме бедствено положение, след като видяхме щетите от предходния ден. Установихме горе-долу колко време според наши изчисления ще ни е необходимо – около седмица. Затова вчера обявихме бедствено положение. Гледахме максимално да защитим хората в тази ситуация. На първо място преустановихме учебните занятия за яслите и детските градини, кухните и училищата“, коментира Пенкова. По думите ѝ болницата функционира, защото тя е на отделно водоснабдяване. „От вчера сме в преговори и тази сутрин пристигнаха първите водоноски. Около 14 до момента са ни препотвърдени. Помагат ни колеги от съседни общини, изключителна подкрепа получаваме от ГД ПБЗН. Известно успокоение ще настъпи в следобедните часове, когато вече тези водоноски ще останат по места, а с друга по-голяма техника ще ги зареждаме, така че хората да имат вода за битови нужди“, обясни кметът на Лом и допълни, че е направена строга организация с много доброволци. „Личните асистенти, които гледат хора в неравностойно положение и други центрове и социални заведения, от вчера ги зареждаме на място с вода. Имаме пълна подкрепа от общините от НСОРБ. Организираме превоз и на питейна вода, защото изцяло е спряно водоподаването към Лом и 4 села. Питейната вода ще се носи по местоживеене. Идентифицирали сме 1100 домове, които на първо място трябва да минем с питейна вода и след това продължаваме и с хората, които нямат възможност“, поясни Пенкова.  \r\nТя подчерта, че въпреки всичко, компрометираният участък на напорния водопровод е на място, където това лято се изгражда дублиращ водопровод със средства на МРРБ. „Технологично време ни трябва, за да го привържем към останалата част на захранващия водопровод. ВиК, фирмата изпълнител, всички помагат“, каза още Пенка Пенкова. \r\nЛюба АЛЕКСИЕВА", "date": "2018.10.18", "title": "Пенка Пенкова, кмет на Лом: Тази сутрин пристигнаха първите водоноски, които ще осигуряват вода за битови нужди, организираме превоз и за питейни"}
{"url": "http://www.focus-news.net/news/2018/10/18/2579772/evrokomisaryat-korina-kretsu-potentsialat-na-turizma-v-dunavskiya-region-e-ogromen-i-mozhe-da-donese-mnogo-ikonomicheski-polzi.html", "text": "Потенциалът на туризма в Дунавския регион е огромен и може да донесе много икономически ползи . Това каза еврокомисарят по регионална политика Корина Крецу на пресконференция в рамките на Седмия годишен форум на Стратегията на ЕС за Дунавския регион, предаде репортер на  Агенция „Фокус“ .  „Сутринта имахме среща на министрите на туризма. След обяд се надявам да имаме много полезни заседания. 112 милиона души живеят в този регион. Това е една пета от населението на ЕС. Тази стратегия, създадена през 2010 година, е отражение на европейското сътрудничество“, отбеляза еврокомисарят Крецу. Тя посочи, че Дунав е най-международната река в света и обединени държавите от Дунавския регион могат да се справят много по-добре с предизвикателствата, отколкото всяка една по отделно. „2018 г. е годината на европейското културно наследство и това се отразява в нашето сътрудничество. Тазгодишният форум е свързан с опазването му, новите технологии, сигурността и мобилността. Потенциалът на този регион е огромен. Туризмът може да донесе много икономически ползи на Дунавския регион, едновременно с това трябва да се преодолеят и някои недостатъци в този сектор от последните години, като например несигурните работни места и т.н.“, коментира еврокомисарят. „Нашата политика е в посока подобряване качеството на заетостта в Дунавския регион, това важи и за туризма. Това става с финансиране на различни проекти и нужната подкрепа за тях“, допълни тя.  \r\nВесела АЛЕКСАНДРОВА", "date": "2018.10.18", "title": "Еврокомисарят Корина Крецу: Потенциалът на туризма в Дунавския регион е огромен и може да донесе много икономически ползи"}
{"url": "http://www.focus-news.net/news/2018/10/18/2579769/ministar-ekaterina-zaharieva-tselta-na-balgarskoto-predsedatelstvo-na-dunavskata-strategiya-be-da-napravim-regiona-vidim.html", "text": "Целта на Българското председателство на Дунавската стратегия бе да направим региона видим. Това каза вицепремиерът и министър на външните работи Екатерина Захариева на пресконференция в рамките на Седмия годишен форум на Стратегията на ЕС за Дунавския регион, предаде репортер на  Агенция „Фокус“.  „За мен е голяма чест в най-важната година за България, от както е член на ЕС, когато по щастливо стечение на обстоятелствата съвпадат първото българско председателство на Съвета на ЕС и първото българско председателство на Дунавската стратегия, да имам възможността да приветствам участниците в този форум. През тази 1 година това, което искаше България и в двете председателства беше стабилност, просперитет, сигурност, бъдеще и шанс, сближаване. Те бяха в основата на усилията на България и в двете председателства“, заяви министър Захариева. Тя припомни, че в Стратегията участва 14 държави, 5 от които не са членове на ЕС и 3 от които са от Западните Балкани. „Един от основните приоритети на европредседателството ни беше тези наши съседи и приятели да получат своята европейска перспектива – повече свързаност за хората, по-голяма сигурност за бизнеса“, отбеляза тя.  \r\nВицепремиерът Захариева поздрави министрите на туризма и регионалното развитие Николина Ангелкова и Петя Аврамова за избора на приоритетите на форума - историческо наследство и култура и туризъм. „Целим повече стратегически и видими проекти. Това беше целта по време на българското председателство по Дунавската стратегия - да свържем хората и да улесним бизнеса. Да направим по-видим целият регион и проектите, които стигат до гражданите на тези 14 държави. Целта на тази Стратегия  е сближаване и свързаност“, каза още тя, като поясни, че финансирането за проекти през предходния програмен период на Дунавската стратегия е било 262 млн. евро, докато за следващия страните са се обединили да се стремят към още по-значимо финансиране.  \r\nВесела АЛЕКСАНДРОВА", "date": "2018.10.18", "title": "Министър Екатерина Захариева: Целта на Българското председателство на Дунавската стратегия бе да направим региона видим"}
{"url": "http://www.focus-news.net/news/2018/10/18/2579775/zdravcho-todorov-regionalna-direktsiya-po-gorite-kyustendil-varhoviyat-koroyad-e-vreditelyat-s-nay-golyamo-stopansko-znachenie-za-gorskite-teritorii.html", "text": "Върховият корояд е вредителят с най-голямо стопанско значение за горските територии. Това каза пред  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. По думите му действията на експертите са насочени към своевременното инвентаризиране на площите с повреди и извършване на необходимите лесозащитни мероприятия в тях. „Мероприятията се провеждат в зависимост от конкретната обстановка, действащата нормативна уредба и дадените указания. Във връзка със силното нападение  на корояди в горите с бял бор се разпространяват и листовки с указания за собствениците на гори със съхнене, както и за лицата, преработващи и продаващи дървесина”, каза Здравчо Тодоров. За деветте месеца от началото на годината са подадени 1 602 сигнални листа за площи, засегнати от корояд. 18108 дка са засегнатите площи. \r\nИнж. Тодоров съобщи също, че голяма част от жалбите, подавани в Регионална дирекция, по горите са свързани с повредени горски пътища. По думите му от началото на година са разгледани и проверени жалби, сигнали и заявления за извършвани незаконни дейности в горските територии за териториите на областите  Кюстендил и Перник. Голяма част от тях са подадени за разрушени черни пътища, след извършвания извоз и транспортиране на добита дървесина. „Голямото количество повреди по горската пътна мрежа се обяснява с преовлажняването на горските пътища заради голямото количество валежи и относително високите температури през полугодието”, каза Здравчо Тодоров. По думите му до момента, повредите по пътищата се отстраняват своевременно. Останалите получени жалби и сигнали в по-голямата си част са за извършени неправомерни сечи във възстановени гори на физически лица и извършени незаконни сечи. \r\nВенцеслав ИЛЧЕВ", "date": "2018.10.18", "title": "Здравчо Тодоров, Регионална дирекция по горите – Кюстендил: Върховият корояд е вредителят с най-голямо стопанско значение за горските територии"}
{"url": "http://www.focus-news.net/news/2018/10/18/2579777/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Трафикът не е натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.10.18", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/18/2579783/gd-granichna-politsiya-intenziven-e-trafikat-za-tovarni-avtomobili-na-gkpp-kulata-kakto-i-na-balgaro-turskata-i-balgaro-rumanskata-granitsa.html", "text": "Интензивен е трафикът за товарни автомобили на ГКПП „Кулата“, както и на българо-турската и българо-румънската граница. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 13.00 часа. На ГКПП „Кулата“ трафикът е интензивен за товарни автомобили в двете посоки. На българо-турската граница трафикът е интензивен на ГКПП „Капитан Андреево“ и на ГКПП „Лесово“ за товарни автомобили на изход. На българо-румънската граница трафикът е  интензивен на ГКПП „Дунав мост“ и ГКПП „Дунав мост 2“ за товарни автомобили на изход. На българо-сръбската и българо-македонската граница трафикът е нормален на всички гранични контролно-пропускателни пунктове.", "date": "2018.10.18", "title": "ГД „Гранична полиция“: Интензивен е трафикът за товарни автомобили на ГКПП „Кулата“, както и на българо-турската и българо-румънската граница"}
{"url": "http://www.focus-news.net/news/2018/10/18/2579779/severin-krasimirov-se-namira-v-sledstveniya-arest-v-ruse.html", "text": "Северин Красимиров се намира в следствения арест в Русе. Това съобщиха от пресцентъра на  Прокуратура на Република България . На 17 октомври 2018 г., на летище \"София\", в изпълнение на издадена от Окръжна прокуратура – Русе Европейска заповед за арест, германските власти са предали на българските власти издирвания Северин Красимиров. Същият беше обявен за издирване във връзка с повдигнато в негово отсъствие обвинение за изнасилване, представляващо особено тежък случай и за убийство по особено мъчителен за начин и с особена жестокост на Виктория Маринова от град Русе.  \r\nДнес в 12.45 часа Северин Красимиров е транспортиран от град София до следствения арест в град Русе. \r\nОкръжна прокуратура - Русе ще предприеме действия по предявяване на постановлението за привличане като обвиняем на Северин Красимиров и провеждане на неговия разпит в присъствието на защитник. \r\nВ рамките на днешния ден, Окръжна прокуратура – Русе е планирала извършване на освидетелстване на обвиняемия с участието на съдебен лекар.", "date": "2018.10.18", "title": "Северин Красимиров се намира в следствения арест в Русе"}
{"url": "http://www.focus-news.net/news/2018/10/18/2579780/plovdiv-33-godishna-zhena-s-detska-kolichka-e-blasnata-ot-avtobus-v-zhk-trakiya.html", "text": "33-годишна жена с детска количка е блъсната от автобус в жк. „Тракия“. Това съобщи за  Радио „Фокус“ - Пловдив  говорителят на ОДМВР - Пловдив. Сигналът за произшествието е получен към 12.20 часа днес. Инцидентът е станал на кръстовището до Хлебозавода и църквата „Св. Преображение Господне“. Жената е пресичала на пешеходна пътека с детето си. По първоначални данни превозното средство е предприело ляв завой по бул. „Съединение“ в посока ул. „Недялка Шилева“ и блъснало майката с количката. Автобусът се движел по линия 18 и е управляван от 47-годишен водач. Взета му е проба с дрегер, който отчел отрицателен резултат. Пострадалата и детето ѝ са транспортирани в болница. \r\nМария РУСЕВА", "date": "2018.10.18", "title": "Пловдив: 33-годишна жена с детска количка е блъсната от автобус в жк. „Тракия“"}
{"url": "http://www.focus-news.net/news/2018/10/18/2579782/kyustendil-obshtina-dupnitsa-organizira-kontsert-na-grupa-tonika-sv-i-stefan-diomov.html", "text": "Община Дупница организира концерт на група „Тоника СВ“ и Стефан Диомов. Това съобщи за  Радио „Фокус” – Кюстендил  Христо Апостолов, експерт по връзки с обществеността в Община Дупница. Концертът ще започне от 19.00 часа в спортната зала на града, а входът е свободен. „Това е поредната проява, посветена на празника на Дупница – 19 октомври. Любимите изпълнители на няколко поколения българи ще поздравят жителите със своите хитове, с които спечелиха слава не само у нас, но и в доста страни от Европа”, каза Христо Апостолов.  \r\nОт 17.00 часа във фоайето на сградата на Общината ще бъде открита изложбата „Магия в цветове“ на Нели Димитрова. \r\nВенцеслав ИЛЧЕВ", "date": "2018.10.18", "title": "Кюстендил: Община Дупница организира концерт на група „Тоника СВ“ и Стефан Диомов"}
{"url": "http://www.focus-news.net/news/2018/10/18/2579784/plovdiv-asenovgrad-shte-otbelezhi-denya-na-narodnite-buditeli-s-chetiridnevna-programa.html", "text": "Асеновград ще отбележи Деня на народните будители с четиридневна събитийна програма. Това съобщиха за  Радио „Фокус“ – Пловдив  от пресцентъра на Общината. Празничната програма започва в 17.30 часа на 29 октомври в Градската библиотека „Паисий Хилендарски“ с поетичен рецитал на Виктория Стефанова, озаглавен „Поклон пред Вас, будители народни!“.  \r\nНа 30 октомври, отново в Градската библиотека, се организира кръгла маса на тема „Роля и значение на шевицата в традиционната българска култура” по проект „Завръщане към корените”, който е част от програмата  „Пловдив – Европейска столица на културата 2019”. Събитието ще започне в 15.30 часа, а два часа по-късно ще се състои откриването на изложбата „Тайният код на българската шевица”.  \r\nНа 31 октомври, от 14.30 часа в Градската библиотека“, ще се проведе инициативата „Час в библиотеката“ с ученици от ОУ „Панайот Волов” в кв. „Долни Воден“. \r\nЧаст от четиридневната програма е и отбелязването на 145 години от основаването на Народно читалище „Родолюбие“. Първото събитие по повод юбилея е от 18.00 часа на 29 октомври, когато жителите и гостите на Асеновград ще могат да наблюдават постановката на детския театър към читалището, озаглавена „Златното момиче“.  \r\nВ 18.00 часа на следващия ден, 30 октомври, ще се състои класически концерт на Васка Владимирова, Ина Паришева и балетно студио „Терпсихора”.  \r\nПрограмата на 31 октомври включва три събития. В 14.00 часа се организира кръгла маса с читалищата от община Асеновград, в 18.00 часа ще бъде представена изложба на художника Димитър Ненкин, а от 19.00 часа ще започне тържествен концерт-спектакъл по случай 145 години от създаването на Народно читалище „Родолюбие”.  \r\nНа 1 ноември, на ул. „Железарска“, ще се състои официалното откриване на паметна плоча на фотографа Крум Савов, като инициативата е на групата „Станимашка фотографчийница”. В същия ден, пред Градската библиотека „Паисий Хилендарски“ ще бъде представена и изложба от фотографии на Крум Савов, озаглавена „Лица и места през обектива на Крум Савов”. \r\nТони МИХАЙЛОВ", "date": "2018.10.18", "title": "Пловдив: Асеновград ще отбележи Деня на народните будители с четиридневна програма"}
{"url": "http://www.focus-news.net/news/2018/10/18/2579773/predsedatelyat-na-komisiyata-po-otbrana-v-kamarata-na-predstavitelite-na-rumaniya-dorel-kaprar-se-sreshtna-s-ministara-na-otbranata-krasimir-karakachanov.html", "text": "Председателят на Комисията по отбрана, обществен ред и национална сигурност в Камарата на представителите на Румъния Дорел Къпрар се срещна с министъра на отбраната Красимир Каракачанов. Това съобщиха от пресцентъра на  Народното събрание . Дорел Къпрар е на официално посещение в България по покана на председателя на българската Комисия по вътрешна сигурност и обществен ред Цветан Цветанов.  \r\nПо време на срещата бяха обсъдени двустранните отношения между Румъния и България в сектор отбрана, като Къпрар даде висока оценка за сътрудничеството между министрите на двете страни. Обсъдена беше и модернизацията на военните сили на двете държави, както и възможностите за съвместни обучения. Отбелязано бе, че Румъния вече е постигнала ангажимента към НАТО за отделяне на два процента от БВП за сектор отбрана.  \r\nВ рамките на разговора бяха дискутирани възможности за задълбочаване на сътрудничеството между двете страни и разрастване на участието им в съвместни инициативи на ЕС във формата ПЕСКО.   \r\nВ срещата участваха ген. Константин Попов, председтал на Комисията по отбрана, Илия Налбантов, началник на кабинета на министъра на отбраната, румънските депутати Александру Йоан Андрей и Влад Бонтеа, посланикът на Румъния Н. Пр. Йон Галеа и консулът на Румъния Флориан Даниел Мъзилу.", "date": "2018.10.18", "title": "Председателят на Комисията по отбрана в Камарата на представителите на Румъния Дорел Къпрар се срещна с министъра на отбраната Красимир Каракачанов"}
{"url": "http://www.focus-news.net/news/2018/10/18/2579787/sport-uefa-otstrani-rubin-kazan-ot-evropeyskite-turniri.html", "text": "УЕФА отстрани Рубин Казан за един сезон от европейските турнири. Клубът също е лишен от право да участва в други турнири под егидата на УЕФА за два сезона и глобен с три милиона евро. Санкциите са за неспазване на финансовия „феърплей“ за сезон 2017/18 година. Решението на УЕФА може да бъде обжалвано в Спортния арбитражен съд в Лозана. \r\nПроектът за финансовия „феърплей“ е утвърден от Изпълнителния комитет на УЕФА през септември 2009 година. Новите икономически правила влязоха в сила през сезон 2011/12-а. Съгласно тези правила клубовете нямат право да купуват футболисти за по-големи суми, от тези които заработват. Преди старта на всеки нов сезон всеки участник в евротурнирите трябва да потвърди, че няма просрочени финансови задължения към други клубове, играчи или данъчни служби.", "date": "2018.10.18", "title": "Спорт: УЕФА отстрани Рубин Казан от европейските турнири"}
{"url": "http://www.focus-news.net/news/2018/10/18/2579789/smolyan-tyaloto-na-60-godishen-mazh-e-namereno-v-lek-avtomobil-na-pat-ii-86-plovdiv-smolyan-rudozem-pri-km-63.html", "text": "Тялото на 60-годишен мъж е намерено в лек автомобил на път II-86 Пловдив – Смолян – Рудозем при км 63. Това съобщиха от  ОДМВР - Смолян . Сигналът е подаден на 17 октомври 2018 г. около 11.15 часа на тел.112. В РУ - Чепеларе е постъпило съобщение, че на път II-86 Пловдив – Смолян – Рудозем - границата с Република Гърция при км 63+500, в лек автомобил \"Фолксваген Голф\" е намерен починал 60-годишен мъж от град Чепеларе. Местопроизшествието е запазено и посетено от дежурна оперативна група на РУ - Чепеларе и екип на РСПБЗН - Чепеларе. При извършения оглед не са установени данни за насилствена смърт. Тялото е транспортирано в МБАЛ \"Братан Шукеров\" - Смолян за аутопсия. По случая е образувано досъдебно производство.", "date": "2018.10.18", "title": "Смолян: Тялото на 60-годишен мъж е намерено в лек автомобил на път II-86 Пловдив – Смолян – Рудозем при км 63"}
{"url": "http://www.focus-news.net/news/2018/10/18/2579790/evropeyskata-komisiya-otpuska-pomosht-na-postradalite-ot-prirodni-bedstviya-gartsiya-polsha-litva-i-balgariya.html", "text": "Четири държави членки, които бяха засегнати от природни бедствия през 2017 г. - Гърция, Полша, Литва и България - скоро ще получат общо 34 милиона евро помощ от Фонд „Солидарност“ на ЕС, след като Парламентът и Съветът одобриха предложението на Европейската комисия. Това съобщиха от пресцентъра на  Представителството на ЕК в България . \r\nКомисарят по въпросите на регионалната политика Корина Крецу заяви: \"Обещахме да не изоставяме нашите държави членки. Обещахме да им помогнем да стъпят отново на краката си. Днес правим конкретни стъпки за изпълнението на тези обещания. До няколко седмици помощта от ЕС ще достигне до тези държави и ще помогне за покриването на разходите за отстраняване на щетите, нанесени от природни бедствия в България, Гърция, Литва и Полша\".  \r\nСумата от 34 млн. евро е разпределена както следва: 2.5 млн. евро за гръцкия остров Кос след земетресението през юли 2017 г., 12.2 млн. евро за Полша след бурите и проливните дъждове през август 2017 г., почти 17 млн. евро за Литва, също във връзка с бурите и дъждовете през 2017 г., и за България — 2.2 млн. евро за бурите и обилните валежи през октомври 2017 г. Със средствата от фонд „Солидарност“ на Европейския съюз ще бъде подпомогнато възстановяването и ще се покрият част от разходите за спешно реагиране, временно настаняване, почистване и опазване на културното наследство, за да се намали финансовата тежест за националните органи, породена от природните бедствия.  \r\nОт създаването на ФСЕС през 2002 г., след повече от 80 бедствия, в това число наводнения, горски пожари, земетресения, бури и суши,  24 държави са получили помощ от фонда на обща стойност над 5 милиарда евро за спешни и възстановителни действия.", "date": "2018.10.18", "title": "Европейската комисия отпуска помощ на пострадалите от природни бедствия Гърция, Полша, Литва и България"}
{"url": "http://www.focus-news.net/news/2018/10/18/2579792/sotsialnite-predpriyatiya-shte-davat-preimushtestveno-znachenie-na-sotsialnite-pred-ikonomicheskite-si-tseli.html", "text": "Социалните предприятия ще дават преимуществено значение на социалните пред икономическите си цели. Това са случи след като народните представители приеха текстове на второ четене от Законопроекта за предприятията на социалната и солидарна икономика, предаде репортер на  Агенция „Фокус“ \r\nСпоред новия законопроект социално предприятие клас А е всяко социално предприятие, което осъществява социална дейност, произвеждаща социална добавена стойност, и което се управлява прозрачно. Друго условие е положителният счетоводен финансов резултат на предприятието след данъчно облагане за последния отчетен период да се разходва повече от 50 на сто и не по-малко от 7500 лв. за осъществяване на социална дейност или цел. \r\nВ социалните предприятия клас А трябва да бъдат наети поне трима души, които отговарят на следните условия – да са лица до 29 години, лица над 55 години, хора с увреждания, родители на деца с увреждания, бежанци, бездомни, хората с различни зависимости, бивши затворници или жертви на домашно насилие. \r\nСоциално предприятие клас А+ е всяко предприятие, което отговаря на условията от клас А и едно от следните допълнения – социалната добавена стойност се осъществява изцяло в административните граници на общини, които за предходната година имат равнище на безработица равно или по-високо от средното за страната; положителният счетоводен резултат е повече от 50 на сто и не по-малко от 75 000 лв. за осъществяване на социална дейност; най-малко 30 от наетите лица да са работили без прекъсване в предприятието през последните 6 месеца. \r\nЦветилена СИМЕОНОВА", "date": "2018.10.18", "title": "Социалните предприятия ще дават преимуществено значение на социалните пред икономическите си цели"}
{"url": "http://www.focus-news.net/news/2018/10/18/2579786/ministar-petya-avramova-ochevidno-e-nazryal-momentat-za-promyana-na-dunavskata-strategiya.html", "text": "Очевидно е назрял моментът за промяна на Дунавската стратегия. Това каза министърът на регионалното развитие и благоустройството Петя Аврамова на Седмия годишен форум на Стратегията на ЕС за Дунавския регион, предаде репортер на  Агенция „Фокус“.   „През 2010 година на срещата на върха в Будапеща премиерът Бойко Борисов заяви, че България подкрепя разработването на стратегия на ЕС за Дунавския регион, но от тук нататък най-важни ще са практическите дела. Днес  тези думи са напълно актуални, защото през изминалия период бе постигнато добро сътрудничество в икономиката, туризма, опазването на околната среда и сигурността. Но Европа се променя, други са предизвикателствата и ние трябва да отговорим на тях. Хората очакват по-видими резултати нас и очевидно е назрял моментът за промяна на Стратегията“, заяви тя. „Сега, чрез транснационалната програма „Дунав“ се реализират множество малки, с национален характер проекти, а в същото време регионът има нужда от големи инвестиции с висока добавена стойност“, допълни тя. По думите й природните дадености и богатото културно наследство не са достатъчни за развитие на туризма. „За да се развива той е нужна по-добра обвързаност . Трябва да осигурим преди всичко добра плаваемост на река Дунав, по-обхватен круизен туризъм, а от тук и повече възможности за бизнес и икономически растеж“, отбеляза Петя Аврамова. По думите й трябва да бъдат доиизградени трансевропейските коридори 4, 8, 9 и 10, което е предпоставка за развитието на индустрията и привличане на инвестиции. „Строителството на трети мост над Дунав при Русе, както и още някои алтернативни мостови трасета, пресичащи река Дунав, са важни за целия регион“, каза още министър Аврамова.  \r\nВесела АЛЕКСАНДРОВА", "date": "2018.10.18", "title": "Министър Петя Аврамова: Очевидно е назрял моментът за промяна на Дунавската стратегия"}
{"url": "http://www.focus-news.net/news/2018/10/18/2579793/aleksandar-vuchich-kam-makedoniya-prav-vi-pat-kam-nato-nie-ne-iskame.html", "text": "Президентът на Сърбия Александър Вучич повече от един час отговаряше на въпроси от журналистите в хода на първия панел от „Белградския форум за сигурност“, който се провежда за осма поредна година в сръбската столица, предава  македонският портал „А1 Он“ . \r\nНа въпрос на „Макфакс“, дали има значение за Сърбия от гледна точка на сигурността предстоящото членство на Македония в НАТО, предвид преговорите с Прищина, Вучич беше категоричен, че това няма никакво значение за Белград. \r\nВучич посочи, че му е приятно присъствието на репортери от Македония на форума и попита дали се чувстват добре, защото той винаги се е чувствал така, когато е бил в тяхната страна, отбелязва изданието. \r\nПревод и редакция:", "date": "2018.10.18", "title": "Александър Вучич към Македония: Прав ви път към НАТО! Ние не искаме"}
{"url": "http://www.focus-news.net/news/2018/10/18/2579794/blagoevgrad-studentskiyat-festival-na-izkustvata-v-yuzu-neofit-rilski-prodalzhava-s-kontsert-na-big-bend-blagoevgrad-s-uchastieto-na-studenti-ot-klasa-na-orlin-goranov.html", "text": "Националният студентски фестивал на изкуствата в Югозападен университет (ЮЗУ) „Неофит Рилски“-Благоевград продължава с концерт на Биг бенд „Благоевград“ с участието на студенти от класа на Орлин Горанов, специалност „Поп и джаз пеене“ и ученици от музикално училище „Престо“. Това каза за  Радио „Фокус“-Пирин  Веска Арабаджиева, специалист по връзки с обществеността във висшето учебно заведение. Концертът ще се проведе от 16.00 часа в на камерната сцена в Учебен корпус 1.  \r\nЗа 19 октомври са предвидени откриване на изложба, концерт и представяне на филм за творческия път на изтъкнатия български композитор Александър Танев. \r\nЛора КАЛЧЕВА", "date": "2018.10.18", "title": "Благоевград: Студентският фестивал на изкуствата в ЮЗУ „Неофит Рилски“ продължава с концерт на Биг бенд „Благоевград“ с участието на студенти от класа на Орлин Горанов"}
{"url": "http://www.focus-news.net/news/2018/10/18/2579797/shte-bade-sazdaden-natsionalen-registar-na-sotsialnite-predpriyatiya.html", "text": "Ще бъде създаден Национален регистър на социалните предприятия. Това предвиждат промените от Законопроекта за предприятията на социалната и солидарна икономика, приети от парламента на второ четене, предаде репортер на  Агенция „Фокус“ . Вписването в регистъра ще се извършва чрез заявление. След това министърът на труда и социалната политика има 14-дневен срок да издаде удостоверение на предприятието за вписването му в регистъра.  \r\nСоциално предприятие клас А и клас А+, вписано в регистъра на социалните предприятия, трябва в срок един месец от всяка трета година от датата на вписването си да предостави на министъра документи, които удостоверяват, че продължава да отговаря на условията. Ако тези условия не се изпълняват, то ще бъде заличено от регистъра. \r\nЦветилена СИМЕОНОВА", "date": "2018.10.18", "title": "Ще бъде създаден Национален регистър на социалните предприятия"}
{"url": "http://www.focus-news.net/news/2018/10/18/2579791/tsveta-karayancheva-evropeyskata-integratsiya-na-zapadnite-balkani-e-diryata-koyato-ostavi-balgarskoto-predsedatelstvo-na-saveta-na-es-nadyavam-se-da-bade-prioritet-i-na-rumanskoto.html", "text": "Европейската интеграция на страните от Западните Балкани е дирята, която остави първото Българско председателство на Съвета на ЕС. Надявам се разширяването на ЕС с тези страни да бъде приоритет и по време на председателството на Румъния в началото на 2019 г. Това отбеляза председателят на Народното събрание Цвета Караянчева на срещата си с председателя на Комисията по отбрана, обществен ред и национална сигурност на Камарата на депутатите на румънския парламент Дорел Къпрар и водената от него делегация, съобщиха от пресцентъра на  Народното събрание . Румънските парламентаристи са на посещение в България по покана на председателя на Комисията по вътрешна сигурност и обществен ред Цветан Цветанов.  \r\nПредседателят на Народното събрание изрази благодарност на представителите на румънския парламент за участието им в срещите, организирани в рамките на Парламентарното измерение на Българското председателство. Цвета Караянчева подчерта, че България и Румъния са изправени пред едни и същи предизвикателства и имат да решават сходни проблеми и добави, че по много теми страните имат еднакви позиции.  \r\n„Сътрудничеството между Комисията по вътрешна сигурност и обществен ред и Камарата на депутатите на румънския парламент са пример за изключително ползотворни връзки и обмен на мнения между парламентаристите от двете страни\", подчерта Цвета Караянчева. Тя посочи, че Народното събрание е готово да разшири сътрудничеството си с румънския парламент и в други области.  \r\nПредседателят на Комисията по отбрана, обществен ред и национална сигурност на Камарата на депутатите на румънския парламент Дорел Къпрар отбеляза, че добрите контакти и ползотворното сътрудничество между представителите на българския и румънския парламенти може да бъде добър пример за други страни от региона. „Както отбеляза моят колега – Цветан Цветанов в сферата на сигурността и отбраната ние сме призвани да работим без разлика на политическите си възгледи, защото това е национална политика\", подчерта той. „Вече имаме изградено сътрудничество в сферата на вътрешните работи и отбраната, което имаме желание да продължим и да задълбочим\", заяви Дорел Къпрар.  \r\n„Имаме желание изграденото между България и Румъния институционално взаимодействие в областта на вътрешните работи да бъде разширено и да включим в него останалите сфери от сектора за сигурност\", отбеляза на срещата председателят на Комисията по вътрешна сигурност и обществен ред Цветан Цветанов. Той посочи, че е несправедливо България и Румъния да не бъдат сред страните-членки на Шенгенското пространство, защото и двете държави са изпълнили критериите за това. „Надявам се по време на Румънското председателство на Съвета на ЕС тази несправедливост да бъде преодоляна\", добави Цветан Цветанов.  \r\nВ рамките на визитата си в България румънската делегация има срещи с председателя на Комисията по отбрана на Народното събрание ген. Константин Попов и членове на комисията, с министъра на вътрешните работи Младен Маринов, с министъра на отбраната Красимир Каракачанов и с кмета на София Йорданка Фандъкова. Гостите ще посетят център за управление на кризи и реакция при бедствия, ще наблюдават демонстрация на работата на Националния координационен център на Главна дирекция „Гранична полиция“, ще разговарят с представители на Главна дирекция „Жандармерия“ и с директора на Главна дирекция „Пожарна безопасност и защита на населението“ главен комисар Николай Николов.", "date": "2018.10.18", "title": "Цвета Караянчева: Европейската интеграция на Западните Балкани е дирята, която остави Българското председателство на Съвета на ЕС, надявам се да бъде приоритет и на румънското"}
{"url": "http://www.focus-news.net/news/2018/10/18/2579781/korneliya-ninova-bsp-v-alternativniya-byudzhet-na-bsp-za-2019-shte-vnesem-predlozhenie-za-preizchislyavane-na-vsichki-pensii-s-drug-razmer-na-sredniya-osiguritelen-dohod.html", "text": "В алтернативния бюджет на БСП за 2019 ще внесем предложение за преизчисляване на всички пенсии с друг размер на средния осигурителен доход. Това каза лидерът на БСП Корнелия Нинова по време на пресконференция след среща с пенсионери, предаде репортер на  Агенция „Фокус“.  Корнелия Нинова отчете, че пенсиите вече 10 години не са пипани, а животът през този период се е оскъпил. „Вчера на протеста на пенсионерските организации беше отправен призив към нас политиците с конкретни искания за разрешаване на изключително наболели вече проблеми на възрастните хора. Ние днес ги поканихме на среща, благодарим, че се отзоваха, дойдоха. Обсъдихме техните искания. Смятаме, че е абсолютно належащо всички да се погрижим за възрастните хора на България, които живеят в нищета, чиито пенсии не стигат за основни нужди“, заяви Нинова. Лидерът на БСП поясни, че е поела ангажимент парламентарната група на партията да внесе Закона за възрастните хора отново.  \r\nДеница КИТАНОВА", "date": "2018.10.18", "title": "Корнелия Нинова, БСП: В алтернативния бюджет на БСП за 2019 ще внесем предложение за преизчисляване на всички пенсии с друг размер на средния осигурителен доход"}
{"url": "http://www.focus-news.net/news/2018/10/18/2579798/varna-nad-1-kg-marihuana-i-24-rasteniya-ot-roda-na-konopa-sa-izzeti-pri-proverka-na-chasten-imot-v-mestnost-lipov-pat.html", "text": "Над 1 кг марихуана и 24 растения от рода на конопа са иззети при проверка на частен имот в местност Липов път. Това съобщиха от  ОДМВР - Варна . Проверката е извършена в частен имот в местност Липов път до село Яребична, стопанисван от 29-годишен с инициали М.М. Намерени и иззети са 1 356.75 грама суха тревиста маса, установена като марихуана. В имота са намерени и иззети инструменти и оборудване, както и 24 растения от рода на конопа с различна височина и стадий на развитие. По случая е образувано досъдебно производство. Окръжната прокуратура на Варна привлече като обвиняем 29-годишния мъж. Спрямо него е взета мярка за неотклонение \"Парична гаранция\".", "date": "2018.10.18", "title": "Варна: Над 1 кг марихуана и 24 растения от рода на конопа са иззети при проверка на частен имот в местност Липов път"}
{"url": "http://www.focus-news.net/news/2018/10/18/2579788/lyubka-miteva-mkbth-blagoevgrad-detsata-sa-edna-ot-nay-uyazvimite-grupi-po-otnoshenie-na-trafika-na-hora-osobeno-v-internet.html", "text": "За съжаление скромния опит, който имам като секретар на Местната комисия за борба с трафика на хора в Благоевград, показва, че много от децата имат профили в социалните мрежи. Това каза в интервю за  Радио „Фокус“ – Пирин  Любка Митева, секретар на Местната комисия за борба с трафик на хора – Благоевград (МКБТХ) по повод Европейския ден за борбата с трафик на хора, който отбелязваме на днешния ден.  \r\n„Ще Ви дам и пример с деца, които са трети клас – на зададен от мен въпрос: „Колко от вас са приемали приятелство от непознат човек“ само няколко деца не вдигнаха ръка. Говорим за 2-3 от тях. Всички останали казаха, че са приемали покани от непознати хора. В тази връзка всеки един от нас може да си направи сам извод колко сериозен е проблемът и в каква опасност живеят децата ни“, каза още Митева. Тя подчерта, че не определя „Facebook“ или другите социални мрежи като нещо изключително страшно, защото всъщност комуникационните мрежи могат да бъдат и методи за превенция на съответните престъпление, не само за трафик на хора. „Искам също да кажа, че в много ранна детска възраст, децата получават своето интернет устройство, което от своя страна им дава възможност да се обучават, самообучават и т. н. Съответно да влизат във всякакви интернет страници и комуникационни канали. Важно е да отбележи, че технологиите се адаптират постоянно като целта е да станат неизменна част от живота ни, но много хора не се замислят за рисковете, свързани с киберсигурността. Особено децата“, подчерта Митева. \r\nСпоред нея за много от тях виртуалния свят е много по-реален от реалния. „Те са особено уязвими за попадане в трафик на хора чрез интернет, поради достъпността на мрежата, анонимността на лицата в нея, както и заради особеностите на тийнейджърската възраст, която реално предразполага към неограничено търсене и осъществяване на константи и попадане на ситуации, които са рисковани. Допълнителен риск при онлайн комуникацията е заместването на реалния свят с виртуалния и непосредственото общуване там“, коментира Митева. \r\nЛивия НИНОВА", "date": "2018.10.18", "title": "Любка Митева, МКБТХ – Благоевград: Децата са една от най-уязвимите групи по отношение на трафика на хора, особено в интернет"}
{"url": "http://www.focus-news.net/news/2018/10/18/2579800/protothema-gartsiya-v-chetiri-evropeyski-strani-podkrepata-za-es-e-po-niska-otkolkoto-vav-velikobritaniya-sochi-anketa-na-ep.html", "text": "Четири страни-членки подкрепят Европейския съюз дори по-малко от Великобритания, разкри изследване на общественото мнение, проведено от Европейския парламент, пише  електронното издание на вестник Protothema . \r\nРеспондентите са отговорили на въпрос дали смятат членството на страната си в Съюза за добро нещо, или лошо нещо. Според резултатите от анкетата, хората в Гърция, Хърватия, Италия и Чешката република подкрепят дори по-малко членството на страната си в ЕС от тези във Великобритания. \r\nСъгласно изследването на ЕП, 48% от хората в Обединеното кралство смятат, че членството в ЕС е „добро нещо“, докато съответният процент в Гърция е 45, в Хърватия – 44, Италия – 42 и Чешката република – 39. \r\nСтраните с най-позитивно мнение за Съюза са Люксембург, Ирландия, Германия и Нидерландия. \r\nДвугодишната анкета показва още, че като цяло европейските граждани гледат по-позитивно от всякога на членството на страните си в ЕС, като този индикатор е стигнал до нива, невиждани от падането на Берлинската стена през 1989 година и подписването на Договора от Маастрихт през 1992 година. \r\nПревод и редакция:", "date": "2018.10.18", "title": "Protothema (Гърция): В четири европейски страни подкрепата за ЕС е по-ниска, отколкото във Великобритания, сочи анкета на ЕП"}
{"url": "http://www.focus-news.net/news/2018/10/18/2579799/d-r-georgi-tomov-meditsinski-tsentar-sanamedic-varna-sinyata-svetlina-koyato-se-izlachva-ot-ekranite-na-monitori-telefoni-i-televizori-vliyae-negativno-varhu-kozhata.html", "text": "Синята светлина, която се излъчва от екраните на монитори, телефони и телевизори, влияе негативно върху кожата. Това каза в интервю за  Радио „Фокус“ – Варна  д-р Георги Томов, специалист по кожни и венерически болести, естетична дерматология и лазерна медицина в Медицински център SanaMedic - Варна. „Градската среда и начинът на живот въздействат върху кожата ни, но според последни проучвания и публикации върху кожата влияе и т. нар. „синя светлина“, която се излъчва от екраните на компютри, телефони и телевизори. Затова на пазара са налице и козметични продукти, които съдържат вещества, предпазващи от т. нар. „синя светлина“, обясни д-р Томов.  \r\nСпоред специалиста кожата трябва да бъде добре почиствана с мицеларен разтвор или други почистващи средства, както и всекидневно да бъде хидратирана, тъй като в градска среда тя е подложена на замърсяване и UV радиация. „Това са основните фактори, които влияят на кожата“, добави д-р Георги Томов.   \r\nПо отношение на предстоящия зимен сезон д-р Георги Томов заяви, че е уместно кожата да бъде защитена с кремове с по-плътна текстура. „Сутрин трябва да се нанася по-плътен крем, може и хидратиращ, а за вечер да оставим серумите и флуидите, които са с по-нежна текстура“, каза още д-р Томов. По думите му за хората, които работят на открито, е желателно кремът, който се поставя сутрин, да бъде с със слънцезащитен фактор. \r\nМарияна ВАЛЕНТИНОВА", "date": "2018.10.18", "title": "Д-р Георги Томов, Медицински център SanaMedic – Варна: Синята светлина, която се излъчва от екраните на монитори, телефони и телевизори, влияе негативно върху кожата"}
{"url": "http://www.focus-news.net/news/2018/10/18/2579785/ria-novosti-ukrainskite-razkolnitsi-se-izpokaraha.html", "text": "Едва Константинопол призна украинските разколници и те успяха да се изпокарат. Неканоническата Украинска апостолска автокефална църква (УАПЦ) обвини главата на разколническия „Киевски патриархат“ Филарет в нежелание за постигнае на компромис. Изглежда, проектът за независима църква е на ръба да се провали и затова има редица сериозни причини, коментира  РИА Новости . Материалът е представен без редакторска намеса. „Отнеха ни храма!“ \r\n„Нека нашите врагове да знаят, че ние ще победим и тук и ще направим единна украинска православна църква начело с „Киевския патриарх“. Все пак има много, които си мислят, че, може би, не патриарх, а митрополит (ще бъде начело – бел. РИА). Не!... НЕ!“ – тук лидерът на разколниците Филарет насочи нагоре пръст. И 15-хилядната тълпа, събрала се на 14 октомври с жълто-сини знамена на Софийския площад му изръкопляска. \r\nМалко зад Филарет стоеше главата на още една неканоническа структура – Украинската автокефална православна църква (УАПЦ) – „митрополит“ Макарий. Неговият бъдещ събрат по „независима църква“ говореше и говореше, дори по-дълго от президента Порошенко, а телевизионните камери показаха явно недоволното лице на главата на УАПЦ. \r\nМежду лидерите на разколниците даже се проведе неприятен разговор, за който няколко дни по-късно Макарий не издържа и разказа на журналистите. Със създаването на „единна поместна църква“ има големи проблеми. И това стана ясно още там – на Софийския площад. \r\n„Когато се срещнахме (на 14 октомври), патриархът ми каза, че трябва бързо да свикаме събор. Казах му: „Устройваме събори, а нямаме устав“. „Аз имам устав“. „Аз също, но от двата устава трябва да направим един устав“. А той ми отговори: „Не, ще бъде моят устав“. Повтаря се 2015-а година“, оплака се Макарий в интервю пред украинския телевизионен канал Zik. \r\nПо този начин всъщност той призна: проектът за „украинска автокефалия“ е обречен на провал. И ето защо. \r\nНа първо място, за получаването на дългоочаквания томос (документ за автокефалия), украинските разколници трябва да се слеят в една структура – именно заради това патриарх Вартоломей легализира цялото духовенство, както на „Киевската патриаршия“, така и на УАПЦ. Въпреки че първоначално е ставало въпрос за създаване на структура, подчинена на Константинопол, от нула: именно затова в Киев са изпратени екзарси. Но къде да служат? Константинополската православна църква (КПЦ) няма недвижима собственост в украйна. Възможно е това да е бил един от аргументите за „помилването“ на разколниците, въпреки че право да направи това има единствено Руската православна църква (РПЦ). \r\nВторо, сигурно е, че на „обединителния събор“ на УАПЦ и „Киевската патриаршия“ трябва да бъде измислено име за новата структура и да бъде приет нейния устав. Това е необходимо за официална регистрация в държавата. \r\nСлед това тя ще стане част от КП (Вартоломей реши да открие представителство в Киев, наистина, все още не е решил къде именно да е то) и държавата ще даде за ползване на новата църква един или няколко храма. Петро Порошенко вече обеща на КПЦ Андреевския храм, който в момента се смята за главна катедрала на УАПЦ. И на Макарий това не му харесва. \r\n„Поставих въпрос пред президента – ние предаваме единствения си катедрален храм, а не трябва ли да получим нещо в замяна. Ще видим дали ще стане така“, не особено дружелюбно заяви той. \r\nТрето, лидерите на разколниците не могат да се договорят помежду си далеч за първи път. Макарий неслучайно си спомни за 2015 година: още тогава УАПЦ и „Киевската патриаршия“ имаха намерение да се обединят в... „единна поместна украинска църква“, да проведат „обединителен събор“, на него да изберат „предстоятел“ и след това да помолят патриарх Вартоломей за автокефалия. Но не се получи – Макарий обвини Филарет в неуважение и „нежелание да се постигне компромис“. Едно към едно същият сценарий се разигра и през 2005-а и в началото на 90-те години. Митрополит фантом \r\nМасло в огъня добавя и явното желание на Филарет да оглави новата структура. Това прозвуча и в неговата реч на Софийския площад. \r\n„Цяла Украйна участваше в процеса по даряването на автокефалия... Но неговото начло бе пложено от нас на събора от 1-3 ноември 1991 година“, заяви „патриархът“. \r\nЗа какво говори той? Действително тогава архиерейски събор на каноничната УПЦ прие обръщение към РПЦ с молба да дари на Украинската църква автокефалия, независимо че към този момент тя вече имаше пълна административна и финансова независимост от Московската патриаршия, намирайки се само в номинално под нейната юрисдикция. \r\nНо Филарет, който тогава е митрополит на Киев и цяла Украйна, но желае именно да стане патриарх, реши да отиде по-далеч и чрез заплахи и шантаж застави участниците в събора да се подпишат под призива към Москва. Само след няколко месеца на архиерейски събор на РПЦ украинските епископи оттеглиха своите подписи, а самият Филарет се разкая за извършеното пред кръста и се закле пред Евангелието, че ще подаде оставка. Въпреки това, след завръщането си в Киев, той наруши клетвата и призова паството на УПЦ в своята „автокефална църква“. \r\n„Миряните не очакваха нещо подобно от него. Той до 1991 година всячески показваше, че е против автокефалия, а изведнъж рязко промени мнението си. Разбира се, те не го приеха и останаха верни на каноничната Църква“, припомня прессекретарят на УПЦ Василий Анисимов. \r\nПрез май 1992 година архиерейският събор на УПЦ свали Филарет от поста предстоятел, а през юни РПЦ го лиши от сана на свещенослужител. И тогава вече простия монах Филарет самоволно създаде „Киевската патриаршия“. През 1995 година той се провъзгласи за „патриарх на Киев и цялата Русия-Украйна“ А две години по-късно за „нежелание да се разкае“ и продължаване на разколническата дейност РПЦ го предаде на анатема. Между другото, всички останали поместни православни църкви, включително Константинополската, се съгласиха с неговото отлъчване. \r\nИ ето, че 11 години по-късно КП възстанови Филарет „в същия сан“ – т.е. в сан митрополит. \r\n„Тук, мисля си, Константинопол се е опитал да постави спънка пред Филарет: той бе приет фактически като митрополит в покой (в пенсия). Константинополският митрополит Йов (Геча) в едно от интервютата си се изпусна за това. В този смисъл Филарет за Константинопол е абстрактна фигура без неговата „Киевска патриаршия““, смята църковният историк Владислав Петрушко. \r\nСамият Филарет, едва узнал за решението на синода на КПЦ, публично заяви: „Бях, съм и ще бъда патриарх!“ – А след това потвърди намерението си в онзи разговор с Макарий. \r\n„А с какъв статут, какъв модел? Когато попитах дали ще бъде митрополия или патриаршия, той (Филарет) със злоба заяви, че няма да бъде митрополия, а патриаршия“, призна главата на УАПЦ. \r\nСитуацията е безизходна: Константинопол, както изглежда, иска да остави Филарет зад борда на новата религиозна структура в Украйна, а той упорито се налага като неин лидер. И то в не по-нисък сан от патриарх, което едва ли е осъществимо. \r\n„Статутът на древните патриаршии (Константинополската, Александрийската, Антиохийската и Ерусалимската) е закрепен на Вселенския събор в Халкидон през 451 година. В последващите случаи предоставянето на патриаршеско достойнство е съпровождано от съборни актове. Конкретно, Московската патриаршия на Йов е потвърдена на събора в Константинопол 1590 – 1593 година. Даже ако КПЦ предостави автокефалия на някаква новообразувана „единна поместна украинска църква“ то това не означава автоматично присвояването на статут на патриаршия. За това е нужно решение на събор, включително с участието на Руската църква“, поясни Петрушко. \r\nВпрочем, според неговото мнение, в момента е трудно да се предвиди как ще завърши конфликта между самозванците „патриарх“ Филаерт и „митрополит“ Макарий. Много зависи от волята на „стоящите зад тях политически сили“и от същия този Порошенко, чийто политически рейтинг е катастрофално нисък. Неговите предшественици Леонид Кравчук и Виктор Ющенко вече опитаха да примирят разколниците, но това засега не се е отдало на никой. \r\nПревод и редакция:", "date": "2018.10.18", "title": "РИА Новости: Украинските разколници се изпокараха"}
{"url": "http://www.focus-news.net/news/2018/10/18/2579802/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariyapo-radio-fokus-plovdiv.html", "text": "През тази седмица в Пловдив бяха отбелязани Празникът на авиацията и (ВВС) и Денят на военния парашутист. В предаването „Със славната 2-ра Тракийска дивизия – За честта на България“ по  Радио „Фокус”-Пловдив  ще си припомним за 16 октомври 1912 г., когато пилотът Радул Милков – командир на Първо аеропланно отделение, и наблюдателят Продан Таракчиев превръщат самолета в бойна машина, като извършват първата в света бомбардировка от въздуха. Това става по време на Балканската война, когато български войски са обсадили Одринската крепост, смятана от цяла Европа за непревземаема. За всичко това припомни в словото си по време на тържественото отбелязване на празника в Пловдив командирът на ВВС генерал-майор Цанко Стойков. Ще чуем това слово. Ще разберем още как в Музея на авиацията в село Крумово отбелязаха празника на ВВС и какво е бъдещето на музея, от директора му Радка Банялиева. \r\nКак в Пловдив бе отбелязан Денят на военния парашутист ще чуем от бригаден генерал Явор Матеев, командир на 68-ма бригада Специални сили, и вицепремиера Валери Симеонов, който бе гост на празника. Предаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.10.18", "title": "Акценти в предаването „Със славната 2-ра Тракийска дивизия – За честта на България“по Радио „Фокус”-Пловдив"}
{"url": "http://www.focus-news.net/news/2018/10/18/2579803/silistra-13-godishno-momche-e-postradalo-pri-katastrofa-v-selo-alekovo.html", "text": "13-годишно момче е пострадало при катастрофа в село Алеково. Това съобщиха от  ОДМВР - Силистра . Инцидентът е станал вчера около 23.00 часа в село Алеково. Детето е с фрактура на таза. То е пътувало в лек автомобил „Деу“, управляван от 36-годишен неправоспособен водач, който изгубил контрол над колата и тя се преобърнала в затревена площ край пътя. Дежурна оперативна група е извършила оглед, изясняват се причините за произшествието. По случая е образувано досъдебно производство.", "date": "2018.10.18", "title": "Силистра: 13-годишно момче е пострадало при катастрофа в село Алеково"}
{"url": "http://www.focus-news.net/news/2018/10/18/2579795/ministar-nikolina-angelkova-125-mln-turisti-poseshtavat-dunavskiya-region-vsyaka-godina.html", "text": "Туристическите посещения в Дунавския регион са 125 млн. всяка година, а общо Европа се посещава от над 600 млн. туриста. Това заяви министърът на туризма Николина Ангелкова на срещата на министрите с ресор туризъм, участващите в Стратегията на ЕС за Дунавския регион, съобщиха от пресцентъра на  Министерство на туризма . Дискусията се проведе в рамките на 7-ия годишен форум на стратегията на Европейския съюз за Дунавския регион. Събитието се провежда в София по време на българското председателство на Стратегията на ЕС за Дунавския регион, което бе поето през октомври 2017 година. \r\n„Водени от разбирането, че страните от Дунавския регион трябва да се възползват пълноценно от потенциала си, Българското председателство има за цел да повиши видимостта на Дунавския регион и постави сред основните си приоритети „Устойчив и интегриран подход за Дунавския регион“, посочи министър Ангелкова. Тя допълни, че всяка държава от региона има свои характеристики, които обуславят и развитието им, а един от начините за преодоляването им е засилването на значението на туризма и по-тясно сътрудничество в рамките на Дунавската стратегия сред всички заинтересовани страни. \r\n„Една от причините за нарастващото значение на туризма в река Дунав е общата диверсификация на туристическата оферта, която включва, наред с други форми на туризъм, речен круиз туризъм като една от най-важните форми на туристически дейности в региона. Считаме, че съвместни инициативи за насърчаване на речния круизен туризъм ще подпомогнат устойчивото развитие на сектора\", посочи министър Ангелкова. Тя поясни, че отчитайки значението на този продукт в цялостния напредък на сектора се организира и международен семинар, за обсъждане на възможностите за създаване на интегриран подход към развитието на круизния туризъм по поречието на река Дунав. \r\n„Ако искаме да използваме напълно възможностите, които предлага река Дунав и същевременно искаме да осигурим по-голямо социално-икономическо сближаване в басейна на река Дунав, трябва да действаме заедно и да работим в тясно партньорство, за да се справим с предизвикателствата, които съществуват в областта, било то транспорт, околна среда, икономика или култура\", заяви министърът. Тя уточни, че не можем да разгледаме Дунавска стратегия, без да потвърдим нашата подкрепа и интереса ни към по-нататъшно развитие на междурегионално и транснационално сътрудничество в ключови области като туризма.  \r\n„Министър Николина Ангелкова е двигател за срещата днес тук, на която може да обсъдим Дунавската стратегия. Искам да ѝ благодаря, че поставя фокус на тази близо близа до мен тема“, заяви Корина Крецу, еврокомисар по регионалната политика. Тя допълни, че е Дунавският регион е един от най - великите и може да стане двигател на туризма.  \r\n„Инвестициите в туризма ще бъдат по устойчиви, ако са част от един общ план за даден регион\", посочи още Крецу. По думите ѝ планът за развитие на Дунавския регион може да се включи, като водещ и в целите за местно икономически развитие на ЕК. „Дунав и притоците ѝ имат голям потенциал за развитие и са пример как координацията и сътрудничеството оказват силно положително влияние за напредък\", коментира още еврокомисарят.", "date": "2018.10.18", "title": "Министър Николина Ангелкова: 125 млн. туристи посещават Дунавския регион всяка година"}
{"url": "http://www.focus-news.net/news/2018/10/18/2579804/obshtina-sliven-doktor-mariya-nikova-e-nositelyat-na-nagradata-milosardie-za-2018-godina.html", "text": "Носител на наградата „Милосърдие“ за 2018 година е доктор Мария Никова. Отличието се връчва от Община Сливен на изявена личност в областта на здравеопазването и социалната политика. Това съобщиха от пресцентъра на  Общината .  \r\nД-р Мария Никова е лекар по дентална медицина. Родена е в град Твърдица. Завършила е дентална медицина в Медицински университет – София. Работила е като ординатор в терапевтично отделение при Районна стоматологична поликлиника. Освен ежедневните си професионални ангажименти, д-р Никова пише и научни трудове, защитава дисертационен труд на тема „Проучване честотата на трихомонас и ентамеба гингивалис в пародонтопатиите – възможност за комплексна терапия” под ръководството на проф. Генов и доц. Запрянова, за което й е присъдена научна степен „кандидат на медицинските науки“, понастоящем - доктор по медицина. Участва в Международен изследователски проект към Стоматологичен факултет – София. От основаването на Българския зъболекарски съюз (БЗС) е в Управителния съвет на районната колегия, делегат на Конгреса на БЗС, член е на Съюза на учените. Д-р Мария Никова е специалист, отдал се на пациентите си и развитието на младите колеги. Нейната всеотдайност и доброта към хората я правят достоен носител на награда „Милосърдие”. \r\nНаграда „Милосърдие” ще бъде връчена на тържествена церемония в навечерието на празника на Сливен – Димитровден.", "date": "2018.10.18", "title": "Община Сливен: Доктор Мария Никова е носителят на наградата „Милосърдие“ за 2018 година"}
{"url": "http://www.focus-news.net/news/2018/10/18/2579805/ek-komisiyata-otpuska-pomosht-na-postradalite-ot-prirodni-bedstviya-gartsiya-polsha-litva-i-balgariya.html", "text": "Четири държави членки, които бяха засегнати от природни бедствия през 2017 г. — Гърция, Полша, Литва и България — скоро ще получат общо 34 милиона евро помощ от Фонд \"Солидарност\" на ЕС, след като Парламентът и Съветът одобриха предложението на Европейската комисия, съобщава  пресслужбата на ЕК . \r\nКомисарят по въпросите на регионалната политика Корина Крецу заяви: \"Обещахме да не изоставяме нашите държави членки. Обещахме да им помогнем да стъпят отново на краката си. Днес правим конкретни стъпки за изпълнението на тези обещания. До няколко седмици помощта от ЕС ще достигне до тези държави и ще помогне за покриването на разходите за отстраняване на щетите, нанесени от природни бедствия в България, Гърция, Литва и Полша.\"  \r\nСумата от 34 млн. евро е разпределена както следва: 2,5 млн. евро за гръцкия остров Кос след земетресението през юли 2017 г., 12,2 млн. евро за Полша след бурите и проливните дъждове през август 2017 г., почти 17 млн. евро за Литва, също във връзка с бурите и дъждовете през 2017 г., и за България — 2,2 млн. евро за бурите и обилните валежи през октомври 2017 г. Със средствата от фонд „Солидарност“ на Европейския съюз ще бъде подпомогнато възстановяването и ще се покрият част от разходите за спешно реагиране, временно настаняване, почистване и опазване на културното наследство, за да се намали финансовата тежест за националните органи, породена от природните бедствия.  \r\nОт създаването на ФСЕС през 2002 г., след повече от 80 бедствия, в това число наводнения, горски пожари, земетресения, бури и суши,  24 държави са получили помощ от фонда на обща стойност над 5 милиарда евро за спешни и възстановителни действия.", "date": "2018.10.18", "title": "ЕК: Комисията отпуска помощ на пострадалите от природни бедствия Гърция, Полша, Литва и България"}
{"url": "http://www.focus-news.net/news/2018/10/18/2579806/api-ot-1200-chasa-do-1400-chasa-na-20-oktomvri-se-spira-dvizhenieto-prez-rishkiya-prohod-za-izvarshvaneto-na-sledstven-eksperiment.html", "text": "На 20 октомври от 12.00 часа до 14.00 часа ще бъде спряно движението на всички моторни превозни средства през Ришкия проход - път II-73 Шумен - Карнобат. Това съобщиха от пресцентъра на  Агенция „Пътна инфраструктура“ . Ограничението е по искане на „Пътна полиция“ - Шумен и Окръжна прокуратура - Шумен за извършването на следствен експеримент при км 23 в близост до кръстовището за Смядово - път III-7302 Смядово - Велики Преслав.  \r\nАлтернативните маршрути на път II-73 Шумен - Карнобат са проходите „Айтоски“, „Републиката“ и „Котленски“.", "date": "2018.10.18", "title": "АПИ: От 12.00 часа до 14.00 часа на 20 октомври се спира движението през Ришкия проход за извършването на следствен експеримент"}
{"url": "http://www.focus-news.net/news/2018/10/18/2579796/korneliya-ninova-bsp-nad-1-mlrd-lv-shte-struva-na-byudzheta-preizchislenieto-na-vsichki-pensii.html", "text": "Над 1 млрд. лв. ще струва на бюджета преизчислението на всички пенсии. Това каза лидерът на БСП Корнелия Нинова по време на пресконференция след среща с пенсионери, предаде репортер на  Агенция „Фокус“ . „Знаем, че ще ни се отговори, че няма пари в държавата. Не, пари има и доказателство са последните няколко години, когато лично премиерът Борисов харчи извън бюджетни по негово усмотрение средства над 1,5 млрд. Пари има, важно е какви приоритети си поставя един политик, една партия за изразходването на тези пари. За нас грижата за възрастните хора е един от основните приоритети“, каза Нинова. \r\nНа въпрос дали отново ще използва протестите на хората за политически цели, Нинова отговори: „Не, няма да използваме отново исканията на пенсионерите за политически цели, както не сме ги използвали 2008 г., когато преизчислихме пенсиите. С действия сме доказали, че ние стоим зад тази политика и зад тези отношения на възрастните хора“, заяви още Нинова. По думите й решението на проблемите на пенсионерите трябва да станат с приемане на Закон от Народното събрание и като партия БСП поема този ангажимент.  \r\nВалентина Николова, председател на Съюза на пенсионерите-2004 г., призова всички пенсионерски организации и пенсионерски структури да застанат под исканията за преизчисляване на пенсиите, за Закон за възрастните хора, който досега е предлаган пет пъти и е отхвърлян дори след първо четене. „От 12 години се опитваме да променим статута на българския пенисонер, оказа се много тежка процедура“, допълни още тя и обърна внимание, че вчерашният протест няма да е последния. \r\nНационалният координатор на „Социална солидарност“ и председател на Националния пенсионерски съвет Венелин Новаков допълни: „Ние нямаме политическа ориентация. Поканихме вчера всички на митинга. Многократно сме се обръщали, давали сме мерорандуми, петици, десетки отговори как се обяснява, че нямат средства“. По думите му тези средства се използват по неправилен начин.  \r\nДеница КИТАНОВА", "date": "2018.10.18", "title": "Корнелия Нинова, БСП: Над 1 млрд. лв. ще струва на бюджета преизчислението на всички пенсии"}
{"url": "http://www.focus-news.net/news/2018/10/18/2579768/hyuriet-zapodozryan-za-ubiystvoto-na-hashogi-zagina-pri-avtomobilna-katastrofa-v-riyad.html", "text": "Турското издание „Йени Шафак“ съобщи в четвъртък, че един от заподозрените за изчезването и предполагаемото убийство на журналиста Джамал Хашоги е загинал при „подозрителна автомобилна катастрофа“ в Рияд, пише  електронното издание на вестник „Хюриет“ . \r\nМашал Саад ал Бостани, 31-годишен лейтенант от Военновъздушните сили (ВВС) на Саудитска Арабия е сред 15-те заподозрени, които пристигат в напускат Турция на 2 октомври, след като посещават консулството на Кралството в Истанбул по времето, когато Хашоги е бил там, пише вестникът. \r\nИзточниците на „Йени Шафак“ не са дали повече детайли около катастрофата в Рияд и предполагаемата роля на Бостани при убийството. \r\nПревод и редакция:", "date": "2018.10.18", "title": "„Хюриет“: Заподозрян за убийството на Хашоги загина „при автомобилна катастрофа“ в Рияд"}
{"url": "http://www.focus-news.net/news/2018/10/18/2579809/stara-zagora-v-stabilno-sastoyanie-sa-postradalite-rabotnitsi-pri-intsidenta-v-zavod-arsenal.html", "text": "В стабилно състояние е 23-годишният работник, който пострада най-тежко при вчерашния инцидент в завод „Арсенал“. Това казаха за  Радио „Фокус“  от ръководството на фирмата. Младият мъж е опериран днес в Университетската болница в Стара Загора. Стабилно е и състоянието на останалите двама пострадали работници, които са настанени за лечение в болницата в Казанлък. Трима от пострадалите в инцидента мъже бяха освободени още вчера в добро състояние, след като им бе оказана медицинска помощ. \r\nПри инцидент в оръжейния завод в Казанлък вчера пострадаха шестима работници. Изясняват се причините за инцидента. \r\nСлавяна ГАЙДАРОВА", "date": "2018.10.18", "title": "Стара Загора: В стабилно състояние са пострадалите работници при инцидента в завод „Арсенал“"}
{"url": "http://www.focus-news.net/news/2018/10/18/2579811/yordan-yordanov-kmet-na-dobrich-nay-vazhnoto-predizvikatelstvo-koeto-ni-predstoi-v-sledvashtite-godini-e-obedinenie-na-obshtnostite.html", "text": "Най-важното предизвикателство, което ни предстои в следващите години, е обединение на общностите. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Добрич Йордан Йорданов. „Това през последните 30 години не сме виждали. Това е модел, който малко или много активизира гражданите да бъдат участници в едно динамично управление. Управление, което има нужда от тяхното управление и не на последно място едно одобрение от тяхна страна. Смятам, че такива инициативи са изключително добри за нас като политици, защото показва реално какво в конкретика хората търсят. А не само ние като политици да си мислим, че правим много добри неща. Напротив ние трябва ежедневно да се обръщаме към гражданите, защото не винаги това, което ние смятаме за добро и прогресивно, се оказва такова реално на терен. Много от хората искат малки и простички неща, които всъщност оправят тяхното ежедневие. А не големи и бомбастични обещания и реализация на такива огромни проекти“. По думите му устойчивостта произлиза и от самата общност. „Това, което тя си направи, така ще го има напред във времето. И когато имаш съгласието на хората, ти се чувстваш на първо място удовлетворен, защото си постигнал някакво общо съгласие и на второ място – спокоен, защото самата общност си го е избрала да бъде така. Друг е въпросът по какъв начин трябва да се развиват дейностите в България, защото най-важното пред нас, което предстои, е как да изградим нашите градове и държава за следващите най-малко 50 години. Това, което направим днес и посеем, резултатът от тези дейности ще бъде видим едва след 20, 30, 40 дори след 50 години. Казвам това с ясната отговорност, че образованието е най-големият препъни камък в нашето общество в момента и ние трябва да работим изключително много с тези общности в сферата на образованието, за да постигнем едни добри резултати след 50 години“, каза още Йорданов.  \r\nТази година Община град Добрич участва в международен конкурс за иновации в политиката. Това участие идва след проявен интерес от страна на самия Европейски институт, подчерта Йордан Йорданов.  „Обърнаха се към нас като добър модел, който те са видели и припознали и с молба да вземем участие. Казвайки това, за нас е изключително добра атестация проявеният от тяхна страна интерес към нас. Това наистина е добра атестация за Общината и общността, която се опитваме да изграждаме. От тук нататък наградите „Иновации в политиката“ са най-престижното европейско отличие в публичната сфера. Те се организират от едноименния институт, като мисията е да бъдат разпознати и подкрепени тези политици в Европа, които имат смелостта да тръгнат по нов път. 1054 независими, европейски граждани са гласували за Добрич и проекта, който подкрепяме „Глобъл Добрич“. В нашата категория „Общество, Демокрация“ има над 600 участника, като Община град Добрич е сред първите десет финалисти“, каза кметът на Добрич. Той отбеляза, че зад идеята и философията на „Глобъл Добрич“ стоят гражданите на добруджанската Община. „И не само, защото те успяха да привлекат други граждани извън рамките на града, което е изключително похвално. Познавам много добричлии в чужбина, които по един или друг начин биха искали да бъдат в помощ на своя град. Когато тръгнаха по този път, аз бях изключително зад тях като идея и Общината помогна да се реализира началото на този проект. За мен това е едни успешен проект към момента, който цели едно единствено нещо – да излезе с положителни и добри идеи за развитието на нашия град“, коментира Йордан Йорданов. Сред първите идеи, реализирани след началото на проекта, е фермерският пазар. В момента се организира консултативен съвет към кмета в сферата на образованието като идеята е да бъдат включени не само хора от Добрич, но и такива извън града – представители на академичните среди, които да вземат активно участие и да дават предложения за това как образованието да се развива на местно ниво.  \r\nЖулиета НИКОЛОВА", "date": "2018.10.18", "title": "Йордан Йорданов, кмет на Добрич: Най-важното предизвикателство, което ни предстои в следващите години, е обединение на общностите"}
{"url": "http://www.focus-news.net/news/2018/10/18/2579801/ministar-nikolina-angelkova-dunavskiyat-region-e-izklyuchitelno-vazhen-za-balgarskiya-turizam-poveche-ot-28-miliona-turisti-prez-parvite-8-mesetsa-na-godinata-sa-imenno-ot-nego.html", "text": "Дунавският регион е изключително важен за българския туризъм. Това каза министърът на туризма Николина Ангелкова на Седмия годишен форум на Стратегията на ЕС за Дунавския регион, предаде репортер на  Агенция „Фокус“ . Министър Ангелкова отбеляза, че развитието на туризма е изключително важно, за създаването на условия за взаимодействие на всички, които живеят на територията на Дунавския регион, както и за развитието на съвместни проекти. „По време на срещата обсъдихме именно такива възможности, като се обединихме и приехме съвместна декларация на министрите на туризма и културата в Дунавския регион за насърчаване на региона чрез общи инициативи в областта на културно-историческото ни наследство и създаване на съвместни проекти, свързани с традициите и фестивалите“, обяви тя. „Това около, което всички се обединихме е, че туризмът като хоризонтална политика дава възможност, освен да се сближават хората и да опознават своите история и култура, също така и за едно много голямо икономическо развитие на регионите“, отбеляза Ангелкова. „Разбира се това няма кака да се случва, ако не се развиват всички други проекти по Дунавската стратегия по отношение на транспорта, околната среда, образованието. Всеки един проект или инициатива, за да се реализира, има нужда от хора, които да работят по нея и винаги сме коментирали, че едно от основните предизвикателства пред сектора е свързано с кадрите“, коментира министър Ангелкова. По думите й Дунавският регион е изключително важен за българския туризъм. „Повече от 2,8 милиона туристи през първите 8 месеца на годината са именно от Дунавския регион“, отчете тя. По-думите й декларацията, която предстои да бъде приета е израз на силна политическа воля да бъдат постигнати резултати. „Вярвам, че Румъния като следващ председател ще продължи фокуса върху туризма и културата“, допълни още Ангелкова.  \r\nВесела АЛЕКСАНДРОВА", "date": "2018.10.18", "title": "Министър Николина Ангелкова: Дунавският регион е изключително важен за българския туризъм – повече от 2,8 милиона туристи през първите 8 месеца на годината са именно от него"}
{"url": "http://www.focus-news.net/news/2018/10/18/2579814/vitseprezidentat-iliyana-yotova-shte-bade-na-rabotno-poseshtenie-v-ungariya-po-povod-denya-na-balgaro-ungarskoto-priyatelstvo.html", "text": "По покана на българската общност в Унгария, на 19 октомври, петък, вицепрезидентът Илияна Йотова ще бъде на работно посещение в страната. Това съобщиха от  прессекретариата на държавния глава . \r\nВ Будапеща вицепрезидентът ще проведе среща с представители на Българското републиканско самоуправление и ще посети Българската двуезична малцинствена детска градина.  \r\nВ град Сигетсентмиклош, в който са живеели български градинари, Илияна Йотова ще открие чешма – символ на дружбата между българския и унгарския народ.  \r\nПо-късно през деня вицепрезидентът ще отправи приветствие на галаконцерт на Оркестъра за народна музика на Българското национално радио, който ще се проведе в националната концертна зала „Бела Барток“ в Двореца на изкуствата в Будапеща.  \r\nПрез 2016 г. датата 19 октомври, когато се почита българският светец Иван Рилски, бе обявена от парламентите в София и Будапеща за Ден на българо-унгарското приятелство. Изборът на тази дата е свързан с факта, че мощите на светеца са били пренесени от Средец в тогавашната столица на Унгария, а по-късно отново са върнати в България.  \r\nМиналата година Денят на българо-унгарското приятелство бе отбелязан с поставяне на паметна плоча с лика на св. Иван Рилски в църквата „Света София“ в българската столица.", "date": "2018.10.18", "title": "Вицепрезидентът Илияна Йотова ще бъде на работно посещение в Унгария по повод Деня на българо-унгарското приятелство"}
{"url": "http://www.focus-news.net/news/2018/10/18/2579810/blagoevgrad-mestnata-komisiya-za-borba-s-trafika-na-hora-e-izgotvila-stanovishte-s-predlozheniya-kasaeshti-novata-natsionalna-strategiya-za-deteto.html", "text": "Във връзка с това, че децата са изключително рискова и уязвима група, в качеството си на секретар на Местната комисия за борба с трафика на хора, съвместно с председателя на комисията - зам.-кмета на Община Благоевград Зорница Кралева, изготвихме писмено становище. То касае визията и мерките, свързани с гарантиране правата на децата, които да залегнат като приоритетни области в новата Национална стратегия за детето. Това каза в интервю за  Радио „Фокус“ – Пирин  Любка Митева, секретар на Местната комисия за борба с трафик на хора – Благоевград  по повод Европейския ден за борбата с трафик на хора, който отбелязваме на 18 октомври. По думите ѝ това реално е предложение, което е излязло от местната комисия.  \r\n„За целта изготвихме резюме, като първото предложение от наша страна беше да бъде изготвена една концепция за работа на мултидисциплинарен мобилен екип за работа по случай на деца, жертви на трафик и на друг вид насилие на регионално ниво. Съответно идеята е този мултидисциплинарен мобилен екип да се свиква във връзка с различни казуси, касаещи случаи на деца – потенциални или формални идентифицирани реални жертви на трафик“, каза още Митева. Тя добави, че са предложили въпросният екип да участва в разработването на превантивна годишна програма за осъществяването на обща селективна и идентификативна превенция на трафика на деца. „Освен това предлагаме да се организират целенасочени кампании за информиране на децата в училище, да бъдат обучени професионалисти, които да работят с деца и да се осигури включването на тези важна тема в образователната система“, допълни Митева. Тя подчерта, че на един следващ етап мислят да включат и сериозни, интензивни срещи с родители. \r\nЛивия НИНОВА", "date": "2018.10.18", "title": "Благоевград: Местната комисия за борба с трафика на хора е изготвила становище с предложения, касаещи новата Национална стратегия за детето"}
{"url": "http://www.focus-news.net/news/2018/10/18/2579817/veliko-tarnovo-v-stopanskata-akademiya-v-svishtov-se-provede-maystorski-klas-za-studenti-s-menidzhari-na-vodeshta-bankova-institutsiya.html", "text": "Пощенска банка, съвместно с катедра „Финанси и кредит” и катедра „Счетоводна отчетност” при Стопанска академия „Димитър А. Ценов” организираха майсторски клас „Финансово-счетоводно образование и банкова кариера”. Това съобщиха от пресцентъра на  Стопанската академия . Във форума участваха студенти от 3-ти и 4-ти курс на специалностите „Финанси” и „Счетоводство и контрол”, магистри и докторанти към катедрите-организатори. Гост-лектори бяха Емил Георгиев – началник управление „Човешки ресурси” и Борислав Попов – началник управление „Персонално банкиране и депозити”, който е и възпитаник на свищовското висше училище. В срещата участваха още Стефан Костов – регионален управител за Северна България и Мирослав Димитров – управител, клон Свищов.  \r\nПри пристигането си в Свищов гостите посетиха Академичния музей в Ректората. На проведена кратка среща с проф. д-р Марияна Божинова, зам.-ректор „Учебна дейност”, като двете страни подчертаха важността на партньорството между висшите училища и бизнеса. Делегацията от Пощенска банка разгледа и специализираните кабинети за студенти и докторанти към финансовата катедра, и оцени високо провеждането на обучение в професионално оборудвана среда, включително и създадена чрез дарения и по проекти. \r\nВ началото на майсторския клас Емил Георгиев представи историята на Пощенска банка, първите ѝ стъпки през 1991 г. и нейното развитие до днешната „Юробанк България” АД, като подчерта, че това е петата по активи банка в България с широка клонова мрежа в цялата страна и над 2300 души персонал. Говорейки за структурата на банката, той запозна студентите с механизма на работа, с атмосферата и с качествата на служителите, които се ценят най-много от ръководството. „Липсата на кадри е голям проблем и за банковия сектор”, заяви началникът на управление „Човешки ресурси” по повод необходимостта от добре подготвени кадри. Студентите бяха запознати с различните работни позиции в един банков клон и получиха ценни съвети как могат да изберат подходящата за тях според собствените им интереси. Емил Георгиев апелира към младите хора да бъдат отговорни към себе си и отворени към всичко ново, което идва, ако имат амбицията за добра кариерна реализация. \r\nНачалникът на управление „Персонално банкиране и депозити” обърна внимание на участниците в майсторския клас на промените, които настъпват в бизнеса и при потребителите. Борислав Попов демонстрира с примери как технологиите и дигитализацията променят бизнеса и прилаганите бизнес модели от фирми и корпорации, които оглавяват световните топ класации. Той представи пред студентите промени в поведението на потребителите и как се развиват през годините техните очаквания. С особено вълнение той припомни и моменти от студентския си живот в Свищов, където завършва „Финанси” с профил „Банково дело” през 1997 г. и незабавно след дипломирането постъпва на работа в банковата сфера. \r\nРъководителите на двете катедри – проф. д-р Андрей Захариев (катедра „Финанси и кредит”) и проф. д-р Атанас Атанасов (катедра „Счетоводна отчетност”) връчиха на представителите на Пощенска банка две папки с детайлна информация за над 50 студенти и докторанти, проявяващи интерес към кариера в банковия сектор, които са заявили участие в майсторския клас и са изпратили свое CV. На финала на майсторския клас бе направена обща снимка пред сградата на Факултетски корпус на студентите и двете катедри-съорганизатори с гост-лекторите. \r\nПрограмата на екипа на Пощенска банка продължи с кръгла маса, в която участваха преподаватели и докторанти, с фокус стандартите за качество при обучението в спец. „Финанси” и спец. „Счетоводство и контрол” за успешна професионална реализация в банковата сфера. Водещата препоръка от страна на банката бе за развитие на личности качества сред обучаемите и умения за работа с отчетни документи и кредитни досиета.  \r\nС проведения майсторски клас и кръгла маса двете катедри-съорганизатори и Пощенска банка поставиха началото на партньорство от взаимен интерес, насочено към студентите.", "date": "2018.10.18", "title": "Велико Търново: В Стопанската академия в Свищов се проведе майсторски клас за студенти с мениджъри на водеща банкова институция"}
{"url": "http://www.focus-news.net/news/2018/10/18/2579818/zam-ministar-lyuben-kanchev-balgariya-e-v-top-10-na-nay-predpochitanite-evropeyski-turisticheski-destinatsii-za-letniya-sezon.html", "text": "България е в топ 10 на най-предпочитаните европейски туристически дестинации за летния сезон. Това заяви пред журналисти в Смолян заместник-министърът на туризма Любен Кънчев, който присъства на откриването на ХV Туристическо изложение „Планините на България – гостоприемство в четири сезона“, предаде репортер на  Радио „Фокус“ – Смолян . „За изминалия летен сезон, ние бием по туризъм Кипър, Черна гора и сме на едно ниво с Португалия като брой туристи и приходи. Ние сме в десетица на европейските туристически дестинации. Това са нещата, които трябва да чуе българският гражданин, защото това може да му даде представа реално къде е България“, поясни Кънчев. Той отбеляза и още една много важна тенденция, която все още е в процес на отчитане, а именно, че септември месец вече е в сезона на лятото. По думите на зам.-министър Кънчев туристическия бранш в България години наред се е борил да постигне това, а официалните резултати ще са готови през ноември. \r\n„Във всички случаи ръстът на туризма е към 5 % спрямо миналата година, което в световен мащаб е много добра тенденция. Другата тенденция е, че напоследък се проявява все по-голям интерес към луксозните туристически наши дестинации – 4 и 5-звездните хотели, към което също се стремим от години“, подчерта зам.-министър Кънчев. Той допълни, че за тях ангажиментите започват още от тази година и вече за година напред има ангажименти за скъпите туристически дестинации в страната. „С това може да се гордеем с контекста на туризма в Европа“, каза още зам.-министърът на туризма. \r\nНели ГЕРГЬОВСКА", "date": "2018.10.18", "title": "Зам.-министър Любен Кънчев: България е в топ 10 на най-предпочитаните европейски туристически дестинации за летния сезон"}
{"url": "http://www.focus-news.net/news/2018/10/18/2579819/vanya-georgieva-zam-direktor-na-pp-vitosha-blizo-20-hilyadi-leva-sa-sabrani-za-vazstanovyavaneto-na-aleyata-za-hora-v-neravnostoyno-polozhenie-v-mestnostta-iglikini-polyani-blagodarenie-iztsyalo-na-daritelska-kampaniya.html", "text": "Близо 20 хиляди лева са събрани за възстановяването на алеята за хора в неравностойно положение в местността „Игликини поляни“, благодарение изцяло на дарителска кампания. Това каза за предаването   Ваня Георгиева, зам.-директор на ПП „Витоша“. Тя добави, че в местността са монтирани 3 нови площадки за такива хора, а официалното откриването на алеята ще се състои на 27 октомври, когато е и празникът на парка. А за договора, който министъра на околната среда и водите Нено Димов подписа за подобряване, поддържане и възстановяване на типове природни местообитания и видове в ПП „Витоша“, зам.-директорът на парка обясни, че основните дейности, включени в проекта са три.„Първата е свързана с подобряване на природозащитното състояние на торфените комплекси на Витоша, като едни от най-важните и уникални екосистеми в парка. Втората дейност също е свързана с подобряване на природозащитното състояние на природни местообитания, но този път говорим за 2 типа гори – едните са буковите гори, а другите са смесените гори от явор, липа и ясен. Третата дейност е свързана с опазването на орнитологичното богатство чрез изолирането на опасните електрически стълбове”, обясни Ваня Георгиева. Тя коментира и инициативата „Осинови обект“, в която към момента има 11 осиновители, които поддържат обекти на територията на парка. Тя обясни, че „осиновяването на обект“ означава полагането на грижи за поддържането на доброто състояние на съответния обект – алея.", "date": "2018.10.18", "title": "Ваня Георгиева, зам.-директор на ПП „Витоша“: Близо 20 хиляди лева са събрани за възстановяването на алеята за хора в неравностойно положение в местността „Игликини поляни“, благодарение изцяло на дарителска кампания"}
{"url": "http://www.focus-news.net/news/2018/10/18/2579820/d-r-kremena-miteva-dom-pametnik-yordan-yovkov-predstavata-za-dobrudzha-se-svarzva-s-imenata-na-nyakolko-balgarski-pisateli-izmezhdu-koito-e-tova-na-dora-gabe.html", "text": "Представата за Добруджа не като географско, а като литературно пространство се свързва с имената на няколко български писатели, измежду които е това на Дора Габе, която заема специално място със своя талант, културата и женското си очарование. Това каза в предаването „Добрич - Блян вихрен, понесен над степ ековита...“ на  Радио „Фокус“  д-р Кремена Митева, главен уредник в Дом-паметник „Йордан Йовков“ в Добрич. Отдавна в нашата литературна история са се утвърдили определения като дълголетна, непримирима, търсеща, себераздаваща се, очарована от света, жадна за живот, които неотменно свързваме с името и личността на голямата българска поетеса. „Опитаме ли се да си представим младата Дора Габе в някогашна Добруджа, сякаш дочуваме конски тропот и по прашния селски път се задава един жълт кабриолет, а на него изправено стои току-що завърнало се от странство момиче. Или пък същата девойка с големи, тъжни очи, елегантно облечена, върви из добричките улици към училището, където в началото на XX век преподава френски език. Действително земният път на поетесата започва от Добруджа. Създала у нея чувството за необятност, вдъхнала ѝ мисълта за вечност, отворила невидимите очи на душата ѝ. Плодородната долина ѝ дава жизнени сокове, сили, несломимост да тръгне света отворен сам сама. Коренът на нейния дух, на равновесието, което не позволява на ветровете да я отвеят в неведоми посоки, зародишът на нейната оптимистична, житейска философия е в Добруджа“, каза Кремена Митева. По думите ѝ завръщайки се в миналото и дните на своето детство, Дора Габе ще вижда прашните дворове, къщата с комин до облаците, прастарите дъбове, хвърлили дългите си сенки връз родното село, вретенилите пшеници и слънцето. Образи, с които поетесата обрисува Добруджа и село Дъбовик, където е родена. „Тези видения от миналото поетесата носи в сърцето си като скъпо наследство. Те я хранят с красотата си, спасяват я от болката на ежедневието. За нея родното пространство е духовен център, съответно център на света. Завръщането в него е равнозначно на духовно обновление“, каза Кремена Митева. По думите ѝ Дора Габе е преизпълнена с гордост, че е добруджанка. Пише за съдбата на родния си край и ратува за неговата свобода. В годините тя разкрива своя многостранен талант – на писател за деца и възрастни, лирик, белетрист и преводач.  \r\nЖулиета НИКОЛОВА", "date": "2018.10.18", "title": "Д-р Кремена Митева, Дом-паметник „Йордан Йовков“: Представата за Добруджа се свързва с имената на няколко български писатели, измежду които е това на Дора Габе"}
{"url": "http://www.focus-news.net/news/2018/10/18/2579816/spas-garnevski-gerb-korneliya-ninova-i-kolegite-i-v-parlamenta-sa-stsenaristi-rezhisyori-i-izpalniteli-na-glavnite-roli-v-razgrabvaneto-na-balgariya.html", "text": "Корнелия Нинова и колегите ѝ в парламента са сценаристи, режисьори и изпълнители на главните роли в разграбването на България. Това каза народният представител от ГЕРБ Спас Гърневски по време на брифинг в Народното събрание, предаде репортер на  Агенция „Фокус“ \r\n„Днес при среща с граждани Корнелия Нинова, по-известна като г-жа Импексова, е упоменала, че Бойко Борисов си заминава и БСП пристига на бял кон, за да лекува разграбена и унищожена държава. Всъщност тя не направи нищо ново, освен да препотвърди личното ми мнение, че наглостта е основна отличителна черта на БСП и най-вече е отразена в лицето на нейния лидер. По този повод като участник и наблюдател на процесите в България вече повече от 30 години, съм длъжен да напомня на г-жа Импексова, че разграбването на тази държава стартира далеч преди 1989 г., когато БКП ограби парите на държавата и ги прехвърли на външно-търговските дружества. Разграбването на тази държава започна с масовата приватизация и с фалита на банките по времето на друг виден социалист – г-н Гечев, или т.нар. проф. Гечев. Но аз отдавна съм го удостоил с титлата „академик“, защото няма друг по-голям академик в света по разграбването и фалирането на банки. Над 20 банки, с които бяха ограбени парите на обикновените българи, и именно след тези грабежи започна и самата приватизация, в която участваха тези, които са ограбили и народа, и държавата. А участник в тази приватизация е и самата г-жа Импексова“, каза още Гърневски и посочи, че тя през своята кариера по онова време е участвала в няколко борда и всички те приключват с това, че са загубени от държавата.  \r\n„С  една дума – където стъпи г-жа Импексова, трева не никне. Ако махнем „Техноимпекс“, нека стигнем до Пловдивския панаир - когато той за няколко стотин милиона активи беше придобит от г-н Гергов. И това стана точно по времето, по което г-жа Импексова беше зам.-министър на икономиката и председател на борда на Пловдивския панаир. Задавам въпроса как точно се придобиват държавни и пловдивски активи за 1 млрд. лв. от виден червен олигарх, без държавата и Община Пловдив да са получили и 5 лв. за подобна приватизация. Т.е. ако минем през „червените куфарчета“ и ги свържем с главния секретар на БСП г-н Добрев, ще видите, че това е практика, с която е станало самото ограбване на българския народ. И това продължи до 2009 г., когато тази икономическа мощ трябваше да бъде трансформирана в политическа“, каза още Гърневски. „За радост на българския народ и за негов късмет обаче дойде политическа сила, която започна и вече 9-аа година лекува раните на България от този грабеж. Но тя да каже, че други са разграбили държавата, когато тя самата е деен участник в това разграбване и да говори за някаква нова визия, това е арогантност и наглост. Защото и г-жа Нинова, и нейните колеги в парламента са сценаристи, режисьори и изпълнители на главните роли в разграбването на България. Тя три пъти ходи за тези девет години при този народ да го лъже и четвърти път отива. Но след всичките тези нейни походи сред народа, се оказва едно нещо, което ще се повтори и в бъдеще – тя отново вместо червения бюлетин, ще получи на следващите избори отново един голям червен картон. Така че БСП и лидерката г-жа Импексова могат да бъдат доволни, че ще възнаградят българския народ след следващите изброи, когато го освободят от присъствието си на българската сцена“, заяви Гърневски. \r\nЦветилена СИМЕОНОВА", "date": "2018.10.18", "title": "Спас Гърневски, ГЕРБ: Корнелия Нинова и колегите ѝ в парламента са сценаристи, режисьори и изпълнители на главните роли в разграбването на България"}
{"url": "http://www.focus-news.net/news/2018/10/18/2579821/veliko-tarnovo-mezhdunaroden-forum-za-opazvane-na-kulturnoto-i-istorichesko-nasledstvo-se-provezhda-v-grada.html", "text": "Международен форум за опазване на културното и историческо наследство се провежда във Велико Търново. Той бе официално открит в присъствието на зам.-кмета на Общината проф. Георги Камарашев, арх. Донка Колева, началник на Отдел „Културно-историческо наследство“, както и Ирена Бойновска, национален координатор на евродепутата Ева Майдел, предаде репортер на  Радио „Фокус“ – Велико Търново . \r\n„Темите, които ще бъдат разгледани, са свързани с показване на добрите практики в общините за популяризиране на културното наследство в България, както и начина на опазване и начина за прилагане на енергийна ефективност в старите сгради. Гост лектори ще бъдат експерти от Франция, представители на Националната френска асоциация „Забележителности и забележителни градове на Франция“. Това ще се случи във втория модул, в петък от 09.30 ч. Темите обхващат широк кръг от специалисти, които работят в музеите, общините, архитекти, които проектират и се занимават с реставрации на сгради – културни ценности“, посочи арх. Колева. \r\nНационалният координатор на евродепутата Ева Майдел Ирена Бойновска подчерта, че темите, които са предмет на двудневния форум, са изключително значими и през призмата на Европейския съюз. \r\n„Всички знаем, че културата и културното наследство са едни от най-важните елементи за това, да се обединява Европа, нейните държави – членки, както и гражданите й.  Радваме се, че подкрепяме инициативата, ще продължаваме да работим с всички институции в града, както досега, отворени сме и за други мероприятия, които да случваме и на други места в България“, посочи още тя. \r\nСрещата ще премине под мотото „Настояще и бъдеще за миналото“. Двудневният форум е организиран от Областен информационен център, а съорганизатори са Община Велико Търново, Общинската туристическа агенция „Царевград Търнов“, Асоциацията на общини със селища и територии на културно-историческо наследство“. \r\nМария НЕДЕВА", "date": "2018.10.18", "title": "Велико Търново: Международен форум за опазване на културното и историческо наследство се провежда в града"}
{"url": "http://www.focus-news.net/news/2018/10/18/2579815/balgariya-shte-poluchi-nad-22-mln-evro-za-preodolyavane-na-shtetite-ot-prirodnite-bedstviya-v-oblast-burgas-prez-2017-g.html", "text": "Комисарят по регионална политика Корина Крецу информира днес, че България ще получи над 2.2 млн. евро за преодоляване на щетите от природните бедствия в област Бургас в периода 25 - 30 октомври 2017 г. Това съобщиха от пресцентъра на  Министерство на регионалното развитие и благоустройството . Еврокомисарят участва в Седмия годишен форум на Стратегията на ЕС за Дунавския регион, който се провежда днес и утре в София. \r\n„Помощта е получила одобрението на Европейската комисия и след дълга процедура по промяна на бюджета на ЕК днес се получи финалното одобрение на средствата и те са на разположение на българските власти“, поясни Крецу.  \r\nЗаявлението за отпускане на средства от фонд „Солидарност“ беше подадено от България в началото на тази година. Предоставеният финансов ресурс ще допринесе за намаляване на разходите на държавата за възстановяването на основна обществена инфраструктура. \r\nКато страна членка на Европейския съюз Република България има право да получи подкрепа от фонд „Солидарност” за преодоляване на последиците от природни бедствия. До момента страната е кандидатствала за отпускане на безвъзмездна финансова помощ от фонда за покриване на част от спешните мерки за справяне с последиците от три бедствия: двете наводнения от м. юни и края на м. юли 2014 г. и бедствието във връзка с тежките зимни условия от началото на 2015 г. Общата отпусната до момента помощ от ЕК е в размер на 36 млн. лв.", "date": "2018.10.18", "title": "България ще получи над 2.2 млн. евро за преодоляване на щетите от природните бедствия в област Бургас през 2017 г."}
{"url": "http://www.focus-news.net/news/2018/10/18/2579808/varna-v-grada-zapochna-informatsionna-kampaniya-po-povod-evropeyskiya-den-za-borba-s-trafika-na-hora.html", "text": "Във Информационна кампания по повод Европейския ден за борба с трафика на хора започна във Варна по инициатива на Местната комисия за борба с трафика на хора. Това съобщиха за  Радио „Фокус“ – Варна  от Дирекция „Превенции“ в Община Варна. Инициативата преминава под мотото: „Новите комуникационни технологии отварят много врати за трафикантите на хора. Ти можеш да ги затвориш!“, като ще бъдат разпространявани информационни материали и плакати. Според организаторите целта е информирането на широката общественост за рисковете от въвличане в трафик на хора с цел сексуална и трудова експлоатация чрез интернет. \r\n Кампанията насочва общественото внимание към примамливите обяви за работа и запознанства, които могат да бъдат измамно привлекателни на пръв поглед, но в същността си да крият голям риск. Тя се осъществява съвместно с Техническия университет в града, Варненския свободен университет, Медицинския университет Варна, I ЕГ, III ПМГ „Акад. Методий Попов“, IV ЕГ „Фредерик Жолио-Кюри“, ГПЧЕ „Йоан Екзарх“, СУ за ХНИ „Константин Преславски“, ПТГ, МГ „Д-р Петър Берон“, ВТГ „Георги Стойков Раковски“, ПТГ „Проф. д-р Асен Златаров“ и ПГИ „Д-р Иван Богоров“. През тази година за пръв път в нея се включват и участници от СУ „Св. Св. Кирил и Методий“ в град Игнатиево и ОУ „Добри Войников“ в село Каменар. От Местната комисия за борба с трафика на хора със съдействието на училищните превантивни клубове, Сдружение „Младежка инициатива за устойчиво развитие“ ще организират информационни сесии и срещи с уязвими групи, ученици, студенти и професионални обучения на учители и обществени възпитатели от Варна, Долни Чифлик, Игнатиево и село Каменар. \r\nДиана СТОЕВА", "date": "2018.10.18", "title": "Варна: В града започна информационна кампания по повод Европейския ден за борба с трафика на хора"}
{"url": "http://www.focus-news.net/news/2018/10/18/2579826/dobrich-v-regionalna-biblioteka-dora-gabe-e-predstavena-izlozhba-na-kartini-ot-d-r-gala-bodicheva.html", "text": "В Регионална библиотека „Дора Габе“ е подредена изложба на картини от д-р Гала Бодичева, които са рисувани с пръсти. Тя рисува предимно жени, а в последно време и деца, без картините да бъдат портрет конкретно на някого. По-скоро те носят емоционална енергия, която напомня за определени хора. Това каза в предаването „Добрич - Блян вихрен, понесен над степ ековита...“ на  Радио „Фокус“  д-р Гала Бодичева. Тя е детски лекар, пътешественик, благодетел, който участва в многобройни каузи на добра воля, от дълги години се занимава с йога, а в последно време и с рисуване. Към това я е подтикнала нейна приятелка, а вдъхновението идва от природата, слънцето и света наоколо. Д-р Бодичева признава, че може да рисува само в светъл слънчев ден, близо до природата, а завършеността на картината идва с нейното име, например „Езерно момиче“, „Невеста“, „Влюбена жена“. Картините според техния автор са послания за добро, те разкриват красотата на всяка една жена, като излъчване, затова и тази последна изложба е наречена „Усещане за жена“. Д-р Бодичева сподели, че картините намират свой дом по един естествен начин, чрез енергията която носят. Рисуването с пръсти за нея е хоби, то е станало необходимост, която дава израз на определени чувства, създава познанства, приятелства и способства положителната енергия да се движи между хората. „Лекар съм от 30 години и помагам на моите пациенти с познания, усмивка и добронамереност. Рисувам от 9 години, това е 8 -ма моя изложба. Заредена съм с положителна енергия и обич. Тази доброта и любов споделям чрез картините си, като рисувам с пръсти и усмивка. Те са енергийни, заредени с красота, доброта и още нещо, което всеки сам усеща”, каза д-р Гала Бодичева. Изложбата „Усещане за жена“ може да бъде разгледана в централното фоайе на библиотеката до 30 октомври.  \r\nЖулиета НИКОЛОВА", "date": "2018.10.18", "title": "Добрич: В Регионална библиотека „Дора Габе“ е представена изложба на картини от д-р Гала Бодичева"}
{"url": "http://www.focus-news.net/news/2018/10/18/2579825/d-r-georgi-tomov-meditsinski-tsentar-sanamedic-varna-prez-poslednite-godini-lazernata-i-estetichna-dermatologiya-se-razvivat-s-ogromni-tempove.html", "text": "През последните години лазерната и естетична дерматология се развиват с огромни темпове и вече могат да бъдат постигани впечатляващи резултати. Това каза в интервю за  Радио „Фокус“ – Варна  д-р Георги Томов, специалист по кожни и венерически болести, естетична дерматология и лазерна медицина в Медицински център SanaMedic - Варна. Д-р Томов препоръча при желание за извършване на естетична процедура потребителите да се обръщат за консултация към специалист-дерматолог, който да предложи съответното решение.  \r\n„Съвременната естетична дерматология вече разполага с огромен набор от възможности, с които да се помогне в решаването на даден естетичен проблем. Последните години лазерната и естетична дерматология се развиват с огромни темпове и вече можем да постигнем впечатляващи резултати – да свалим 10 години от лицето на даден пациент, да решим проблеми, които довчера не е имало възможност да бъдат решени. Все по-масови стават процедурите, при които инжектираме в кожата дадено вещество, за да подобрим нейната структура, нейната еластичност и външен вид, да премахнем пигментация и други несъвършенства. Освен инжектирането на вещества в кожата, прилагането на ботокс, хиалуронови филъри, както и на други филъри, които стимулират синтеза на колаген и еластин в дермата, ние разчитаме много и на естетичните лазерни процедури, при които технологията в последните години ни дава възможност да постигнем невероятни резултати. Моят съвет е – обърнете се към компетентен специалист дерматолог, който да ви посъветва какво е най-подходящо за вашата кожа, за вашия проблем“, заяви д-р Георги Томов. \r\nМарияна ВАЛЕНТИНОВА", "date": "2018.10.18", "title": "Д-р Георги Томов, Медицински център SanaMedic – Варна: През последните години лазерната и естетична дерматология се развиват с огромни темпове"}
{"url": "http://www.focus-news.net/news/2018/10/18/2579827/pazardzhik-chetirima-dushi-sa-zadarzhani-pri-spetsializirana-politseyska-operatsiya-sreshtu-razprostranenieto-na-narkotitsi-na-teritoriyata-na-oblastta.html", "text": "Четирима души са задържани при специализирана полицейска операция срещу разпространението на наркотици на територията на областта. Това съобщиха от пресцентъра на  МВР . Единият е задържан за производство, а другите трима - за притежаване на наркотици. Служители на сектор „Противодействие на криминалната престъпност“ при ОДМВР - Пазарджик съвместно с колегите им от РУ - Септември извършили претърсване в къща в Септември. Полицаите установили, че в избеното помещение, ползвано от 49-годишен пазарджиклия, той съхранявал различни прекурсори и оборудване за производство на метамфетамин. В хода на разследването било установено, че произведеният синтетичен наркотик бил предназначен за продажба. Откритите материали са иззети, а мъжът е задържан в ареста на РУ - Септември. Изясняването и документирането на случая продължава под наблюдението на прокурор. \r\nЕкипи на РУ - Пещера проверили къщата на 38-годишен от брациговското село Козарско. Криминалистите се натъкнали на суха листна маса от глави и съцветия, с обща маса около 160 грама марихуана, според данните от полевия тест. В района на градския парк в Пещера органите на реда засекли 22-годишен от същия град. У него са открити две полиетиленови пликчета с почти 5 грама метамфетамин. Аналогичен е и случаят в парка пред гарата във Велинград. Служители на управлението в курорта проверили 21-годишен от с.Дорково, който носел със себе си полиетиленово топче със суха марихуана. Спрямо тримата се водят полицейски производства.", "date": "2018.10.18", "title": "Пазарджик: Четирима души са задържани при специализирана полицейска операция срещу разпространението на наркотици на територията на областта"}
{"url": "http://www.focus-news.net/news/2018/10/18/2579823/plovdiv-regionalnata-inspektsiya-po-okolnata-sreda-i-vodite-e-ustanovila-neorganizirano-emitirane-na-prah-na-ploshtadkata-na-kariera-tseh-rodopi-v-zemlishteto-na-selo-belashtitsa.html", "text": "Регионалната инспекция по околната среда и водите в Пловдив е установила неорганизирано емитиране на прах на площадката на кариера „Цех Родопи“ в землището на село Белащица. Това съобщиха за  Радио „Фокус“ – Пловдив  от екоинспекцията. Това е станало в съвместна среща с представители на Министерството на енергетиката, Министерството на земеделието, храните и горите, Инспекцията по труда – Пловдив, концесионерите, жители от селата Белащица, Гълъбово и община Куклен. На място е констатирано нарушаване дължината на ръкава към транспортна лента на сортиращата инсталация и изнесен прах по републиканската пътна мрежа в участъка от кариерата до кантара на обекта. На концесионерите на двете кариери са дадени предписания за увеличаване кратността на измиване на вътрешните пътища, недопускане работа на инсталациите без оросителна система, включително и създаване на водна завеса. Изискванията са концесионерите да измиват частта от републиканската пътна мрежа, използвана от дружеството за недопускане на неорганизирано емитиране на прах при движение на транспортните средства, ползващи пътя. Срокът за изпълнение на предписанията е седмица от датата на получаването им. \r\nКариерите са разположени в район за оценка и управление на качеството на атмосферния въздух, в който нивата на показател фини прахови частици са превишени. Регионалната инспекция по околната среда и водите в Пловдив се е произнесла на 17 юли тази година за новата концесионна площ „да се извърши оценка на въздействието върху околната среда”, тъй като се очаква значително вредно въздействие върху здравето на хората и околната среда. В заданието за изготвяне на доклада ще залегне отчитане влиянието на всички инвестиционни намерения в района, включително оценка на кумулативния ефект от двете съществуващи кариери. Като се отчита влошеното качество на атмосферния въздух в Агломерация Пловдив, извършването на дейности, които допринасят за увеличаване на фини прахови частици във въздуха е нецелесъобразно за опазване на здравето на хората и околната среда. В тази връзка кметовете на общини е препоръчително да не отреждат терени за такъв тип дейности. \r\nНа срещата не са присъствали представители на Община Родопи и кметство Белащица. По този повод екоинспекцията е информирала кмета на община Родопи във връзка с изпълнение на законовите му задължения за контрол на качеството на атмосферния въздух, както и определяне на схема или график за транспорт на добития инертен материал от кариерите, съгласно екологичното законодателство.", "date": "2018.10.18", "title": "Пловдив: Регионалната инспекция по околната среда и водите е установила неорганизирано емитиране на прах на площадката на кариера „Цех Родопи“ в землището на село Белащица"}
{"url": "http://www.focus-news.net/news/2018/10/18/2579830/zam-ministar-lyuben-kanchev-59-ot-balgarite-predpochitat-da-pochivat-vav-vatreshnostta-na-stranata-a-samo-41-otivat-na-more.html", "text": "59 % от българите предпочитат да почиват във вътрешността на страната, а само 41 % отиват на море. Това заяви пред журналисти в Смолян заместник-министърът на туризма Любен Кънчев, който присъства на откриването на ХV Туристическо изложение „Планините на България – гостоприемство в четири сезона“, предаде репортер на  Радио „Фокус“ – Смолян . По думите на зам.-министър Кънчев, вече се оценява това, което имаме като стойност. Българинът е качествен турист и иска през лятото да посети и други дестинации освен Черноморието, което показва, че ние започваме да си обичаме страната чрез туризма, допълни Кънчев. \r\nТой отбеляза, че туристическото изложение, което бе открито днес в Смолян е от голямо значение, защото чрез него първо се показва на всички потребители какво се предлага и второ – отделните дестинации ще могат да се сравнят помежду си. Зам.-министър Кънчев препоръча всяка една дестинация да открие своята идентичност, своята легитимност, с която да се яви на пазара. „Това е много ценно във връзка с политиката на Министерството на туризма за диверсификация на пазара. Когато ние предложим едно ветрило от възможности, които да задоволяват колкото се може повече нужди, тогава ние ще имаме реално успешна туристическа година с четири сезона и ще можем да се похвалим, че туризма задоволява наистина нуждите на всички, които искат да дойдат в България“, каза още зам.-министър Кънчев. \r\nНели ГЕРГЬОВСКА", "date": "2018.10.18", "title": "Зам.-министър Любен Кънчев: 59 % от българите предпочитат да почиват във вътрешността на страната, а само 41 % отиват на море"}
{"url": "http://www.focus-news.net/news/2018/10/18/2579824/aleksandar-ivanov-gerb-na-bsp-vse-oshte-ne-y-e-oteknal-shamarat-koyto-poluchi-na-chastichnite-mestni-izbori-tozi-uikend-ot-1080-izbirateli-samo-50-glasuvaha-za-neya.html", "text": "На БСП все още не й е отекнал шамарът, който получи на частичните местни избори този уикенд – от 1080 избиратели само 50 гласуваха за нея. Това каза народният представител от ГЕРБ Александър Иванов по време на брифинг в Народното събрание, предаде репортер на  Агенция „Фокус“ \r\n„За пореден път сме свидетели и то в рамките на последните няколко дни как БСП живеят в илюзорен свят и в някаква друга държава. За съжаление, може би още не им е отекнал шамарът, който получиха от избирателите този уикенд по време на частичния вот на местните избори, където от 1080 гласоподаватели само 50 гласуваха за тях. И може би още им трябва време да се възстановят, но искам да ги запозная с някои цифри, които са широко обсъждани и те да се опитат да ги дискутира - 11 млрд. лв. фискален резерв, 105 млрд. лв. БВП, под 6% безработица, инфлация под средната за еврозоната, очакваните приходи в държавата всяка година се увеличават поради по-добрата работа на приходните агенции и изсветляването на икономиката, под 6% контрабанда на цигари при 36% през 2009 г., 2,7 млрд. лв. за здравеопазване през 2009 г. и 4,7 млрд. лв. през 2018 г.“, каза още Иванов. \r\nТой посочи, че всичко това показва, че от БСП за пореден път злоупотребяват с общественото внимание, което все още получават. „И единственият начин да налеят интерес към себе си – било то и медиен, е чрез сериозни манипулации. Да отбележим също един съществен факт – поради ръста на икономиката и финансова дисциплина България има реален шанс да влезе в единния валутен съюз. Това признание не се дава от БСП, ГЕРБ или „Обединени патриоти“, а от Европейската централна банка и нашите европейски партньори. Така че нека да обърнем внимание на стойностните неща и нека да си кажем, че българската икономика работи все по-добре, въпреки мантрите, които БСП повтарят. Така че с реални послания и действия ние ще продължим по нашата управленска програма“, заяви Иванов. \r\nЦветилена СИМЕОНОВА", "date": "2018.10.18", "title": "Александър Иванов, ГЕРБ: На БСП все още не й е отекнал шамарът, който получи на частичните местни избори този уикенд – от 1080 избиратели само 50 гласуваха за нея"}
{"url": "http://www.focus-news.net/news/2018/10/18/2579831/1-tv-makedoniya-gratskite-medii-hvarlyat-svetlina-varhu-ostavkata-na-nikos-kotsiyas.html", "text": "Обвиненията от Панос Каменос към Никос Коцияс за лошо управление на тайните фондове, изглежда, е било това, което е преляло чашата и е тласнало вече бившия министър на външните работи на Гърция да си подаде оставката. Гръцките медии анализират подробно причините за напускането на Коцияс и според тях конфронтацията на заседанието на кабинета във вторник за фондовете и договора с Македония е била само последната капка, коментира  скопският телевизионен канал „1 ТВ“ . \r\nСпоред медиите в южната ни съседка, между ръководителя на дипломацията и премиера са се появили различни виждания по определени теми в периода, когато са се обтегнали руско-гръцките отношения. \r\nКакто предава кореспондентът на МИА от Атина, оставката на Коцияс продължава да е главната тема в страната и медиите са се впуснали да търсят причините за нея. \r\n„Ципрас пожертва Коцияс“, „Плати грешният министър“, „Зависимост от Каменос“, „Послание на Ципрас до няколко страни: Няма да ви толерирам“, са част от заглавията в гръцките вестници и електронни издания. \r\nСпоред телевизия „Антена“, Коцияс смятал, че Ципрас не му е оказал подкрепа на правителственото заседание, не е заел неговата страна в кавгата с Каменос, независимо от политическата цена на бившия външен министър като подписник на Договора от Преспа, а това несе е случило и когато последният е бил нападнат лично с писмата с куршуми, земята с кръв и други подобни. \r\nВестник „Катимерини“, позовавайки се на сътрудници на Коцияс, пише, че той се е обидил от нападките на Каменос, „че е човек на Сорос и че краде от фондовете“. По време на заседанието на кабинета, според същите източници, допълнителни обиди от министъра на отбраната към министъра на външните работи е предизвикало предложение от Коцияс закона за контрола на тайните фондове да важи за всички министерства , по същия начин, както и за външното ведомство. \r\nКонкретно, Коцияс е искал да поеме инициативата депутатите да гласуват закон, с който парламента да отговаря за контрола на тайните средства от всички министерства. Към днешна дата въз основа на законодателни разпоредби се контролира само фонда на външното министерство и то въз основа на Закона, предложен от самия Коцияс в началото на 2017 година. \r\nГръцката телевизия „Скай“, както и други медии в Гърция, коментират, че отношенията между външния министър и Ципрас са се охладили покрай кризата в руско-гръцките отношения. Тогава, както твърди телевизията, е имало съществени различия и различни възприятия по определени въпроси. Не че Ципрас не е бил съгласен с експулсирането на руски дипломати, но не е одобрявал начина, по който е бил разглеждан въпроса. Премиерът дори обмислял да замине на посещение в Москва (7 декември) сам, без Никос Коцияс. \r\n„Скай“, позовавайки се на своя информация, съобщава, че преди една година е имало още една оставка на външния министър, която тогава не е приета от министър-председателя. \r\nТова, което се опитват да предвидят гръцките медии е какви ще бъдат следващите ходове на Коцияс, който не е член на управляващата СИРИЗА (Съюз на радикалната левица), а е лидер на Движението за идеи и действия „Прато“, от което има трима депутати в народното събрание. \r\nВ светлината на оставката движението свика извънредно заседание на политическия си секретариат в четвъртък, а в понеделник бившият външен министър, като лидер на Прато, ще изнесе реч на остров Крит. \r\nСъщо така остава загадка дали предаването на поста от Коцияс на Ципрас ще се състои в Министерството на външните работи. \r\nПревод и редакция:", "date": "2018.10.18", "title": "„1 ТВ“ (Македония): Гръцките медии хвърлят светлина върху оставката на Никос Коцияс"}
{"url": "http://www.focus-news.net/news/2018/10/18/2579832/zam-ministar-krasimir-parvanov-minnodobivnata-industriya-ima-strategichesko-znachenie-za-ikonomicheskata-stabilnost-i-energiynata-sigurnost.html", "text": "Миннодобивната индустрия в България е важен фактор за икономическата стабилност и енергийната сигурност. Това каза заместник-министърът на енергетиката Красимир Първанов, който участва в тържественото честване 65-ата годишнина от създаването на Минно-геоложкия университет „Св. Иван Рилски“, съобщиха от пресцентъра на  Министерство на енергетиката . \r\nПред участниците в церемонията заместник-министър Първанов подчерта, че образованието в университета е на световно равнище и това дава стабилна основа за развитието на сектора. По неговите думи, професионализмът и усилията на целия екип на университета, с които осигуряват висококвалифицирани кадри за българския минерално-суровинен отрасъл, гарантират водещата позиция на страната в европейския рудодобив.  \r\nЗаместник-министър Първанов изтъкна минерално-суровинният отрасъл като един от успешните примери за въвеждане на дуалното обучение – механизъм, който гарантира завършване целия цикъл на обучение на квалифицираните кадри у нас, които започват стажа си именно в МГУ.  \r\nОт името на министъра на енергетиката Теменужка Петкова той поднесе плакет за годишнината на висшето училище на ректора му - проф. д-р Любен Тотев.  \r\nВ заключение заместник-министър Първанов подчерта, че само с обединените усилия на цялото общество може да се постигнат устойчиви решения за бъдещето на индустрията и защита на минния сектор на международно равнище, за осигуряване на условия за неговото конкурентно и пазарно развитие.", "date": "2018.10.18", "title": "Зам.-министър Красимир Първанов: Миннодобивната индустрия има стратегическо значение за икономическата стабилност и енергийната сигурност"}
{"url": "http://www.focus-news.net/news/2018/10/18/2579833/kyustendil-opredelen-e-nov-nachalnik-na-regionalnoto-upravlenie-na-obrazovanieto.html", "text": "Определен е нов началник на Регионално управление на образованието (РУО) в Кюстендил. Това съобщиха за  Радио „Фокус” – Кюстендил  от институцията. Мястото на досегашния началник на управлението Радостина Новакова е заето от Мая Стойчева – Николова. До момента тя е била старши експертът по природни науки и екология в структурата. Досегашният дългогодишен началник Радостина Новакова вече е на работа в Министерство на образованието и науката като директор на Дирекция “Квалификация и кариерно развитие“. Тя е била единственият кандидат за позицията. Мая Стойчева ще изпълнява длъжността началник на РУО – Кюстендил до провеждането на конкурс. \r\nВенцеслав ИЛЧЕВ", "date": "2018.10.18", "title": "Кюстендил: Определен е нов началник на Регионалното управление на образованието"}
{"url": "http://www.focus-news.net/news/2018/10/18/2579836/dobrich-shtabat-za-izpalnenie-na-obshtinskiya-plan-za-zashtita-na-naselenieto-pri-bedstviya-i-avarii-provede-zasedanie-po-povod-podgotovkata-za-zimniya-period.html", "text": "Заседава Щабът за изпълнение на общинския план за защита на населението при бедствия и аварии по повод подготовката за зимния период, предаде кореспондент на  Радио „Фокус” – Варна . На заседанието не присъстваха представители на Пожарната, ОДМВР и Областно пътно управление, но от ведомствата ще бъдат изискани доклади по темата. В залата присъстваха и представиха информация представители на различни звена. За зимата са осигурени 10 аварийни екипа за отстраняване на аварии по електропреносната мрежа. Бе изразено притеснение, че ако изкопните работи по водния цикъл продължат, това може да създаде проблеми в работата на доставчици на електроенергия и газ в града.  \r\nКметът Йордан Йорданов уточни, че съвсем скоро изкопните работи почти ще приключат, звеното по проекта ще бъде уведомено за притесненията от евентуални аварии след приключване на дейностите, за да се вземат своевременно мерки и да се предотвратят трудности в работата. Д-р Емилия Баева, зам.-кмет „Хуманитарни дейности“, информира, че учебните заведения са готови за есенно-зимния период по отношение на отоплението. Детските градини и ясли се отопляват на газ. При културните институции единствено са в ход два ремонта в Органова зала – на отоплителната инсталация и на покрива. Инж. Катя Керанова от МБАЛ – Добрич съобщи, че лечебното заведение е готово за зимата по отношение на отопление, медикаменти и храна. Осигурена е възможност за болните на хемодиализа в случай на тежка зимна обстановка да бъдат хоспитализирани до нормализиране на условията, които да позволяват транспортиране на нуждаещите се. „В ДКЦ – 1 най-голямата грижа е отоплението\", каза директорът д-р Мариян Ананиев. Направена е рутинна профилактика. Осигурени са климатици като резервен вариант в случай на аварии, но те не са достатъчни. В ДКЦ – 2 е в наличност система за превенция срещу заледяване на водосточните тръби, здравното заведение също е готово за зимата.  \r\nЖулиета НИКОЛОВА", "date": "2018.10.18", "title": "Добрич: Щабът за изпълнение на общинския план за защита на населението при бедствия и аварии проведе заседание по повод подготовката за зимния период"}
{"url": "http://www.focus-news.net/news/2018/10/18/2579835/zam-predsedatelyat-na-ns-emil-hristov-shte-se-sreshtne-sas-zam-predsedatelya-na-postoyanniya-komitet-na-obshtokitayskoto-sabranie-na-narodnite-predstaviteli-tsao-dzienming.html", "text": "Заместник-председателят на Народното събрание Емил Христов ще се срещне на 19 октомври 2018 г. със заместник-председателя на Постоянния комитет на Общокитайското събрание на народните представители Цао Дзиенминг. Това съобщиха от пресцентъра на  Народното събрание . Гостът е начело на делегация, която ще бъде на посещение в България от 19 до 21 октомври 2018 г. и ще участва в Четвъртата среща на местните ръководители на Китайската народна република и страните от Централна и Източна Европа.  \r\nСрещата на заместник-председателя на Народното събрание Емил Христов с Цао Дзиенминг ще бъде в 9.40 часа в зала „Запад“ на Народното събрание. Гостите ще разговарят с народните представители от Групата за приятелство България – Китай в 44-тото Народно събрание в 10.35 часа. Те ще бъдат поздравени в пленарната зала на българския парламент.  \r\nПо време на визитата си в България заместник-председателя на Постоянния комитет на Общокитайското събрание на народните представители Цао Дзиенминг ще има среща с президента на Република България Румен Радев.", "date": "2018.10.18", "title": "Зам.-председателят на НС Емил Христов ще се срещне със зам.-председателя на Постоянния комитет на Общокитайското събрание на народните представители Цао Дзиенминг"}
{"url": "http://www.focus-news.net/news/2018/10/18/2579837/burgas-prodalzhava-nabiraneto-na-proekti-za-initsiativata-bulevart-mrezha-na-setivata.html", "text": "Инициативата „БулевАрт - Мрежа на сетивата“ навлиза във втория етап за набиране на кандидати, които да се включат в превръщането на централната градска част в новия творчески квартал на Бургас. Това съобщиха от пресцентъра на  Община Бургас . Повече подробности за условията за кандидатстване и финансиране на идеите ще бъдат представени по време на информационния ден, който ще се проведе в сградата на Бизнес инкубатора на ул. „Александър Батенберг“ 28 от 17.30 часа.", "date": "2018.10.18", "title": "Бургас: Продължава набирането на проекти за инициативата „БулевАрт - Мрежа на сетивата“"}
{"url": "http://www.focus-news.net/news/2018/10/18/2579838/plamena-zayachka-abv-mladezhi-s-memoranduma-koyto-podpisahme-s-mladezhkata-organizatsiya-na-edinna-rusiya-shte-se-borim-za-nalagane-na-pozitsiya-v-balgariya-sreshtu-sanktsiite-na-rusiya.html", "text": "С меморандума, който подписахме с младежката организация на Единна Русия, ще се борим за налагане на позиция в България срещу санкциите на Русия. Това каза в интервю за  Агенция „Фокус“  председателят на АБВ-Младежи Пламена Заячка. „Другото, което ще направим още следващия месец, е да отидем в Брюксел, където ще кажем ясно и силно, че сме против двойните стандарти. Не може за България да има едни стандарти, а за другите – други. Не може „Северен поток“ да икономически, а „Южен поток“ да е зависимост от Русия. Това е политизация и неравноправие. Не на такива основи е мислен и граден ЕС. Затова ние сме против двойните стандарти и за свалянето на санкциите от Русия, заради които страда и България. Имаме над 80 млн. загуби годишно заради тях“, коментира Заячка. \r\nПо думите ѝ с младежите от Млада гвардия е приключил преговорният процес. „Преди 2 години АБВ и Единна Русия подписаха споразумение за съвместни действия и развитие на нива организации. Вече две години по-късно започваме работа с младежката организация на Единна Русия. Подписахме меморандум за сътрудничество за развитие в няколко направления. Имаме в културно, историческо направление. Планираме съвместни чествания на наближаващите годишнини. Имаме 141 години от Плевенската епопея, догодина 140 години от Константинополския мирен договор, 140 години дипломатически отношения между България и Русия. Предвиждаме няколко съвместни инициативи, които ще разгърнем в следващите месеци. Положително сме настроени“, каза още Пламена Заячка. \r\nЛюба АЛЕКСИЕВА Пълния текст на интервюто четете по-късно в „Мнение”", "date": "2018.10.18", "title": "Пламена Заячка, АБВ-Младежи: С меморандума, който подписахме с младежката организация на Единна Русия, ще се борим за налагане на позиция в България срещу санкциите на Русия"}
{"url": "http://www.focus-news.net/news/2018/10/18/2579822/ministar-ekaterina-zaharieva-dunavskata-strategiya-uspya-da-brandira-markata-dunav-kato-reka-koyato-svarzva-a-ne-koyato-razdelya.html", "text": "През последните години Дунавската стратегия успя да направи няколко неща, най-важното от които беше брандирането на марката „Дунав“ – Дунав не като река, която разделя, а като река, която свързва. Това каза вицепремиерът и министър на външните работи Екатерина Захариева на официалното откриване на Седмия годишен форум на Стратегията на ЕС за Дунавския регион, предаде репортер на  Агенция „Фокус“ .  \r\n„Дунавската стратегия е да сближава хората, да помага на бизнеса. Много важна част от нейните приоритети е образованието, младежта, културата и туризма. И това са темите, избрани от първото българско председателство на Дунавската стратегия, което по щастлива случайност съвпадна и с първото българско председателство на Съвета на ЕС“, отбеляза Захариева. „Когато преди 8 години европейските лидери се разбраха да създадат и да одобрят Дунавската стратегия, основната цел беше да подпомагаме бизнеса, да свързваме хората, да направим по-видим Дунавския регион, да обединим един от най-развитите региони в ЕС с едни от не толкова или най-слабо развитите и да включим 5 държави, които не са членове на ЕС, но се стремят към европейска интеграция“, посочи министър Захариева, като припомни, че и един от основните приоритети на българското председателство на Съвета на ЕС бе интеграцията на страните от Западните Балкани. „Убедена съм, че през последните години Дунавската стратегия успя да направи няколко неща, най-важното от които беше брандирането на марката „Дунав“ – Дунав не като река, която разделя, а като река, която свързва, и Дунавският регион - като един от най-красивите, с богато културно наследство, с едни от най-талантливите и мотивирани хора“, заяви Захариева. По думите й в рамките на Стратегията са били финансирани не малко проекти и са били създадени много работни места. „Разбира се ние винаги сме длъжни да искаме повече. Поздравявам българското председателство за идеята да направим анализ какво сме постигнали и да се опитваме да наградим направеното до момента“, каза още тя.  \r\nВесела АЛЕКСАНДРОВА", "date": "2018.10.18", "title": "Министър Екатерина Захариева: Дунавската стратегия успя да брандира марката „Дунав“ – като река, която свързва, а не която разделя"}
{"url": "http://www.focus-news.net/news/2018/10/18/2579839/vodeshti-detski-spetsialisti-ot-umbalsm-nipirogov-izvarshvat-profilaktichni-pregledi-v-burgas-na-27-oktomvri.html", "text": "Водещи специалисти от университетската спешна болница \"Н. И. Пирогов\" ще извършат безвъзмездни профилактични прегледи на деца в Бургас в последната събота от месеца - 27 октомври, в ДКЦ I.  Това каза създателят на Национална програма \"Детско здраве-Пирогов\" д-р Асен Меджидиев, който е и председател на Столична Лекарска Колегия към БЛС и началник на отделението по УНГ в \"Пирогов\" на пресконференция в Община Бургас, съобщиха от пресцентър на  Община Бургас .Високоспециализираните прегледи ще се извършват след предварително записване, което стартира от днес, на телефона на регистратурата в ДКЦ I - 056 810571, всеки ден между 13.00 и 19.00 часа. Желаещите трябва да запишат имената на детето, възрастта /до 18 г./ и за какъв специалист - УНГ, ортопед или др. Ако детето разполага вече с направени изследвания или някаква друга медицинска документация трябва да я носи и покаже по време на прегледа. \"Със съдействието на Община Бургас и ДКЦ I доказани специалисти от \"Пирогов\" ще посетят Бургас следващата събота, за да извършат безвъзмездни прегледи на деца в областта на УНГ, хирургия, ортопедия, урология, неврохирургия, офталмология и кардиология. Целта ни е профилактика и диагностика на редица хронични заболявания, които могат да бъдат овладени по-успешно в ранна възраст като гръбначни изкривявания, деформации на ходилата, на опорно-двигателния апарат и др. Откакто стартирахме програмата преди пет години прегледахме 7000 деца от девет различни града в цялата страна. Интересът към нея расте, но освен това смятаме следващата крачка да бъде изграждането на кол центрове за директна денонощна връзка с нас за консултации с местните медици при по-тежки или спешни случаи\", разказа създателят на НП \"Детско здраве-Пирогов\" д-р Асен Меджидиев. Подробности за инициативата предоставиха още доц. д-р Христо Шивачев - председател на Съвета на директорите на УМБАЛСМ \"Н. И. Пирогов\", координатор на Специализирания комплекс по детски болести и началник на Клиниката по детска хирургия в болницата, зам.-кметът по здравеопазване на Бургас д-р Лорис Мануелян и д-р Калина Ишкиева - управител на ДКЦ I. \"За нас е много важно да наблегнем на профилактиката и прегледите в ранна възраст. Всичко това го правим заради здравето на нашите деца. Ранните диагностика и лечение ще предотвратят настъпващи усложнения и хронифицирането им, ще намалят броя на хоспитализациите и себестойността на лечението. Предоставяме възможност за лесен достъп до преглед при доказани специалисти в неработен и неучебен ден\", допълни доц. д-р Христо Шивачев - началник на Клиниката по детска хирургия в УМБАЛСМ \"Н. И. Пирогов\". \"Тази инициатива е единствената, която идва директно от лекарското съсловие. За родителите и децата в Бургас това ще бъде много полезно. Община Бургас подкрепя напълно програмата и приветства всички медици, които участват в нея\", заяви зам.-кметът по здравеопазване и превенции д-р Лорис Мануелян. Д-р Меджидиев сподели още, че вече е обсъдено да бъде направена кампания в бургаските учебни заведения от местни лекари, която ще бъде допълнителна превенция за децата, а през април ще проведат съвместна среща с бургаските си колеги за анализиране и обобщаване на резултатите от извършените прегледи. \"ДКЦ I също ще се включи в инициативата като предостави на 27 октомври от 9 до 15 часа в кабинетите си на 3-ия и 4-ия етаж за извършване на прегледите\", каза управителят на ДКЦ I д-р Ишкиева. Лекарите, които ще преглеждат в Бургас са доказани медици с дългогодишен опит, завеждащи клиники и отделения в УМБАЛСМ \"Н. И. Пирогов\": \r\nПроф. д-р Асен Балтов - изпълнителен директор на \"Пирогов\", детска травматология; \r\nД-р Цоцомански - завеждащ Отделение \"Детска травматология\"; \r\nДоц. д-р Христо Шивачев - началник Клиника \"Детска хирургия\"; \r\nД-р Асен Меджидиев - председател на Столична Лекарска Колегия към БЛС и началник Отделение УНГ; \r\nД-р Ботева - УНГ; \r\nД-р Праматарова - завеждащ Отделение \"Офталмология\"; \r\nД-р Пеев - началник Клиника \"Детска урология\"; \r\nД-р Попов - Урология; \r\nД-р Габровски - Детска неврохирургия; \r\nД-р Галя Тодорова - Детска кардиология; \r\nД-р Страхинова - Детска образна диагностика и ехография", "date": "2018.10.18", "title": "Водещи детски специалисти от УМБАЛСМ \"Н.И.Пирогов\" извършват профилактични прегледи в Бургас на 27 октомври"}
{"url": "http://www.focus-news.net/news/2018/10/18/2579840/burgas-atelie-r-e-nay-novata-hudozhestvena-galeriya-v-grada.html", "text": "„Ателие R“ е най-новата художествена галерия в Бургас, която разширява периметъра на артистичното пространство в морския град. Това съобщиха от пресцентъра на  Община Бургас . В основата на нейното създаване са Мариана Рачева и нейният съпруг Димитър. Подкрепа в това начинание получават от доайените на изобразителното изкуство в Бургас  – художниците Райна и Енчо Рачеви. В момента техни картини са изложени в галерията, а всеки ценител на изкуството може да закупи избрана от него творба. „Ателие R“ отвори врати с представянето на изложба. В нея са включени произведения на Ясен Голев, Евдокия Манева, Иван Милев и Руси Костадинов. Експозицията представя акварел, живопис, пластика и скулптура.", "date": "2018.10.18", "title": "Бургас: „Ателие R“ е най-новата художествена галерия в града"}
{"url": "http://www.focus-news.net/news/2018/10/18/2579843/burgas-okrazhnata-prokuratura-predade-na-sad-podsadim-za-telesno-naranyavane-koeto-dovelo-do-prichinyavane-na-smartta-na-sestra-mu.html", "text": "Окръжната  прокуратура предаде на съд подсъдим Борислав С. за умишлено нанесена тежка телесна повреда, която довела до причиняване по непредпазливост на смъртта на сестра му. Това съобщиха от пресцентъра на  Апелативна прокуратура-Бургас . Окръжна прокуратура – Бургас предаде на съд Борислав С. Той е подсъдим за това, че причинил по непредпазливост смъртта на сестра си, настъпила (на 19.06.2018г.), в болнично заведение в резултат на настъпила сърдечна слабост във връзка с развит хепаториален синдром, причинен от остра кръвозагуба, получена вследствие от умишлено нанесена й от него тежка телесна повреда, изразяваща се в разкъсан черен дроб и жлъчен мехур, довели до общо разстройство на здравето опасно за живота, извършена чрез нанасяне на множество удари с крака и ръце в коремната област на пострадалата. Телесните увреждания са осъществени в жилищен имот, находящ се в гр.Созопол, във времевия диапазон от 09.00ч. до 10.00ч. на 17.06.2018г., като е налице пряка причинна връзка между причинените травми и последвалата смърт – престъпление по чл.124, ал.1, предл.1, вр. чл.128, ал.1, вр. ал.2 от НК. Окръжен съд – Бургас е насрочил заседанието си за 19.10.2018г.", "date": "2018.10.18", "title": "Бургас: Окръжната прокуратура предаде на съд подсъдим за телесно нараняване, което довело до причиняване на смъртта на сестра му"}
{"url": "http://www.focus-news.net/news/2018/10/18/2579834/ministar-neno-dimov-dokraya-na-mesetsa-shte-bade-publikuvana-za-obshtestveno-obsazhdane-programata-za-podobryavane-na-kachestvoto-na-atmosferniya-vazduh.html", "text": "Докрая на този месец ще бъде публикувана за обществено обсъждане програмата за подобряване на качеството на атмосферния въздух , а след това предложена за одобрение от Министерски съвет. Това каза министърът на околната среда и водите Нено Димов по време на представянето на Националната програма за подобряване качеството на атмосферния въздух 2018-2024 г. пред Комисията по околна среда и води, предаде репортер на  Агенция „Фокус“ . По думите му става въпрос за средносрочна програма, която цели постигане на нормите на закона и качеството на живот на хората. „Още 2016 г. е възложено на Световна банка да направи национална програма с конкретни предложения, времеви график и ресурс, за да може устойчиво да бъде решен този проблем. Успоредно с тази задача МОСВ продължи да работи и текущо“, каза още министър Димов. \r\nПо думите му миналата година през април България е получила присъда на първа инстанция във връзка с неспазване на нормите за чистотата на атмосферния въздух и сме в навечерието на втората фаза от този етап. Министърът заяви, че в тази връзка програмата идва навреме. Министър Димов уточни, че проблемът с качеството на въздуха  е идентифициран от доста време. „Немалко български градове неотговарят на нормите по европейско и българско законодателство за качеството на въздуха по отношение на фините прахови частици“, обясни министър Димов.  \r\nДеница КИТАНОВА", "date": "2018.10.18", "title": "Министър Нено Димов: Докрая на месеца ще бъде публикувана за обществено обсъждане програмата за подобряване на качеството на атмосферния въздух"}
{"url": "http://www.focus-news.net/news/2018/10/18/2579813/yordan-mladenov-bsp-darzhavata-ne-tryabva-da-e-mashteha-za-kooperatsiite-neynata-rolya-e-da-stimulira-i-podpomaga-kooperativnoto-dvizhenie.html", "text": "БСП да поведе борба за връщането на държавността в България. Tова поискаха от народните представители на левицата Йордана Младенов и Даниел Йорданов граждани, производители и търговци на земеделска продукция, съобщиха от пресцентъра на  НС на БСП . Двамата депутати посетиха стоковото тържище в село Първенец. \r\n„Държавата не трябва да е мащеха за кооперациите. Нейната роля е да стимулира и подпомага кооперативното движение. Тя трябва да е партньор в този процес, за да може да създадем едно конкурентоспособно земеделие”, посочи Йордан Младенов.  \r\nДаниел Йорданов допълни, че кооперациите имат сериозен социален ефект, затова трябва да бъдат подпомагани. „Те дават живот на селата и много населени места разчитат изцяло на тяхната помощ.”, каза още депутатът. \r\n Бившият зам.-министър на земеделието Явор Гечев изрази мнение, че кооперирането може да бъде стимулирано със специални мерки. „Трябва да помислим за диференциран праг на субсидиите, при който кооперативните структури с много собственици да имат различни прагове”, обясни той един от вариантите да се стимулира кооперирането.", "date": "2018.10.18", "title": "Йордан Младенов, БСП: Държавата не трябва да е мащеха за кооперациите, нейната роля е да стимулира и подпомага кооперативното движение"}
{"url": "http://www.focus-news.net/news/2018/10/18/2579812/kathimerini-gartsiya-turski-prouchvatelen-korab-e-zabelyazan-kray-zapadniya-bryag-na-kipar.html", "text": "Турският проучвателен кораб „Барбарос“ е забелязан край западния бряг на Кипър в сряда, след като предния ден Анкара изпрати навигационен телекс, в който изрази намерението си да проведе сондажи за природен газ в Изключителната икономическа зона на Кипър след 1 февруари, съобщава  онлайн изданието на вестник Kathimerini . \r\n„Барбарос“ е бил в район на 70 морски мили от Кипър между Пафос и Крит и това се случва само един ден, след като Вашингтон призова Турция да се въздържа от действия, които могат да способстват за допълнително нарастване на напрежението в Източното Средиземноморие, отбелязва вестникът. \r\nПревод и редакция:", "date": "2018.10.18", "title": "Kathimerini (Гърция): Турски проучвателен кораб е забелязан край западния бряг на Кипър"}
{"url": "http://www.focus-news.net/news/2018/10/18/2579846/ministar-rumen-porozhanov-neobhodimo-e-oshte-po-aktivno-vzaimodeystvie-mezhdu-darzhavnite-predpriyatiya-i-regionalnite-direktsii-po-gorite-v-opazvaneto-na-gorskite-teritorii.html", "text": "Вие сте стопаните на горските територии и най-добре познавате проблемите в тях. Необходимо е още по-активно взаимодействие между държавните предприятия и регионалните дирекции по горите, за да се намерят нови и конструктивни решения, които да имат най-голям ефект в опазването на българските гори. Това заяви министър Румен Порожанов на работно съвещание по проблемите, свързани с опазването на горските територии, което се проведе в Министерство на земеделието, храните и горите (МЗХГ), съобщиха от пресцентъра на  министерството .  \r\nВ заседанието участие взеха зам.-министърът на земеделието, храните и горите Атанас Добрев, и.д. директорът на Изпълнителна агенция по горите инж. Росен Попсавов, както и директорите на дирекции в МЗХГ, ИАГ, държавните горски предприятия и 16-те регионални дирекции по горите.  \r\nПредложени бяха промени в нормативната уредба, организацията на работа, подобряване на техническото и кадрово обезпечаване с цел повишаване ефективността от дейностите по контрол по опазване на горските територии.  \r\n„Отговорно изпълнение на задълженията от всички служители в системата на горите. Оптимизиране на работата за противодействие на незаконните дейности в горите и постигане на по-добри резултати – това е нашата основна задача“, каза Атанас Добрев, зам.-министър на земеделието, храните и горите.  \r\nДруг важен въпрос, който се обсъди на днешната среща бе снабдяването на населението с дърва за огрев. На територията на цялата страна са проведени срещи с кметовете на общини. Заявени са необходимите количества, които регулярно се осигуряват от страна на държавните горски и ловни стопанства.", "date": "2018.10.18", "title": "Министър Румен Порожанов: Необходимо е още по-активно взаимодействие между държавните предприятия и регионалните дирекции по горите в опазването на горските територии"}
{"url": "http://www.focus-news.net/news/2018/10/18/2579845/plamena-zayachka-abv-mladezhi-s-lyubomira-gancheva-sme-edinstvenite-predstaviteli-ot-balgariya-v-parviya-mezhdunaroden-kongres-na-mladezhkite-parlamenti-v-moskva.html", "text": "С Любомира Ганчева сме единствените представители от България в Първия международен конгрес на младежките парламенти в Москва. Това каза в интервю за  Агенция „Фокус“  председателят на АБВ-Младежи Пламена Заячка. „Конгресът тече, той се провежда от 16 до 20 октомври. Участници са над 33 страни от няколко континента. Има от Латинска Америка, Азия, Европа, Африка. Участниците са представители на парламента, на младежки организации на политически партии и са 50 участници. Двама сме представителите от България – аз и зам.-председателя на АБВ Любомира Ганчева. Ние сме единствените представители за България“, коментира Заячка. По думите ѝ вчера са се включили в първия панел, който е за съхраняване на историческата правда. „Аз взех участие за злоупотребите с историята и манипулациите в международните отношения. Всички участници се обединиха около факта, че най-големите грешки в политиката са породени от незнание на историята или нейното манипулиране“, допълни тя и уточни, че през следващите дни има още две панелни сесии. „Любомира Ганчева ще вземе участие в третата панелна сесия, която ще е утре за Евразийска интеграция и младите хора в парламента. В момента сме в Държавната дума, преди малко бяхме на заседание. Тук е много интересно, обсъжда се и Закон за патриотично възпитание. В началото на месец септември правихме нашият Национален младежки конгрес в Бургас. Там бяхме поканили представители на младежкия парламент, с които обсъдихме тези патриотични възгледи и как може да се развиват. Там им представихме нашия патриотичен календар и сега продължаваме да говорим и да си обменяме добри практики за патриотизма и как може да се развива в държавите“, обясни Заячка. \r\nТя разказа за темите, които е засегнала по време на изказването ѝ в панела „Съхранението на историческата истина като необходимо условие за поддържане на мира“. „Най-явното послание е, че младото поколение не трябва да позволяваме тези манипулации да бъдат. Дадох няколко примера. Например, излязоха в България материали как страната ни е освободена от турско робство, благодарение на протестите в Западна Европа и Америка. Друга заблуда е за Втората световна война как Айзенхауер и Чърчил са я спечелили и то при положение, че 95% във войната са на Русия. Без подвига на Червената армия не би било възможно това. Редица такива манипулации има, което води до конфликти, които са ненужни. Имаме и по-близък пример с Македония и изказванията на Зоран Заев за Илинденско-Преображенското въстание. Ето такива манипулации и скриване на факти, акцентиране на друга част от историята, изкривяването ѝ, водят до конфликти и това не е продуктивно“, каза още Пламена Заячка.  \r\nЛюба АЛЕКСИЕВА Пълния текст на интервюто четете по-късно в „Мнение”", "date": "2018.10.18", "title": "Пламена Заячка, АБВ-Младежи: С Любомира Ганчева сме единствените представители от България в Първия международен конгрес на младежките парламенти в Москва"}
{"url": "http://www.focus-news.net/news/2018/10/18/2579847/inzh-nikolay-nenchev-direktor-na-priroden-park-vrachanski-balkan-merki-za-uvelichavane-populatsiyata-na-tri-vida-ptitsi-predvizhda-podpisaniyat-proekt-po-opos.html", "text": "Мерки за увеличаване популацията на три вида птици предвижда подписаният проект по Оперативна програма „Околна среда 2014-2020 г.“. Това каза за предаването „Екологичен резонанс“ на  Радио „Фокус“  инж. Николай Ненчев, директор на природен парк „Врачански Балкан“. Той уточни, че има четири основни групи дейности, свързани с конкретни видове или конкретни местообитания, а самият договор е за четири години. „Първата дейност е свързана с наш много стар проект, повече от 15 години, за реинтродукция на белоглавия лешояд на територията на парка. Втората, също свързана със стар проект – повече от 8 години, с възстановяването на популацията на планинския кеклик. Това е скална яребица, една много рядка и интересна птица. Третата група дейности е свързана с възстановяването на едно местообитание – това са естествени еутрофни езера в билните части на планината. Четвъртата група дейност е свързана с подобряване на инфраструктурата, преминаваща през застрашени или включени в съотвените директиви местообитания“ каза още той.  Инж. Николай Ненчев обясни, че на ПП „Врачански Балкан“ са установени над 1080 висши растения, които представляват близо една трета от флората висши растения в България. Той допълни, че около 50 от растенията са защитени видове.", "date": "2018.10.18", "title": "Инж. Николай Ненчев, директор на природен парк „Врачански Балкан“: Мерки за увеличаване популацията на три вида птици предвижда подписаният проект по ОПОС"}
{"url": "http://www.focus-news.net/news/2018/10/18/2579829/ministar-petya-avramova-chuvstvame-se-udovletvoreni-che-balgarskoto-predsedatelstvo-uspya-da-doprinese-za-razvitieto-na-dunavskata-strategiya.html", "text": "Чувстваме се удовлетворени, че българското председателство успя да допринесе за развитието на Дунавската стратегия. Това каза министърът на регионалното развитие и благоустройството Петя Аврамова на официалното откриване на Седмия годишен форум на Стратегията на ЕС за Дунавския регион, предаде репортер на  Агенция „Фокус“ . “България прие председателството на Стратегията през октомври 2017 г. от Унгария. От тогава измина една година, изпълнена с нови предизвикателства и реалности пред ЕС. Ние трябваше да се справяме с променящата се среда и да търсим нови решения. Наша основна цел беше да работим за засилване на видимостта на Дунавския регион, за задълбочаване на икономическото, социалното, културното сътрудничество в него, за сближаване и намаляване на дисбаланса между 14 държави членки“, заяви Петя Аврамова. „Чувстваме се удовлетворени, че българското председателство успя да допринесе за развитието на Дунавската стратегия. Постигнат беше консенсус между Дунавските държави за създаване на новото звено за контакт, което ще подкрепя бъдещите председателства и ще координира работата между отделните страни. Решихме заедно да пристъпим към ревизията на плана за действия и одобрихме пътна карта за стъпките, които трябва да следваме“, отбеляза регионалният министър. „В европейската година на културното наследство насочихме вниманието си към изключително важната тема за всички държави в региона – тласъкът на икономическото развитие и туризма чрез инвестиции в културно-историческото ни наследство“, допълни тя. „Няма как да затворим очи и да отречем, че Европа се променя“, подчерта Петя Аврамова, като допълни, че с това се променя и регионът, и хората, о очакванията за бъдещето. „Назрял е моментът и за промяна в стратегия, защото всички искаме видими резултати от работата си, хората ги искат и очакват от нас. Трябва да потърсим промяната заедно“, каза още тя.  \r\nВесела АЛЕКСАНДРОВА", "date": "2018.10.18", "title": "Министър Петя Аврамова: Чувстваме се удовлетворени, че българското председателство успя да допринесе за развитието на Дунавската стратегия"}
{"url": "http://www.focus-news.net/news/2018/10/18/2579848/eolina-milova-svetovna-banka-programata-za-kachestvoto-na-atmosferniya-vazduh-tseli-merkite-da-badat-izpalnimi-i-razhodno-efektivni.html", "text": "Програмата за качеството на атмосферния въздух цели мерките да бъдат изпълними и разходно ефективни. Това каза Еолина Милова от екипа на Световната банка Националната програма за подобряване качеството на атмосферния въздух 2018-2024 г. пред Комисията по околна среда и води, предаде репортер на  Агенция „Фокус“ . Тя изброи, че сред целите на програмата е постигане на съотвествие с директивата на ЕС до 2025 г. най-късно. „Това е една краткосрочна, до средносрочна програма. Мерките следва да бъдат изпълними. Това е основната цел\", каза тя и посочи, че мерките трябва да бъдат разходно ефективни. По думите й основно мерките ще бъдат приложени в общините, които са в нарушение. Според нея основните препоръчителни мерки за подобряване на качеството на атмосферния въздух са преминаването от твърди горива към по-чисти енергийни източници. \"Следващото е мярка използването на по-качествени твърди горива, които подобряват условията на горене\", заяви още Милова. Тя изтъкна, че централната мярка  е изваждане от употреба на традиционните отоплителни уреди на твърдо гориво в общините нарушители. Според нея тази мярка ще отнеме около 20 години и следователно е необходим вариант поетапно изваждане на тези уреди. Милова обясни, че тази мярка трябва да бъда съпътствана с ранното въвеждане на изискването за регламента на печки. \r\nЗа мерките, свързани с превозните средства, Милова изтъкна: намаляването на емисиите чрез модернизиране на автопарка чрез промяна на данъчното облагане; по-строгия режим на техническите превоз, по-строги периодически прегледи. От Световната банка препоръчват по-сериозно идентифициране на източниците на емисии. Милова обясни, че идентифицирането на източниците на замърсяване на въздуха са основния момент, който ще помогне за справяне с проблема. „Там трябва да бъдат насочени мерки“, каза още тя. „Наличните данни сочат, че битовото отопление е най-големият местен източник на фини прахови частици. Обърнете внимание на очевидния принос на битовото отопление в националните емисии на първични прахови частици“, допълни още Милова. Тя уточни, че горенето на стърнища също е сред източниците, както и асфалтирането на пътища. \r\nПо думите й превишенията на средно годишнините стойности са намалели през последните години. „При липса на всеобхватно моделиране на качеството на атмосферния въздух не може да сме сигурни какви са точно причините“, каза тя. По думите й въпреки това са необходими още мерки. \r\n„Лошата новина е, че екстремните събития представляват особен риск и те трябва да бъдат ограничени още повече“, допълни още Милова.  \r\nДеница КИТАНОВА", "date": "2018.10.18", "title": "Еолина Милова, Световна банка: Програмата за качеството на атмосферния въздух цели мерките да бъдат изпълними и разходно ефективни"}
{"url": "http://www.focus-news.net/news/2018/10/18/2579842/ministar-nikolina-angelkova-traditsiite-mezhdu-balgariya-i-stranite-ot-dunavskiya-region-v-sferata-na-turizma-sa-dalgotrayni-stabilni-i-s-bogata-perspektiva.html", "text": "Ако искаме да използваме напълно възможностите, които предлага река Дунав и да осигурим по-голямо социално-икономическо сближаване, трябва да действаме заедно и да работим в тясно сътрудничество, за да се справим с предизвикателствата. Това каза министърът на туризма Николина Ангелкова на официалното откриване на Седмия годишен форум на Стратегията на ЕС за Дунавския регион, предаде репортер на  Агенция „Фокус“.   \r\n„Бе приета декларация на министрите, отговорни за туризма на страните от Дунавския регион, изразяваща общата ни воля за издигане значението на сектора на регионално и европейско ниво“, заяви Ангелкова. Тя отбеляза, че туризмът е един от основните двигатели на благосъстоянието и просперитета на региона и се развива с ускорени темпове през последните десетилетия. „В последните години с повече от 600 милиона туристически посещения Европа продължава  да е водеща световна туристическа дестинация. 125 милиона от тях посещават Дунавския регион. Туризмът има дял от 10% от БВП на ЕС с общи приходи, надхвърлящи 340 млрд. евро и с 12% дял от европейската работна ръка, даваща заетост на над 26 милиона души“, отчете Ангелкова. По думите ѝ отрасълът, заедно със свързаните индустрии, е трети по значимост за европейската икономика. „България е част от тези положителни тенденции. Страната ни има потенциал да се превърне в 4-сезонна дестинация и разполага със световно известни зимни и морски курорти и прекрасни плажове, минерални извори, спа комплекси и голф игрища“, посочи тя, като допълни и, че на територията на страната ни са регистрирани над 40 000 исторически паметници и обекти, които правят България една от най-атрактивните дестинации за хора, интересуващи се от история и култура. „Привличаме хора от целия свят с гостоприемство, предлагайки високо качествени биологични храни и отлични вина“, допълни Ангелкова. По думите ѝ макар 2017 г. да е била рекордна за българския туризъм с над 8 милиона туристически посещения, трябва да продължи да се работи усилено, за да се развие пълния потенциал на страната ни като туристическа дестинация.  \r\n„В приетата днес декларация изразихме готовност за създаване на общи маршрути за културно-историческото ни наследство, природните забележителности и креативни индустрии“, каза още тя. „Традициите и взаимодействието между България и останалите членки на Дунавската стратегия в сферата на туризма са дълготрайни, стабилни и имат богата перспектива“, допълни Ангелкова.  \r\nВесела АЛЕКСАНДРОВА", "date": "2018.10.18", "title": "Министър Николина Ангелкова: Традициите между България и страните от Дунавския регион в сферата на туризма са дълготрайни, стабилни и с богата перспектива"}
{"url": "http://www.focus-news.net/news/2018/10/18/2579807/sdsm-po-blizko-sme-do-dogovorka-otkolkoto-do-izbori.html", "text": "Социалдемократическият съюз на Македония (СДСМ) смята, че е по-близко до договорка с депутатите от опозицията, отколкото до предсрочни парламентарни избори, предава  излъчващият на албански скопски телевизионен канал „Алсат – М“ . \r\nСДСМ призова колегите си от ВМРО-ДПМНЕ да подкрепят конституционните промени и да участват активно в изготвянето на поправките. \r\nПревод и редакция:", "date": "2018.10.18", "title": "СДСМ: По-близко сме до договорка, отколкото до избори"}
{"url": "http://www.focus-news.net/news/2018/10/18/2579850/varna-okrazhnata-prokuratura-nalozhi-na-trima-osaditelni-prisadi-za-opit-da-otvlekat-maloletno-i-nepalnoletno-litse.html", "text": "Осъдителни присъди за трима за опит да отвлекат малолетна и непълнолетна след одобрено от съда споразумение с Окръжната прокуратура във Варна. Това съобщиха от пресцентъра на  Апелативна прокуратура-Варна . 21-годишният Румен Р., 22-годишният Юри Ю. и 23-годишният Йордан Н. получиха днес осъдителни присъди, след като сключиха споразумение с Окръжната прокуратура във Варна, което е било одобрено от съда. Тримата подсъдими бяха предадени на съд за опит да отвлекат малолетно и непълнолетно момиче в  съучастие като извършители - престъпление по член 142, ал. 2, т. 2, 3 и 5, във връзка с ал. 1 от НК. За престъплението те приеха да търпят наказание 3 години лишаване от свобода с 5-годишен изпитателен срок, след като се признаха за виновни и се отказаха от разглеждане на делото срещу тях по общия ред.  В тежест на подсъдимите са и направените по делото разноски в размер на 633 лева, които ще платят солидарно. Одобреното от Варненския окръжен съд споразумение е със сила на присъда и не подлежи на обжалване. Осъденият Румен имал връзка с тогава 15-годишното момиче. След раздялата им 21-годишният младеж продължил да го притеснява, въпреки предупрежденията на вуйчо й да престане. На 14 април миналата година изоставеният заедно с останалите подсъдими решили да се срещнат с момичето. Отишли пред дома му с автомобил. Присъствието им било забелязано от  вуйчото на 15-годишната. Между него и  Румен възникнал спор, завършил с шамар. Румен се почувствал унизен пред приятелите си и замислил план, с който да принуди вуйчото да отиде в неговия квартал и там да бъде наказан. Решил да отвлече момичето и така да накара вуйчото да отиде и да спаси своята племенница. Тримата започнали да търсят нарочената за жертва на отвличане 15-годишна. Видели я да се разхожда със своя приятелка. Румен слязъл от колата, хванал я за косата и против волята й я качил в автомобила. Насила и въпреки съпротивата в автомобила било качено и другото момиче. Роднини на двете отвлечени деца започнали да ги търсят по телефона. Едното оставило телефона си отворен и баща му успял да чуе, че ги отвличат и ги водят в ромската махала „Максуда“. По-малката успяла да скочи от колата и била последвана от приятелката си. След скачането им от движещия се автомобил получили различни увреждания. Отведени били в болницата с мозъчни сътресения.", "date": "2018.10.18", "title": "Варна: Окръжната прокуратура наложи на трима осъдителни присъди за опит да отвлекат малолетно и непълнолетно лице"}
{"url": "http://www.focus-news.net/news/2018/10/18/2579852/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по  Радио „Фокус“ – Пловдив  тази седмица отново ще насочим вниманието ви към актуалните теми от Асеновград и региона. Поход „Дивото зове” по дефилето на река Голяма Сущица ще се проведе в Асеновград на 21 октомври. Участниците ще имат възможността да опознаят красиви кътчета от природата, да научат повече информация за тях и да се докоснат до тяхната уникалност, както и да къмпингуват край естествени водни вани. Повече за предстоящия поход ще ни разкаже Благовест Динков от сдружение „Устремени“ в Асеновград, които са сред организаторите. \r\nНа 19 октомври Православната църква почита Свети преподобни Иван Рилски Чудотворец – велик български светец, небесен закрилник на целия български народ и основател на величествения Рилски манастир. Каква е връзката на светеца с Асеновград? Това ще ни каже архиерейският наместник на Асеновград отец Йордан Георгиев. Той ще ни представи и подробности от житието на Свети Иван Рилски Чудотворец. \r\nАсеновград ще отбележи Деня на народните будители с четиридневна събитийна програма. Празничната програма започва в 17.30 часа на 29 октомври в Градската библиотека „Паисий Хилендарски“ с поетичен рецитал. Част от четиридневната програма е и отбелязването на 145 години от основаването на Народно читалище „Родолюбие“ в Асеновград. Подробности за предстоящите събития ще научите във втората част на предаването ни днес. Предаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2018.10.18", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/10/18/2579844/afp-donald-tramp-zaplashi-da-zatvori-granitsata-mezhdu-sasht-i-meksiko-zaradi-migrantite.html", "text": "Президентът на САЩ Доналд Тръмп заплаши да затвори границата на страната с Мексико, тъй като латиноамериканската страна не успява да се справи с мигрантския поток от Централна Америка, съобщава  AFP . \r\n„Налага се, по най-категоричен начин, да поискам от Мексико да спре тази яростна атака – и ако не успее, аз ще извикам армията на САЩ и ще затворя южната ни граница“, написа Тръмп в „Туитър“. \r\nПревод и редакция:", "date": "2018.10.18", "title": "AFP: Доналд Тръмп заплаши да затвори границата между САЩ и Мексико заради мигрантите"}
{"url": "http://www.focus-news.net/news/2018/10/18/2579853/prezidentat-rumen-radev-pokanih-kralitsa-elizabet-ii-ili-chlen-na-kralskoto-semeystvo-da-poseti-balgariya.html", "text": "Отправих покана към кралица Елизабет II при възможност тя или член на кралското семейство да посети България във връзка и със 140-годишнината от установяването на дипломатическите взаимоотношения с Великобритания, която ще отбележим догодина, а също и на място да се запознае с нашата богата история, с вековните културни традиции на нашия народ, които присъстват и в Британския музей и в Британската библиотека. Това каза пред журналисти в Лондон българският президент Румен Радев след аудиенцията му при Нейно Величество Елизабет II, предаде репортер на  Агенция „Фокус“ . Попитан как е отговорила кралица Елизабет II на поканата, президентът Радев отговори „Ще разберете“.", "date": "2018.10.18", "title": "Президентът Румен Радев: Поканих кралица Елизабет II или член на кралското семейство да посети България"}
{"url": "http://www.focus-news.net/news/2018/10/18/2579855/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "На 19 октомври Дупница чества своя празник. На този ден се почита и Св. Иван Рилски. Само на нашите честоти ще имате възможността да чуете защо именно 19 октомври е избран за празник на Дупница, защо Св. Иван Рилски е смятан за закрилник на общината и как се развива днес градът и малките населени места. Наш събеседник ще бъде кметът инж. Методи Чимев. \r\nЗа девета поредна година Дупница е домакин на Фестивала на мъжките хорове „Свети Иван Рилски“. Подробнoсти ще научим от  Стефан Чавеев, организатор на фестивала. \r\nДоброволци се включиха в ремонт на детска площадка в градинката „Васил Левски” в Дупница. Инициативата се провежда съвместно с Община Дупница, като целта е за подобряване на детската площадка в централната зона на града. Ако и вие, нашите слушатели и читатели, искате да коментирате темите, за които говорим днес, или пък да предлагате такива, които биха били интересни за вас, можете да ни позвъните на телефон 0885 303 373 и 073/ 88-55-81, или да ни пишете на е-майл: pirin@focus-news.net. На посочените контакти можете да поставяте и въпроси от различно естество, които касаят Дупница, а ние ще ги отправим към компетентните експерти в Общината. \r\nПредаването „Дупница – ключът към Рила“ се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2018.10.18", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/10/18/2579851/prezidentat-rumen-radev-audientsiyata-pri-kralitsa-elizabet-ii-e-znak-za-priyatelskite-otnosheniya-mezhdu-balgariya-i-velikobritaniya.html", "text": "Аудиенцията при кралица Елизабет II не ражда новини, тя е новина сама по себе си. Тя е знак за приятелските отношения между България и Великобритания. Това каза пред журналисти в Лондон българският президент Румен Радев след аудиенцията му при Нейно Величество Елизабет II, предаде репортер на  Агенция „Фокус“ . Президентът обясни, че по време на аудиенцията са обсъдени теми, важни за двустранните отношения между България и Великобритания. \r\n„Между България и Великобритания има стратегическо партньорство и отличен политически диалог. Има активно сътрудничество в редица области. Поканата за аудиенция е знак за уважение между двете страни, за чието развитие работят нашите държави. Това беше потвърдено и по време на тази аудиенция“, заяви държавният глава.  \r\nРумен Радев коментира още, че отношенията между Великобритания и ЕС са важни за двете страни и Брекзит не може да промени тази даденост. „Затова нашата обща цел трябва да е да запазим и да развиваме близките отношения с най-голям приоритет запазване правата на гражданите и на двете страни“.", "date": "2018.10.18", "title": "Президентът Румен Радев: Аудиенцията при кралица Елизабет II е знак за приятелските отношения между България и Великобритания"}
{"url": "http://www.focus-news.net/news/2018/10/18/2579856/mitnicheski-sluzhiteli-otkriha-nad-3-800-000-aktsizni-banderoli-s-nadpisi-na-ukrayna-v-kamion-sas-susheni-kaysii.html", "text": "Митнически служители откриха над 3 800 000 акцизни бандероли с надписи на Украйна в камион със сушени кайсии. Това съобщиха от пресцентъра на  Агенция \"Митници\" . 3 816 000 броя акцизни бандероли  за алкохол с надписи на Република Украйна откриха  в товарен автомобил митническите служители на Митнически пункт Капитан Андреево. Акцизните бандероли са открити при митническа проверка в камион с турска регистрация, управляван от турски гражданин. Товарният автомобил е пристигнал на МП Капитан Андреево на трасе „Входящи товарни автомобили\" на 16.10.2018 г. на път от Турция за Украйна. Шофьорът на камиона представил редовни документи за превозваната стока  - сушени кайсии  и заявил, че не пренася други стоки, валута или лични вещи, освен декларирания товар. Превозното средство е селектирано за проверка със специализирана рентгенова апаратура, при която се установява  подозрителна плътност и съдържание в задната част на товарното помещение. При последвалата физическа проверка, митническите служители откриват между кашоните със сушени кайсии, укрити 318 кашона, обвити с фолио и кафява хартия, пълни с общо 3 816 000 броя акцизни бандероли за алкохол на Република Украйна. Акцизните бандероли са задържани с протокол. Срещу шофьора на камиона-турски гражданин  е съставен акт за нарушение на Закона за митниците. Товарният автомобил е задържан като средство, послужило за укриване и превозване на акцизните бандероли през държавната граница на страната без знанието и разрешението на митническите органи. Работата по случая продължава.", "date": "2018.10.18", "title": "Митнически служители откриха над 3 800 000 акцизни бандероли с надписи на Украйна в камион със сушени кайсии"}
{"url": "http://www.focus-news.net/news/2018/10/18/2579854/d-r-georgi-tomov-meditsinski-tsentar-sanamedic-varna-zachestyavat-sluchaite-na-atopichen-dermatit-i-hemangiomi-pri-detsata.html", "text": "Зачестяват случаите на атопичен дерматит и хемангиоми при деца. Това каза в интервю за  Радио „Фокус“ – Варна  д-р Георги Томов, специалист по кожни и венерически болести, естетична дерматология и лазерна медицина в Медицински център SanaMedic - Варна. „В последните години се наблюдава значително увеличение на заболеваемостта от атопичен дерматит в детска възраст – от 0 до 5 години, което предполага освен генетична натовареност и замърсена среда, в която живеем, както и храни, с които се храним. При децата зачестиха още появата и развитието на хемангиоми“, отбеляза д-р Георги Томов.  \r\nПо думите му все по-често се срещат пациенти с акне, като заболяването е характерно за възрастта между 12 и 25-годишна възраст. „Все по-чести са по-тежките форми на акне“, посочи д-р Томов. По отношение на останалата заболеваемост специалистът посочи, че тя е нормална. „Има заболявания, които се влияят от сезоните – подобряват се лятото от ползването на морска вода и слънце и се влошават през есенно-зимния сезон. Невродермитът също има такава цикличност. Радостно е да отбележим, че в областта на естетичната дерматология вече разполагаме с лазери, които правят чудеса, немислими за времето преди пет-шест години“, добави д-р Георги Томов. \r\nМарияна ВАЛЕНТИНОВА", "date": "2018.10.18", "title": "Д-р Георги Томов, Медицински център SanaMedic – Варна: Зачестяват случаите на атопичен дерматит и хемангиоми при децата"}
{"url": "http://www.focus-news.net/news/2018/10/18/2579849/lyubka-miteva-mkbth-blagoevgrad-po-18-sluchaya-na-detsa-svarzani-s-problema-trafik-na-hora-e-rabotila-darzhavnata-agentsiya-za-zakrila-na-deteto-prez-2017-g.html", "text": "В европейски мащаб основно децата между 11 и 16 години са жертви на трафик на хора. Това каза в интервю за  Радио „Фокус“ – Пирин  Любка Митева, секретар на Местната комисия за борба с трафика на хора (МКБТХ) – Благоевград по повод Европейския ден за борбата с трафика на хора, който отбелязваме на днешния ден. „За България през изминалата 2017 година по информация на Националната комисия за борба с трафик на хора, Държавната агенция за закрила на детето е била сезирана и е работила по 18 случая на деца“, каза още Митева. Тя добави, че посоката в която работят всички, имащи отношение към проблема с трафика на хора и превенцията е да „въвличат“ все повече институции и гражданското общество в проблема. „Тоест целим всички да бъдем по-информирани. Да говорим с децата, които са много уязвими, за проблема, след това ние самите също да бъдем информирани. Нека не забравяме, че освен децата, възрастните хора също са уязвима група и доста често стават жертви на трафика на хора“, коментира Митева. Тя подчерта, че много важно е също преди да заминем в чужбина, в процеса, в който планираме нашето заминаване – да се информираме за всички необходими телефони ако случайно сме в рискова ситуация. „Най-важното е в този случай да знаем къде да се обадим, кого да потърсим и как може да ни бъде помогнато“, допълни Митева. \r\nЛивия НИНОВА", "date": "2018.10.18", "title": "Любка Митева, МКБТХ – Благоевград: По 18 случая на деца, свързани с проблема трафик на хора, е работила Държавната агенция за закрила на детето през 2017 г."}
{"url": "http://www.focus-news.net/news/2018/10/18/2579857/stara-zagora-po-obvinitelen-akt-na-rayonna-prokuratura-kazanlak-e-osaden-18-godishen-mladezh-za-unishtozhavane-na-fontan-s-obshtinska-sobstvenost.html", "text": "По обвинителен акт на Районна прокуратура-Казанлък е осъден 18-годишен младеж за унищожаване на фонтан, собственост на Община-Казанлък. Това съобщиха от пресцентъра на   Апелативна прокуратура-Пловдив . С обвинителен акт, Районна прокуратура – Казанлък предаде на съд А.А., на 18 г., за това, че на 27 януари 2018 г. в гр. Казанлък е повредил противозаконно чужда недвижима вещ – градински фонтан, разположен на площад “Киацо”, публична общинска собственост на Община-Казанлък, управлявана от Кмета на община Казанлък, чрез счупване на вертикалната част на конструкцията му и засягане на надземната част на водопроводната инсталация, като по този начин причинил имуществени вреди  на Община-Казанлък в размер на 1 227 лв. - престъпление по чл. 216 ал.1 от Наказателния кодекс. Съдебното производство пред Районен съд-Казанлък  бе проведено в рамките на четири месеца и с присъда, произнесена на 17 октомври 2018 г., А.А. бе признат за виновен  като извършител на престъплението  по чл. 216 ал.1 от Наказателния кодекс. Подсъдимият А.А. възстанови имуществени вреди  на Община-Казанлък в размер на 1 227 лв. Районен съд-Казанлък наложи на А.А. наказание „Пробация“ със следните мерки - „Задължителна регистрация по настоящ адрес” за срок от една година и шест месеца, „Задължителни периодични срещи с пробационен служител” за срок от 1 година и 6 месеца и  „Безвъзмезден труд в полза на обществото” - 150 часа в рамките на 1 година. Присъдата не е влязла в законна сила и подлежи на обжалване и протестиране.", "date": "2018.10.18", "title": "Стара Загора: По обвинителен акт на Районна прокуратура- Казанлък е осъден 18-годишен младеж за унищожаване на фонтан с общинска собственост"}
{"url": "http://www.focus-news.net/news/2018/10/18/2579862/veliko-tarnovo-nay-vazrastnata-monahinya-v-obshtina-svishtov-navarshi-95-godini.html", "text": "Най-възрастната монахиня в община Свищов навърши 95 години на 13 октомври, съобщиха от пресцентъра на  Общината . Майка Екатерина от манастира „Св.Св. Петър и Павел“ в Свищов е родена през далечната 1923 година със светското име Ангелина и живее обикновен живот до 1981 година, когато почива съпругът ѝ. Тогава тя става послушница в  свищовския манастир „Покров Богородичен”, а малко по-късно става монахиня и се премества в манастира, където служи на Бога и до днес. \r\nМайка Екатерина, както я наричат с обич свищовлии, е преминала през един от най-тежките обети – този за мълчание и пълно отричане от външния мир, след което става схимонахиня. При него в продължение на определен период тя не е трябвало да разговаря с околните, за да може да се отдаде напълно на вярата в Бог, чрез молитви и църковни песнопения. Заради преклонната си възраст, схимонахиня Екатерина е вече трудноподвижна и почти не говори, но е все така спокойна и смирена, а благата ѝ усмивка радва всички нейни близки и миряни, посетили  манастира. \r\nЗа 95-годишния юбилей майка Екатерина бе зарадвана от своите внуци Галя и Дамян, които макар, че живеят на различни места в България не пропускат рождения ѝ ден. Своето уважение и признателност към монахинята, която години наред е пример за трудолюбие, скромност и доброта, изрази и председателят на Общински Съвет – Свищов. Като лекар, д-р Кристиян Кирилов ѝ поднесе свежи плодове, с пожелание за здраве и още по-голямо дълголетие.", "date": "2018.10.18", "title": "Велико Търново: Най-възрастната монахиня в община Свищов навърши 95 години"}
{"url": "http://www.focus-news.net/news/2018/10/18/2579858/premierat-boyko-borisov-ogromniyat-migrantski-natisk-varhu-balgariya-idva-ot-gratskata-granitsa.html", "text": "Огромният мигрантски натиск върху България идва от гръцката граница. Това каза пред журналисти в Брюксел министър-председателят Бойко Борисов, предаде репортер на  Агенция „Фокус“ . „По темата миграция отново запознах всички, поканих ги да дойдат в България. Едно по едно нещата вече се подреждат. Не можем да говорим за вторично разпределение преди да сме решили въпроса с външните граници. Чухме въпросите и проблемите, които имат и Испания, и Италия, и Франция, но в същото време им задавах четирите стълба, според които всяка една държава може да се справя, подпомагана от ЕС. Първият е да има политическа воля – всяка една държава да си инвестира в своята гранична сигурност. Дали в огради, заграждения, армия,  гранична полиция, кораби, моряци, термокамери, проходими машини,  командироване на полицаи от вътрешността на страната – това, което е направено в България“, коментира Борисов и уточни, че второто, което зависи от целия ЕС, е споразумение с трети държави. „Както ние имаме с Турция, така и с други, откъдето тръгват миграционните процеси. Трето, ако е необходимо, както за България се дадоха 160 млн. евро за техника, за термокамери и всичко останало, да се подпомогне така и всяка една държава, която поиска определена сума. Виждате че на фона на милиардите, за които се говори, и ние сме изхарчили около 80-85 млн. евро от цялата сума до момента. Само преди една седмица дадохме 341 нови джипове“, допълни Борисов и обясни, че на базата на тези три неща вече ще се говори за вторичното разпределение, солидарността, хуманността и всичко останало. „Заключенията са такива. Има три групи държави – едните, които казват, че категорично не искат мигранти, други, че символично биха взели, но да се реши въпроса с външната граница. Третата група са залетите от мигранти – Германия, Швеция, Австрия, които искат вторичното преразпределение. Дадох пример с това, че до този момент близо 3000 афганистанци сме извозили със самолет и обратно. Изказах своето притеснение, че в момента огромният натиск върху България идва от гръцката граница. За пореден път обявих, че моята солидарност на България е да пазим външната граница така, както всеки чужденец, който дойде да види, да си тръгват с едно и също нещо, че страната ни се справя прекрасно с този проблем“, заяви той.  \r\nПопитан дали има изгледи за споразумение с трети държави, той отговори: „Мисля, че това е тема, по която е некоректно да се говори. Нашият нюх по темата се е оказал верен“.", "date": "2018.10.18", "title": "Премиерът Бойко Борисов: Огромният мигрантски натиск върху България идва от гръцката граница"}
{"url": "http://www.focus-news.net/news/2018/10/18/2579860/liderat-na-bsp-korneliya-ninova-se-sreshtna-s-patriarh-neofit.html", "text": "Председателят на БСП Корнелия Нинова и депутатите от ПГ на \"БСП за България\" Драгомир Стойнев, Крум Зарков и Васил Антонов се срещнаха с патриарх Неофит.  Това съобщиха от пресцентъра на  партията . Те го поздравиха за рождения му ден и разговаряха за законопроекта за вероизповеданията и Истанбулската конвенция.", "date": "2018.10.18", "title": "Лидерът на БСП Корнелия Нинова се срещна с патриарх Неофит"}
{"url": "http://www.focus-news.net/news/2018/10/18/2579864/plovdiv-nova-vakuumna-mashina-pochistva-tsentralnata-gradska-zona.html", "text": "Нова вакуумна машина почиства централната градска зона в Пловдив. Това съобщи за  Радио „Фокус“-Пловдив  директорът на Общинско предприятие (ОП) „Чистота“ Иван Стоянов. С нея се събират окапалите есенни листа и всякакъв друг вид отпадъци по Главната улица и Цар Симеоновата градина. „Това е поредната иновация, което въвеждаме първи в страната. Машината е електрическа, лесно се задвижва и управлява напред и назад. С голяма мощност е и като прахосмукачка събира всякакъв отпадък. Безшумна е, с нея  почистването става бързо и лесно, заменя голяма част от ръчния труд, който се полага за метене“, коментира директорът на ОП „Чистота“ Иван Стоянов. \r\nОтпадъците се събират в пластмасов контейнер с вместимост 240 литра. С машината лесно се почиства под пейките, в кашпите с дървета и дори в кошчетата за смет. Новата придобивка е закупена след обществена поръчка.", "date": "2018.10.18", "title": "Пловдив: Нова вакуумна машина почиства централната градска зона"}
{"url": "http://www.focus-news.net/news/2018/10/18/2579865/stara-zagora-s-poreditsa-sabitiya-v-kazanlak-se-otbelyazva-100-godishninata-ot-kraya-na-parvata-svetovna-voyna.html", "text": "По повод 100 – годишнината от края на Първата световна война на 19 октомври в Информационния център на ул. „ Искра“ 4 ще бъде проведена среща с акад. Георги Марков. Това каза за  Радио „Фокус“  директорът на Национален парк – музей „ Шипка – Бузлуджа“ Чавдар Ангелов. В рамките на събитието освен тематична беседа, ще бъдат представени и някои от книгите на академик Марков излезли през последните няколко години, посветени на Балканската, Междусюзническата, Първата и Втората световна война. „Можем да кажем, че акад. Марков наистина е един от най – големите специалисти, който се занимава с проблемите свързани с войните за национално обединение и резултатите от тях“, каза Ангелов. Той поясни, че не случайно е избрана датата на срещата с акад. Марков, защото точно на 19 октомври 1918 година, 100 години по – рано, 23 Пехотен Шипченски полк се завръща от фронта в Казанлък. В поредицата събития, с които в града се отбелязва 100- годишнината от края на Първата световна война, бяха представени първите два епизода от поредицата „Помни войната“ – „България влиза в Първата световна война“ и „Разгромът на Сърбия“. Отслужена бе и панихида в памет на загиналите. „ Голяма част от загиналите, не само хора от Казанлък и Розовата долина по фронтовете на Първата световна война, а въобще български войници от различни части, на практика нямат гробове и това е начин да поменем паметта на тези наши герои. Защото макар и трагично да завършва войната за България, ние можем да бъдем горди от това, което нашите предци са направили. Българската армия се изправя срещу целия свят, срещу няколко империи и води сражения, които надали друг народ би могъл да издържи в продължение на толкова години. Така че тази война и резултатите от нея са живи и до днес. Достатъчно е да погледнем и да си припомним съдбата на българите в Западните покрайнини в Сърбия, случващото се днес в Македония, дори  отношенията в триъгълника София – Атина – Скопие, нерешеният все още проблем с обезщетяване на тракийските бежанци от страна на Турция“, поясни директорът на НПМ „ Шипка – Бузлуджа“. Организатор на инициативите по повод 100- годишнината от края на Първата световна война са Община Казанлък, Национален парк – музей „ Шипка – Бузлуджа“ и Исторически музей „ Искра“. \r\nСлавяна ГАЙДАРОВА", "date": "2018.10.18", "title": "Стара Загора: С поредица събития в Казанлък се отбелязва 100 – годишнината от края на Първата световна война"}
{"url": "http://www.focus-news.net/news/2018/10/18/2579859/ivelina-vasileva-gerb-s-programata-za-podobryavane-na-kachestvoto-na-atmosferniya-vazduh-sa-identifitsirani-osnovnite-iztochnitsi-na-zamarsyavane-i-merkite-za-spravyane-s-problema.html", "text": "С програмата за подобряване на качеството на атмосферния въздух са идентифицирани основните източници на замърсяване и мерките за справяне с проблема. Това каза председателят на Комисията по околна среда и води и депутат от ГЕРБ Ивелин Василева по време на представянето на Националната програма за подобряване качеството на атмосферния въздух 2018-2024 г. пред Комисията по околна среда и води, предаде репортер на  Агенция „Фокус“ . „Моето лично мнение е, че са идентифицирани основните източници на замърсяване, респективно мерките, които трябва да бъдат приети на всички нива и местно и национално, за да се справим с този проблем“, каза още Ивелина Василева. От своя страна Румен Георгиев от БСП коментира, че  смяната на обикновените печки с нови алтернативни начини на отопление не е подходяща за малките населени места, където е налице демографска криза и бедност. От своя страна Еолина Милова от Световната банка отговори на депутата Румен Георгиев, че демографският фактор е значителен в този процес, но националната програма се отнася до общините, които имат проблеми с качеството на въздуха. Тя обърна внимание, че това не са малките общини и тези с демографски проблеми. \r\nДеница КИТАНОВА", "date": "2018.10.18", "title": "Ивелина Василева, ГЕРБ: С програмата за подобряване на качеството на атмосферния въздух са идентифицирани основните източници на замърсяване и мерките за справяне с проблема"}
{"url": "http://www.focus-news.net/news/2018/10/18/2579868/afp-dvama-amerikanski-grazhdani-sa-raneni-afganski-general-i-zhurnalist-sa-ubiti-pri-prestrelka-na-sreshtata-afganistan-nato.html", "text": "Двама американски граждани са ранени при престрелка на срещата на високо ниво на афганските сили за сигурност с главнокомандващият силите на САЩ в страната генерал Скот Милър, съобщиха от НАТО в четъртък, като според свидетелствата на очевидци стрелбата продължава и до момента, предава  AFP . \r\nМилър не е бил ранен при нападението срещу офиса на губернатора в южната провинция Кандахар, подчертава говорителят на натовската мисия „Решителна подкрепа“ полковник Кнут Питърс. \r\nНачалникът на провинциалната полиция генерал Абдил Разик също е присъствал на срещата, която се провежда само два дни преди парламентарните избори в Афганистан. \r\nМестните медии съобщават, че при нападението са убити също генерал Разик и журналист, но тази информация засега не може да бъде потвърдена. \r\nИзточници на „Франс прес“ от местните здравни заведения пък са разкрили, че в болниците са докарани няколко високопоставени официални лица без да дават повече детайли. \r\nСъгласно твърденията на кореспондент на френската агенция пред офиса на губернатора, извън сградата се чува как в нея престрелката продължава. \r\nПревод и редакция:", "date": "2018.10.18", "title": "AFP: Двама американски граждани са ранени, афгански генерал и журналист са убити при престрелка на срещата Афганистан – НАТО"}
{"url": "http://www.focus-news.net/news/2018/10/18/2579866/kyustendil-8-e-ravnishteto-na-bezrabotitsa-na-teritoriyata-na-oblastta.html", "text": "Областната комисия по заетост в Кюстендил прие резултатите от проучването за потребностите от работна сила в региона, предаде репортер на  Радио „Фокус” – Кюстендил . Присъстващите обсъдиха резултатите от второто за годината проучване на потребностите от работна сила. Проучването на територията на областта е обхванало 206 фирми. Стана ясно, че голяма част от фирмите са посочили необходимостта наетият персонал да има знания и умения за въвеждане на нови технологии или оборудване, самоконтрол и самодисциплина, както и способност за работа под напрежение, инициативност и предприемачество. Според проучването, през следващите 12 месеца ще се търсят най-много заварчици, продавачи, машинни оператори, шивачи и електротехници. Станислава Поповска, директор на Регионална служба по заетост – Благоевград, съобщи че равнището на безработица на територията на област Кюстендил е 8 %. \r\nОбщина Сапарева баня е с най-ниското ниво на безработица – 5,9 %. Общината с най-висок процент равнище на безработица е Невестино – 14,6 %. От началото на годината броят на регистрираните безработни лица в региона е намалял с 544 души. „И в двете бюра по труда – Кюстендил и Дупница, имаме доста обявени свободни работни места, но за някои от тях срещаме трудности при насочването на подходящи лица, търсещи работа. За първите девет месеца на 2018 година има заявени 5432 свободни работни места, а общо устроените на работа са 5 099 души”, каза Станислава Поповска. По думите й в момента се реализират няколко програми и мерки за заетост в региона. \r\nВенцеслав ИЛЧЕВ", "date": "2018.10.18", "title": "Кюстендил: 8% е равнището на безработица на територията на областта"}
{"url": "http://www.focus-news.net/news/2018/10/18/2579861/manol-genov-bsp-merkite-v-natsionalnata-programa-za-podobryavane-kachestvoto-na-atmosferniya-vazduh-sa-bez-konkretika-i-otnovo-natovarvat-obshtinite-s-novi-funktsii.html", "text": "Всички мерки са без конкретика и отново натоварваме общините с нови функции. Това каза заместник-председателят на Комисията по околна среда и води и народен представител от ПГ на „БСП за България“ Манол Генов по време на представянето на Националната програма за подобряване качеството на атмосферния въздух 2018-2024 г. пред парламентарната Комисията по околна среда и води, предаде репортер на  Агенция „Фокус“ . „С програмата за атмосферния въздух ще накараме чичо Генчо да затвори събраните тази година дърва и да си ги слага в печката догодина“, коментира той. По думите му от програмата не става ясно колко ще струват заложените мерки и има много пожелателни неща.  \r\nДеница КИТАНОВА", "date": "2018.10.18", "title": "Манол Генов, БСП: Мерките в Националната програма за подобряване качеството на атмосферния въздух са без конкретика и отново натоварват общините с нови функции"}
{"url": "http://www.focus-news.net/news/2018/10/18/2579841/gazeta-express-parlamentat-na-kosovo-odobri-sazdavaneto-na-palnotsenna-armiya.html", "text": "Парламентът на Косово утвърди формирането на пълноценна армия на страната на основата на Силите за сигурност на Косово (КСС), съобщава  онлайн изданието на прищинския вестник Gazeta Express . \r\nКакто пише ежедневникът, от 102 депутати, присъстващи на заседанието, 101 са гласували за трансформиране на КСС в пълноценна армия. Отбелязва се още, че партията на косовските сърби „Сръбска листа“ е напуснала залата в знак на протест срещу нарушаването на Резолюция 1244 на Съвета за сигурност на ООН. \r\nПо-рано правителството утвърди три законопроекта свързани с формирането на армия, които след това бяха одобрени на заседание на съответстващата парламентарна комисия. Създаването на пълноценни въоръжени сили на страната беше едно от основните предизборни обещания на косовския премиер Рамуш Харадинай. Първоначално той поставяше като краен срок за тази цел март 2018 година. Агенция „Фокус“ припомня:  \r\nОсновната международна сила в Косово – САЩ, винаги е поддържала стремежа на Прищина за създаване на пълноценна армия, но по-рано Вашингтон настояваше това да се случи чрез внасяне на поправки в Конституцията, за които обаче се изисква квалифицирано мнозинство, което не може да бъде постигнато в настоящия състав на народното събрание заради съпротивата на „Сръбска листа“. В светлината на тези обстоятелства косоварите решиха да пристъпят към реализация на плана си чрез внасяне на поправки в съществуващата нормативна уредба за Силите за сигурност на Косово.  \r\nСитуацията се промени при завръщането на Рамуш Харадинай от САЩ, когато той обяви, че е получил благословията на Вашингтон за трансформирането на ССК в армия. Това се е случило по време на среща на премиера с министъра на отбраната на САЩ Джеймс Матис във военната академия „Уест Пойнт“ и, действително, веднага след това бяха пуснати в ход нужните законови промени. \r\nПревод и редакция:", "date": "2018.10.18", "title": "Gazeta Express: Парламентът на Косово одобри създаването на пълноценна армия"}
{"url": "http://www.focus-news.net/news/2018/10/18/2579869/smolyan-71-godishen-mazh-e-zaginal-pri-izvarshvane-na-remontna-deynost-v-bivsha-proizvodstvena-baza.html", "text": "71-годишен мъж е загинал при извършване на ремонтна дейност в бивша производствена база. Това съобщиха от пресцентъра на  ОДМВР-Смолян . В 12.05 часа е получен сигнал, че 71-годишен мъж от град Смолян е паднал от височина около 2 метра и се удря в областта на главата. Инцидентът е станал в бивша производствена база на ЕТ, при извършване на строително ремонтна работа.  Мъжът е транспортиран от екип на ЦСПП до МБАЛ-Смолян, където по-късно почива. Местопроизшествието е посетено от дежурна оперативна група при Окръжен следствен отдел-Смолян, РУ и ОДМВР-Смолян. По случая е образувано следствено дело.", "date": "2018.10.18", "title": "Смолян: 71-годишен мъж е загинал при извършване на ремонтна дейност в бивша производствена база"}
{"url": "http://www.focus-news.net/news/2018/10/18/2579870/ministar-temenuzhka-petkova-vaglishtnite-tsentrali-sa-mnogo-vazhni-za-balgarskata-elektroenergetika.html", "text": "Въглищните централи са много важни за българската електроенергетика. Те осигуряват 46% от електрическата енергия на страната. Това каза пред журналисти в Пловдив министърът на енергетиката Теменужка Петкова във връзка работата на ТЕЦ „Марица Изток 2“, предаде репортер на  Радио „Фокус“-Пловдив . По думите й през зимата този процент достига малко над 60 %. „Без въглищните централи българският електроенергиен сектор няма как да балансира системата, така че ще се борим за нашите въглищни централи така, както винаги сме го правили“, отбеляза министър Петкова. Тя припомни, че в Министерството на енергетиката е сформирана работна група, която има за цел да предложи варианти и решения, свързани с дейността на ТЕЦ „Марица Изток 2“.  \r\n„Създаването на тази работна група беше провокирано от резкия скок на цените на парниковите емисии, които ТЕЦ „Марица Изток 2“ и всяка въглищна централа, която произвежда електрическа енергия, трябва да закупува тези емисии по този начин, за да може да продължи да работи. Резкият скок на цените от 8 евро в началото на годината до 25 евро в края на септември стана причина за сформирането на тази работна група и търсенето на варианти за преодоляване на ситуацията“, добави министърът на енергетиката. По думите й работната група е към края на своите дейности. Тя успокои работещите в сектора, че ще се намери решение и ще бъдат осигурени средствата, които да позволят ТЕЦ „Марица Изток 2“ да закупи тези емисии, за да може да се работи нормално. \r\nМария РУСЕВА", "date": "2018.10.18", "title": "Министър Теменужка Петкова: Въглищните централи са много важни за българската електроенергетика"}
{"url": "http://www.focus-news.net/news/2018/10/18/2579867/ministar-neno-dimov-v-programata-za-atmosferniya-vazduh-govorim-za-golemite-gradove-nikoy-v-sofiya-ne-hodi-da-si-seche-darva.html", "text": "В програмата за атмосферния въздух говорим  за големите градове -  никой в София не ходи да си сече дърва. Това каза министърът на околната среда и водите Нено Димов по време на представянето на Националната програма за подобряване качеството на атмосферния въздух 2018-2024 г. и във връзка с изказването на депутата от БСП Манол Генов за дървата за огрев, предаде репортер на  Агенция „Фокус“ . „Тук говорим за най-големите градове. Никой от София не е отишъл да си насече или поне процентът, който ще си насече дърва е много малък“, каза още министърът. По думите му в София най-малко няма добър достъп до гората. Той уточни, че става въпрос за големите градове, където това може да бъде въпрос на организация, а не на инвестиция. По отношение на енергийните помощи, той уточни, че за тази година няколко хиляди души са получили такива.  Министър Димов допълни, че се плаща за енергийни помощи около 3000 лв. \r\nДеница КИТАНОВА", "date": "2018.10.18", "title": "Министър Нено Димов: В програмата за атмосферния въздух говорим за големите градове - никой в София не ходи да си сече дърва"}
{"url": "http://www.focus-news.net/news/2018/10/18/2579871/futbol-neymar-dostigna-100-tochki-s-natsionalite.html", "text": "Звездата на Бразилия Неймар достигна 100 точки по системата \"гол + пас\" в националния отбор. Нападателят асистира за попадението на Миранда срещу Аржентина, с което резултатните му подавания станаха 41,  а отделно е реализирал 59 гола. За да стигне до кота 100, на Неймар му бяха необходими 94 мача. 26-годишният бразилец дебютира за златистите през 2010 година и е третият реализатор в историята на тима. Повече голове от него имат Пеле - 77 в 92 мача, и Роналдо - 62 в 98 мача. Предвид възрастта и резултатността му, нападателят на Пари Сен Жермен е в състояние в бъдеще да оглави класацията.", "date": "2018.10.18", "title": "Футбол: Неймар достигна 100 точки с националите"}
{"url": "http://www.focus-news.net/news/2018/10/18/2579872/premierat-boyko-borisov-ne-mozhem-da-govorim-za-vtorichno-razpredelenie-na-migrantite-predi-da-sme-reshili-vaprosa-s-vanshnite-granitsi.html", "text": "Не можем да говорим за вторично разпределение на мигрантите, преди да сме решили въпроса с външните граници. Всяка една държава може да се справи, подпомагана от ЕС. Това каза пред журналисти министър-председателят Бойко Борисов след редовното заседание на Европейския съвет в Брюксел, предаде репортер на  Агенция „Фокус“ . Той посочи, че пред лидерите е изброил най-важните условия за разрешаване на проблема с миграцията - да има политическа воля, да се вземат мерки за ограничаване на достъпа с техника и гранични екипи, да се приоритизират споразуменията с трети държави и при необходимост да се отпуснат средства за опазването на границите на ЕС, както беше направено за България през 2016 г. „На базата на тези неща - тогава вече може да говорим за солидарност и вторично разпределение\", коментира той и отчете, че България се справя прекрасно с мигрантския проблем и всички го признават. Борисов допълни, че му предстои визита в Египет, където ще обсъди темата за миграцията с президента Абдел Фатах Сиси.  \r\nБорисов посочи още, че Българското председателство към този момент от всички се сочи за най-доброто, което е провеждано.  \r\nПо темата за Брекзит премиерът коментира, че главният преговарящ на ЕС Мишел Барние и неговият екип се справят прекрасно. „Да го оставим той да преговаря от името на всички. Към този момент една дума никой не може да каже повече за напредък по Брекзит от това, което е договорено. Да, Кипър са свършили много работа, Испания също. По много теми са постигнати договорености, но основните, които са за границите и общия пазар, все още нямат напредък. Затова казах, че колкото повече намалява времето и срокът, толкова ще става по-интензивно, по-напрегнато, по-нервно и ще се доближаваме надявам се до решение. Защото излизането без договор ще е много лош и за двете страни“, допълни той. Премиерът Борисов определи преговорите за Брекзит като изключително тежки и още веднъж подчерта, че в сферата на сигурността връзките между службите трябва да се запазят. „Всички ние сме убедени, че трябва да се вземат абсолютно всички мерки за киберзащита на ЕС и поотделно, и заедно“, допълни Борисов.  \r\nНа заседанието на Европейския съвет в Брюксел беше обсъдена и темата за климата. Пред участниците в Съвета българският министър-председател настоя в протокола за предстоящата среща в Катовице да се запишат договорености, които имат пряко отражение върху енергийната ни сигурност. „Настоях да се запише запазване на договорната цел от 40% до 2030 г., недопускането изобщо на ревизия на рамката, недопускане повишаване на финансовите ангажименти на ЕС към развиващите се държави. Те са наши приятели, но в края на краищата ние да плащаме, за това ми се вижда неправилно“, допълни още премиерът Борисов.", "date": "2018.10.18", "title": "Премиерът Бойко Борисов: Не можем да говорим за вторично разпределение на мигрантите, преди да сме решили въпроса с външните граници"}
{"url": "http://www.focus-news.net/news/2018/10/18/2579873/prof-georgi-kamarashev-zam-kmet-na-veliko-tarnovo-nadyavame-se-che-shte-prodalzhim-da-zavoyuvame-vodeshtoto-myasto-kato-grad-s-bogato-kulturno-nasledstvo.html", "text": "Велико Търново да продължи да завоюва водещото място като град с богато културно наследство. За това изрази  надежда зам.-кметът на Община Велико Търново проф. Георги Камарашев по време на откриването на международния форум за опазване на културното и историческо наследство, който се провежда в града, предаде репортер на  Радио „Фокус“ – Велико Търново . Той подчерта, че е удовлетворен от добрите практики и иновации, които ще се обменят на предстоящия форум, който по думите му в града, напълно заслужава да бъде домакин на подобно събитие. \r\n„Градът ни е изключително богат на културно и историческо наследство и ние, великотърновци, се опитваме да го използваме по най – добрия начин за туризъм. Колкото това да ни носи приходи, толкова  съответно ни носи и много отговорности и задължения, тъй като самото поддържане на безбройните културни паметници в града изисква финансови средства и активност, особено що се отнася до сградите – частна собственост, което определено ни създава проблем. Но ми се струва, че сме намерили добрия начин и подход, те да бъдат поетапно възстановени в блясъка, който са имали преди 100 години“, коментира проф. Камарашев. \r\nМария НЕДЕВА", "date": "2018.10.18", "title": "Проф. Георги Камарашев, зам.-кмет на Велико Търново: Надяваме се, че ще продължим да завоюваме водещото място като град с богато културно наследство"}
{"url": "http://www.focus-news.net/news/2018/10/18/2579875/evrodeputati-podkrepiha-viziya-za-balgariya-na-konferentsiya-v-ep.html", "text": "Момчил Неков България социалистите искаме да приобщим, защитим и вкараме в образователната система всички деца, за да имат те бъдеще. 70 милиона европейци нямат никакви знания и умения, свързани с четене, писане и смятане. Ние, социалистите, избираме да поставим хората на първо място. Заради това, искаме винаги да има повече пари за учителите и образованието\". Това каза евродепутатът от БСП/ПЕС Момчил Неков на  конференцията “Образование, култура и солидарно гражданско общество: Преобразуване на Европа оттук ”, организирана от Групата на Прогресивния алианс на социалистите и демократите в ЕП, съобщиха от пресцентъра на  партията . Той заяви, че образователната система трябва  да създава личности, в чиито умения държавите да инвестират. Неков каза още, че е много важно социалистите да  покажат, че тяхната политика е свързана и със защитата на децата още от най-ранна възраст, защото те са най-уязвимата група в обществото. \"В България, социалистите искаме да приобщим, защитим и вкараме в образователната система всички деца, за да имат те бъдеще\", обясни още евродепутатът. Неков обяви, че в Силистра ще представи проучване, свързано с въпроса- как можем да направим връзката между бизнеса и образованието, за да могат младите хора да се реализират в родното си място.  Анелия Клисарова : Във \"Визия за България\" сме заложили образованието, културата и науката като основен приоритет и не можем да ги делим.За да имаме добро висше образование, началната подготовка на децата в училище, мотивацията им да се учат, трябва да бъдат на много високо ниво. Във \"Визия за България\" ние сме заложили образованието, културата и науката като основен приоритет и не можем да ги делим\", каза народният представител от ПГ на \"БСП за България\" Анелия Клисарова по време на конференцията. Тя добави, че всеки българин може да даде своите предложения във всички части на Визията, за да решим проблемите заедно. \"61% от българските граждани казват, че не са доволни от нивото на образованието и искат то да се подобри- това показва желанието на хората, децата им да се учат. За съжаление, 23 000 деца годишно остават извън образователната система, въпреки че образованието до 16 годишна възраст у нас е задължително\", обясни народният представител. Проф. Клисарова каза още, че цел на Визията е да бъде създадена образователна система, която да развива младите хора, за да могат те да се реализират. \"С \"Визия за България\" издигаме статуса на учителя на по-високо ниво, предлагаме и пълна държавна издръжка на децата в детските градини, заедно със здравословния начин на живот, както и много други неща, свързани с образованието\", каза още Анелия Клисарова .", "date": "2018.10.18", "title": "Евродепутати подкрепиха \"Визия за България\" на конференция в ЕП"}
{"url": "http://www.focus-news.net/news/2018/10/18/2579874/ministar-neno-dimov-savetat-na-ministrite-na-okolnata-sreda-i-vodite-v-es-glasuva-do-35-namalyavane-na-emisiite-na-vagleroden-dioksid.html", "text": "Съветът на министрите на околната среда и водите в ЕС гласува до 35% намаляване на емисиите на въглероден диоксид. Това каза министърът на околната среда и водите Нено Димов в отговор на въпрос на народния представител от ПГ на ГЕРБ Станислав Иванов за обсъждането за намаляване на емисиите в ЕС по време на Австрийското председателство, предаде репортер на  Агенция „Фокус“.   \r\n„България имаше своята позиция, която беше приета от Министерски съвет, която мога да сумирам в това - общото ниво на намаляването на емисиите на въглероден диоксид да бъде не повече от 30% до 2030 г. и на практика, ако има междинен период за следене, то да не бъде повече от 10 % до 2025 г.“, обясни министър Димов. Той уточни, че първоначално позицията на Министерство на икономиката е била намаляването на емисиите на въглероден диоксид да е не повече от 25 %, но са приели, че страната ни може да се присъедини към държавите, които искат 30% намаление на емисиите.  \r\nПо думите му се е вървяло в посока 35% до момента, в който свръхамбициозните държави са казали, че това са твърде ниски амбиции и че трябва да се върви към 40% нагоре. „Това не беше подкрепено и от ЕК. В рамките на тези разминавания няколко пъти се стигна до гласуване“, обясни още министър Димов. Той уточни, че Австрийското председателство се е видяло в доста сериозен проблем. „В края на краищата стигнахме до решение, което се гласува до 35%. Запазихме дерогацията за нишовите производители, което за нас е от изключително значение“, допълни още министър Димов. \r\nДеница КИТАНОВА", "date": "2018.10.18", "title": "Министър Нено Димов: Съветът на министрите на околната среда и водите в ЕС гласува до 35% намаляване на емисиите на въглероден диоксид"}
{"url": "http://www.focus-news.net/news/2018/10/18/2579876/kyustendil-poradi-propadane-na-patnoto-platno-e-vaveden-obhoden-marshrut-za-tovarnite-avtomobili-preminavashti-po-patya-smolichano-pelatikovo.html", "text": "Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково. Това съобщи за  Радио „Фокус” – Кюстендил дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 30 октомври. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.10.18", "title": "Кюстендил: Поради пропадане на пътното платно е въведен обходен маршрут за товарните автомобили, преминаващи по пътя Смоличано – Пелатиково"}
{"url": "http://www.focus-news.net/news/2018/10/18/2579880/vodach-na-lek-avtomobil-e-predaden-na-sad-zaradi-prichinyavaneto-na-katastrofa-s-dvama-zaginali-na-peshehodna-pateka-v-mestnostta-cheresha-mezhdu-oryahovo-i-vratsa.html", "text": "Окръжна прокуратура – Враца е внесла обвинителен акт срещу Ц. Ц. (на 60 години) за извършено от него престъпление по чл. 343, ал. 3, б. „б“, вр. чл. 342, ал. 1 от НК. Това съобщиха от пресцентъра на  Апелативна прокуратура -София . \r\nНа 7 януари 2018 г. обвиняемият се връщал от организиран лов на дивеч в с. Голямо Пещене, като пътувал със собствения лек автомобил „Ауди“. Около 16.30 часа той наближил местността „Череша“ във Врачанската вилна зона, по пътя между Оряхово и Враца. Малко преди пешеходната пътека пътното платно е в наклон за изкачване.  \r\nПри приближаване на пешеходната пътека водачът не пропуснал преминаващите по нея пешеходци и не намалил скоростта. В резултат на действията си обвиняемият причинил пътно-транспортно произшествие, като с предната част на автомобила блъснал движещите се по „зебра“ двама мъже, като по непредпазливост причинил смъртта им.  \r\nВпоследствие, в хода на досъдебното производство по случая, в показанията си Ц.Ц. твърди, че непосредствено преди да достигне до пешеходната пътека е бил заслепен от греещото в лицето му слънце. При това той посегнал да свали сенника, за да предпази очите си, при което последвал удар, който той усетил и след няколко метра спрял.  \r\nОбвиняемият Ц. не предприел аварийно спиране, а след изминаване на около четиридесет метра се установил в покой.  \r\nОт заключението на изготвената по делото съдебно-автотехническа експертиза е видно, че скоростта на движение на МПС в участъка на настъпилото ПТП е ограничена – 60 км/ч. Обвиняемият управлявал автомобила си със скорост около 51,7 км/ч и е имал техническа възможност да види и възприеме навлизащите по платното му за движение пешеходци. Той е могъл да предотврати ПТП, чрез своевременно реагиране на намаляване на скоростта и аварийно спиране при възникналата опасност. Липса на своевременна реакция на водача довела до фаталния край. Смъртта на пострадалите от удара мъже – на 58 години и 64 години, се дължи на тежки травми.  \r\nПредстои насрочване на разпоредително заседание по делото.", "date": "2018.10.18", "title": "Водач на лек автомобил е предаден на съд заради причиняването на катастрофа с двама загинали на пешеходна пътека в местността „Череша“ между Оряхово и Враца"}
{"url": "http://www.focus-news.net/news/2018/10/18/2579877/vladimir-putin-v-ruskata-kontseptsiya-za-izpolzvane-na-yadreno-orazhie-nyama-prevantiven-udar.html", "text": "Руската концепция за използване на ядрено оръжие не предвижда нанасяне на превантивен удар, напомни президентът на Русия Владимир Путин на заседанието на Международния дискусионен клуб „Валдай“, предава  ТАСС . \r\n„В нашата концепция за използване на ядрено оръжие няма превантивен удар“, заяви той. „Нашата концепция е отговор на насрещен удар, а това значи, че сме готови да използваме атомно оръжие само тогава, когато сме сигурни, че потенциалният агресор нанася удар по нашата територия“. \r\nПревод и редакция:", "date": "2018.10.18", "title": "Владимир Путин: В руската концепция за използване на ядрено оръжие няма превантивен удар"}
{"url": "http://www.focus-news.net/news/2018/10/18/2579863/meta-makedoniya-dramata-s-nikos-kotsiyas-otnovo-razpali-oganya-na-chernite-pari-i-taynite-fondove-za-imeto.html", "text": "Опитът на гръцкия премиер Алексис Ципрас да разреши раздорите в своя кабинет на заседанието във вторник тласна ситуацията в най-лошата възможна посока, след като остра кавга между министъра на отбраната Панос Каменос и министъра на външните работи Никос Коцияс доведе до оставката на последния, коментира  македонската агенция МЕТА . \r\nСпоред гръцките вестници по време на скандала са споменати черните фондове на гръцкото Министерство на външните работи. Но „черни пари“, или тайни фондове, имат и Министерството на отбраната, както и други ведомства. \r\nМинистрите могат да разполагат със средствата, както преценят за добре без да се отчитат за това на който и да е, отбелязва агенцията. С тези пари могат да се финансират лица или организации с цел защитаване на националната сигурност, получаване на информация за други страни, даване на хонорари за чуждестранни журналисти и за различни други тайни мисии. \r\nЗасега гръцкият парламент има контрол единствено върху фонда на МВнР, въз основан а закона, предложен от Никос Коцияс в началото на миналата година. \r\nВ периода 1989 – 1993 година, припомня МЕТА, се пишеше, че от тайните фондове на гръцкото външно ведомство, оглавявано тогава от Андонис Самарас, гръцките журналисти са получили 130 милиона долара, за да наложат идеята за „гръцкия характер на Македония“! \r\n„Всички средства са в черни найлонови торбички, като черните чували за боклук. Там никога няма проверка, винаги плащанията бяха в брой. Парите са главно за пропаганда за името на Македония, но вместо да отидат в чужбина, тази пропаганда е насочена вътре в напшата страна“, заяви лидерът на опозицията Кириакос Мицотакис и призова случаят да бъде разяснен пред комисия. \r\nПо подобие на днешната ситуация, през 1992 година тогавашният премиер Константинос Мицотакис отстрани Самарас от поста външен министър и пое функциите му. \r\nРазследването завърши без разкрития. Самарас призна публично, че са изплатени големи суми на издатели, журналисти, а дори и на местните власти, като добави, че всички пари са използвани за „цели от национален интерес“. \r\nНа заседанието на кабинета във вторник, министърът на отбраната Каменос не само, че е нападнал остро своя колега Коцияс за злоупотреба с фондовете, но и го обвинил, че е взел 50 милиона евро от милиардера Джордж Сорос, за да „прокара“ Преспанския договор. Също така военният министър е обвинил и вестник „Ефимерида тон синдактон“ („Ефсин“), че също взима пари от Сорос. \r\nКакто пише „Ефимерида“, Коцияс отдавна е обект на нападки от Каменос, който се позовавал на журналистически статии, че Джордж Сорос, за да прокара договора за името, финансира политици, бизнесмени и журналисти. В интервю за държавната медия ЕРТ министърът на отбраната обвинил вестника, че получава финансиране от въпросния американски милиардер, за да очерня неговия образ и да пише позитивно за Договора от Преспа. „Ефсин“ отговори с първа страница със снимка на Каменос и текст „Твърдоглав бозайник“ и „Прикрит и неморален, той продължава борбата срещу независимите медии“. \r\nСлед посещението си във Вашингтон, Каменос предложи отбранително споразумение между Гърция, Македония, Албания и, може би, Сърбия, като алтернатива на договора за името, но след сериозните обвинения, на заседанието на кабинета във вторник Коцияс решил да му отговори директно, без преди това да се консултира с премиера Ципрас. \r\nКакто пише „Ефимерида“, външният министър нападнал този на отбраната за планът „Б“ по отношение на Скопие, определяйки го като опасен за правителството и Гърция, като освен това е поискал да се поставят под контрол тайните пари на всички министерства. Коцияс е заявил, че през 2016 година е формирал комисия, която да контролира „черните фондове“ на МВнР и е призовал Каменос да направи същото в своето ведомство. \r\nВоенният министър избухнал и викал толкова силно, че присъстващите се шокирали, а кавгата траяла 10 минути, Лидерът на „Независимите гърци“ (АНЕЛ) обвинил Коцияс, че „прокарва Договора от Преспа с 50 милиона долара, взето от Сорос, че е участвал в машинации с визи и че е злоупотребявал с тайните фондове на МВнР“... \r\nГръцкият премиер не е взел страна и се е опитал да помири двамата, казвайки им, че скандалите между тях трябва да бъдат прекратени веднъж завинаги. Тогава Коцияс, обиюден от нападките на Каменос и разочарован от това, че не е бил защитен от Ципрас, напуснал заседанието и отишъл в своето ведомство. \r\nСпоред „Ефсин“, Коцияс се ядосал, че министър-председателят е представил скандала като личен конфликт между двамата министри. \r\nМалко след това, за изненада на всички, той отишъл в кабинета на гръцкия президент Прокопис Павлопулос, информирал го, че ще подаде оставка и говорил за правните последици от решението му за Преспанското споразумение. \r\n„Ефимерида“ пише, че на заседанието на кабинета във вторник Ципрас не очаквал, че двамата министри ще разкрият толкова много подробности за тайните фондове и че ще говорят за финансиране на членове от кабинета от Джордж Сорос. Твърди се, че премиерът се ядосал на Коцияс, че изобщо е засегнал темата за тайните фондове. \r\nПревод и редакция:", "date": "2018.10.18", "title": "МЕТА (Македония): Драмата с Никос Коцияс отново разпали огъня на „черните пари“ и тайните фондове за името"}
{"url": "http://www.focus-news.net/news/2018/10/18/2579881/plovdiv-yordanka-karaivanova-e-noviyat-direktor-na-rzok.html", "text": "Йорданка Караиванова е новият директор на Районната здравноосигурителна каза (РЗОК) – Пловдив, съобщи за  Радио „Фокус”-Пловдив  Йорданка Караиванова. Тя е икономист и от 8 декември 2017 година до момента е била директор на РЗОК – Пазарджик. „Трети ден съм на работа и все още нямам нов екип”, каза Караиванова. „В РЗОК – Пловдив има доста казуси, които трябва да бъдат решени. Имам поглед върху нещата отчасти, но трябва да се запозная и в детайли”, каза още Караиванова. Тя не се страхува от казусите, защото по думите и „когато всичко върви по закон, когато се направят вътрешни правила и има контрол, всичко ще си дойде на мястото”. \r\nПо казуса с Гинекологичното отделение на Карловската болница Йорданка Караиванова отговори, че тепърва предстои среща с управителя на болницата, за да се види какво може да се направи по Закон, как може да се случат нещата там, тъй като това е болница, от която районът има нужда. „Току що видях, че е дошла призовка от съда, искат се още някакви документи да бъдат входирани. Искам да се запозная с цялата ситуация с болницата и тогава мога да говоря подробно”, каза още новият директор на РЗОК – Пловдив Йорданка Караиванова. \r\nЦветана ТОНЧЕВА", "date": "2018.10.18", "title": "Пловдив: Йорданка Караиванова е новият директор на РЗОК"}
{"url": "http://www.focus-news.net/news/2018/10/18/2579879/ministar-neno-dimov-promenite-v-zakona-za-chistotata-na-atmosferniya-vazduh-ne-sa-populyarni-no-reformi-tryabva-da-se-sluchvat.html", "text": "Промените в Закона за чистотата на атмосферния въздух не са популярни, но реформи трябва да се случват. Това каза министърът на околната среда и водите Нено Димов в отговор на въпрос на народния представител от ПГ на БСП Румен Георгиев за Закона за чистота на атмосферния въздух, предаде репортер на  Агенция „Фокус“.  По думите му законът трябва да бъде обобщен в две основни посоки. „Ние ще въвеждаме норми и тези норми трябва да бъдат изпълнявани. Това е нещо по-леко от стандарт. Първото нещо, което се дава като възможност са въвеждането на норми за съдържанието на сяра и пепел. Изискването ще бъде всеки вносител или производител да предоставя сертификат от сертифицирана фирма на територията на ЕС за съдържанието на тези компоненти“, обясни още минстърът. По думите му ДАМТН ще прави проверка на документите и при съмнения тя ще прави изследвания. „МОСВ през оперативната програма се ангажира да оборудва една лаборатория плюс необходимия персонал“, допълни още министърът на околната среда. По думите му по този начин на територията на държавата и на пазара няма да пристигат горива, които не отговарят на изискванията. Нено Димов уточни, че ако проблемът с качеството на въздуха се реши в големите градове, той ще бъде решен на 50%. „Не е толкова трудно, водили сме няколко пъти разговори, включително на ниво заместник-министър на земеделието, храните и горите и даваме възможност в този законопроект да се изготви наредба, която не само да положи нормите, които са необходими, но и методът, който това да се случва. Не си правим илюзии, че в някое село ще можем да го приложим“, допълни още министърът. По отношение на общините и местната власт, министър Димов заяви, че освен стимул през оперативните програми, трябва да има и съответната санкция.  \r\n„Този закон ще постави всички народни представители и колегите от МС да проявим политическа воля“, заяви още Димов и посочи, че част от мерките в законопроекта не са популярни. „Този тип действия срещат съпротива, но реформи трябва да се случват, защото си даваме сметка, че инвестицията в чист въздух, е инвестиция в здраве“, допълни още министърът. Той уточни, че пари и здраве не са на една плоскост, за да бъдат сравнявани. \r\nДеница КИТАНОВА", "date": "2018.10.18", "title": "Министър Нено Димов: Промените в Закона за чистотата на атмосферния въздух не са популярни, но реформи трябва да се случват"}
{"url": "http://www.focus-news.net/news/2018/10/18/2579882/kyustendil-vsenoshtnoto-bdenie-shte-se-sastoi-v-rilskata-sveta-obitel-po-povod-praznika-na-pokrovitelya-na-balgarskiya-narod-sveti-yoan-rilski-chudotvorets.html", "text": "Всенощното бдение ще се състои в Рилската света обител по повод празника на покровителя на българския народ – Свети Йоан Рилски Чудотворец. Това съобщи за  Радио „Фокус” – Кюстендил  Адрианополският епископ Евлогий, игумен на Рилски манастир. Всенощното бдение ще започне след 20.00 часа и ще продължи до малките часове на следващия ден. „Ще се отслужи и Петохлебие, благославяне на хляб, жито и вино за плодородие и благоденствие на българския народ”, каза Адрианополският епископ Евлогий. По думите му ще има хор от Гърция, както и певци от България. Очакват се много гости, свещеници, монаси, монахини, както и миряни от България и от чужбина. Божествената света Литургия за празника ще започне на 19 октомври, от 09.30 часа. \r\nВенцеслав ИЛЧЕВ", "date": "2018.10.18", "title": "Кюстендил: Всенощното бдение ще се състои в Рилската света обител по повод празника на покровителя на българския народ – Свети Йоан Рилски Чудотворец"}
{"url": "http://www.focus-news.net/news/2018/10/18/2579878/ministar-temenuzhka-petkova-v-hod-e-komunikatsiyata-mezhdu-izpalnitelnata-agentsiya-po-okolnata-sreda-i-vodite-i-tets-maritsa-iztok-2-svarzana-s-promyanata-v-kompleksnoto-razreshitelno.html", "text": "Вече е в ход комуникацията между Изпълнителната агенция по околната среда и водите и ТЕЦ „Марица Изток 2“, свързана с промяната в комплексното разрешително. Това каза пред журналисти в Пловдив министърът на енергетиката Теменужка Петкова, предаде репортер на  Радио „Фокус“-Пловдив . По думите й в момента се провежда процедура, свързана с анализ на докладите, които всяка една от въглищните централи е направила и предоставила в Изпълнителната агенция по околната среда.  \r\n„Директивата, която урежда тези по-високи изкисвания към въглищните централи, предвижда и опция за дерогация към тях. За да се даде такава дерогация, трябва да са изпълнени определени условия. За да бъдат изпълнени тези условия, трябваше да бъдат направени съответните анализи, за да видим дали отговаряме на тези условия. Всяка една от централите направи такъв анализ. Той е предоставен в Изпълнителната агенция и към настоящия момент е в ход процедурата по решение от нейна страна в каква степен могат да бъдат уважени нашите искания. Най-напреднала е дерогацията на ТЕЦ „Марица Изток 2““, каза още министър Петкова. \r\nМария РУСЕВА", "date": "2018.10.18", "title": "Министър Теменужка Петкова: В ход е комуникацията между Изпълнителната агенция по околната среда и водите и ТЕЦ „Марица Изток 2“, свързана с промяната в комплексното разрешително"}
{"url": "http://www.focus-news.net/news/2018/10/18/2579883/evrodeputatat-momchil-nekov-organizira-forum-obrazovanieto-i-biznesat-zaedno-za-razvitieto-na-regionite.html", "text": "Под патронажа на евродепутат Момчил Неков се организира Форум „Образованието и бизнесът заедно за развитието на регионите“. Това съобщиха от  пресофиса на евродепутата . Събитието ще се проведе на 19 октомври 2018 г. (петък) от 10.00 часа в гр. Силистра, хотел „Данубе“, пл. „Свобода“ 1, Конферентна зала. \r\nПо време на форума ще се представи проучване на общественото мнение, инициирано от Групата на българските социалисти в ЕП „Прогнозиране на бъдещите нужди от умения и кадри в Силистренска област за периода 2018-2028 г.“ \r\nЦелта е да се постави специален фокус на  нуждата от по-добро взаимодействие между бизнеса и образованието, което може да намали дефицитите в определени професионални направления и да насочи подготовката на специалисти в съответствие с възможностите за реализация. \r\nЕвропейският парламент обръща внимание на някои тревожни тенденции, чиито последици имат пряко въздействие върху структурата на пазара на труда и квалификацията на кадрите: \r\n- нискоквалифицираното население е изправено пред повишен риск от безработица и социално изключване; \r\n- до 2025 г. 49% от всички нови работни места (включително изцяло нови и за заместване) в ЕС ще изискват високо ниво на квалификация, 40% – средно ниво на квалификация, а само 11%  – ниско ниво на квалификация или никакви квалификации. \r\nВъв форума са поканени да участват представители на министерства, регионални и местни власти, бизнеса, образованието, неправителствени организации и граждани. \r\nВ 12.00 часа е предвидена пресконференция за медиите.", "date": "2018.10.18", "title": "Евродепутатът Момчил Неков организира Форум „Образованието и бизнесът заедно за развитието на регионите“"}
{"url": "http://www.focus-news.net/news/2018/10/18/2579885/rumen-bachvarov-nap-zakonat-yasno-i-kategorichno-kazva-che-ot-1-yanuari-2010-godina-vsyaka-zemedelska-subsidiya-podlezhi-na-oblagane-s-danak-varhu-dohodite.html", "text": "Законът ясно и категорично казва, че от 1 януари 2010 година всяка земеделска субсидия подлежи на облагане с данък върху доходите. Това каза на пресконференция в Благоевград говорителят на Националната агенция за приходите (НАП) Румен Бъчваров, след проведена среща с представители на местната власт, общинска администрация и Областна дирекция „Земеделие“, предаде репортер на  Радио „Фокус“ – Пирин . Той обясни, че темата на днешната пресконференция е кампанията на националната агенция за облагане доходите на земеделските производители и някои обществени реакции от последните дни. „Стана ясно, че ние сме водени от един единствен общ интерес – всички около тази маса, а именно, че законът трябва да се спазва от всички и изобщо няма разногласие, че това е обща ценност за всички. По отношение субсидиите на земеделските производители, то закона ясно и категорично казва, че от 1 януари 2010 година всяка земеделска субсидия подлежи на облагане с данък върху доходите, затова няма никакъв нито правен, нито житейски спор. Тоест отговора на въпроса: „Дължат ли земеделските производители, включително тютюнопроизводителите, данък за своите доходи под формата на субсидия е категорично „Да“, каза още Бъчваров. \r\nТой добави, че такова вече е разбирането ѝ на кметовете на общините, такова е разбирането ѝ на Държавен фонд „Земеделие“, такова е разбирането и на всички заинтересовани. „Това, което дискутирахме е, че земеделските производители не винаги и не постоянно четат данъчните закони и по всичко изглежда, че тази информация не е достигнала до тях в желания вид и обем. Това, което констатирахме и за което бяхме сигурни още в самото начало в НАП е, че белезите за неспазване на закона се дължат не на умишлено поведение, не на целенасочен опит да се избягва облагане, а на чисто и просто незнание на широк кръг земеделските производители в региона, което е въпрос, върху който всички тук се обединихме да работим за напред, за да информираме достатъчно рано земеделците и по-достатъчно прост, ясен и разбираем начин какви са техните задължения за данъци и осигуряване“, подчерта Бъчваров. \r\nТой допълни, че срещата в Благоевград е била ползотворна и според него всички съмнения за това какви данъци и осигуровки се дължат от този вид плащания са отпаднали. „Мисля, че  със задружни общи усилия можем да направим, така че през 2019 година и за напред данъчните рискове сред земеделците да бъдат значително по-малки“, коментира Бъчваров. \r\nНа провелата се пресконференция, освен представители на НАП присъстваха още кметовете на общините Гоце Делчев, Гърмен и Сатовча – Владимир Москов, Минка Капитанова и Арбен Мименов; зам.-кметът на Община Петрич Илко Стоянов; зам.-областният управител Иван Стоянов и директорът на Областна дирекция „Земеделие“ Кирил Укев. \r\nЛивия НИНОВА", "date": "2018.10.18", "title": "Румен Бъчваров, НАП: Законът ясно и категорично казва, че от 1 януари 2010 година всяка земеделска субсидия подлежи на облагане с данък върху доходите"}
{"url": "http://www.focus-news.net/news/2018/10/18/2579886/stara-zagora-izbraha-nov-predsedatel-na-mladezhkiya-obshtinski-savet.html", "text": "Единадесетокласничката Радина Николова от Търговска гимназия „Княз Симеон Търновски“ в Стара Загора е новият председател на Младежкия общински съвет (МОС). Това съобщиха от пресцентъра на  Община Стара Загора . \r\nТя бе избрана на редовно заседание съвета. Младежите определиха и новите лидери на постоянно действащи комисии. \r\nВсички кандидати имаха задача да се представят пред членовете на Младежкия общински съвет с кратка програма, в която да изложат защо искат да бъдат лидери и какви идеи имат за новия мандат в отделните направления, за които се кандидатират. \r\nКандидатурите за председател бяха три – Радина Николова, Поли Йорданова и Даниел Алексиев. След като изслушаха и тримата кандидати, членовете на Младежки общински съвет след проведено тайно гласуване с пълно болшинство избраха за председател Радина Николова. В програмата си тя акцентира на организационно укрепване,  разширяване на връзките с местната власт, създаване на алея на старозагорски поети като част от арт зона в подходящо градско пространство. \r\nЗа лидери на комисиите бяха избрани: Комисия по културно развитие и младежки политики – Стефан Колев, Комисия по екология и здравеопазване – Димитър Червенков, Комисия по спорт и туризъм – Памела Георгиева, Комисия по безопасност, превенция на престъпността и зависимости сред младите хора – Сава Димитров, Комисия по благотворителност и работа с партньори – Иван Колев.", "date": "2018.10.18", "title": "Стара Загора: Избраха нов председател на Младежкия общински съвет"}
{"url": "http://www.focus-news.net/news/2018/10/18/2579888/ek-komisar-mariya-gabriel-predstavi-prototip-na-katalog-na-evropeyskite-filmi-na-kinofestivala-v-lion.html", "text": "Комисарят по цифровата икономика и общество Мария Габриел представи на кинофестивала в Лион прототипа на онлайн каталог на европейските филми, който се създава по нейна идея и получи силна подкрепа от водещи европейски организации в областта на кино индустрията, съобщават от  пресслужбата на ЕК.  Началото на този иновативен каталог беше положено с помощта на Европейската аудиовизуална обсерватория и ще позволи на професионалистите, публичните власти и гражданите да имат достъп до информация за европейските филми и тяхната наличност онлайн в услугите „видео по заявка“ във всички държави членки.  \r\nПри представянето на прототипа, българският еврокомисар по цифровата икономика и общество Мария Габриел заяви: „Този каталог е послание, че искаме богатството на европейското кино да достигне до възможно най-много граждани. Работихме упорито днес да представим неговия прототип. Цифровите технологии имат голям потенциал да засилят положителните ефекти на културата както в икономически, така и в обществен план. Това е целта на каталога на европейските филми“  \r\nДнес присъствието на европейските филми онлайн представлява едва около 25% от филмите, предлагани чрез услугите „видео по заявка“ в ЕС. Съществуват национални бази данни, но нищо такова на европейско ниво. В същото време Европа е ключов участник в световното кино с над 18 000 филма, произведени между 2007 и 2016 година, и дял от световното производство на филми, нараснал с 47% , минавайки от 1444 дългометражни филми през 2007 на 2124 през 2016 г.  \r\nПолзите от предложения онлайн каталог на европейските филми са многобройни. Финансиран от програма МЕДИА, каталогът ще бъде достъпен за гражданите, професионалистите и публичните власти:  \r\n•\tза гражданите: по-добра видимост на европейското кино в целия ЕС благодарение на изграждането на богата и разнообразна виртуална кинобиблиотека.  \r\n•\tза професионалистите: авторите и продуцентите ще знаят в кои държави са достъпни техните филми чрез услугата „видео при поискване“, разпространителите ще могат по-лесно да предлагат тези филми и на други платформи, предоставящи услугата с подобни произведения, самите услуги „видео при поискване“ ще могат да идентифицират европейските филми онлайн на други територии, които е вероятно да заинтересуват публиката.  \r\n•\tза публичните власти: националните агенции за промотиране на филми ще знаят дали филмите, които финансират, са наистина достъпни и се изнасят в други държави членки. Чрез каталога, регулаторите ще разполагат със средство за контрол на прилагането на правилото, прието в наскоро преразгледаната директива за аудиовизуалните медийни услуги, за поне 30% европейско съдържание в каталозите на доставчиците на услугата „видео по заявка“.  \r\nПрототипът на каталога съдържа в момента данни от 115 услуги „видео по заявка“ и 35 000 европейски филма. Стартирането на бета версията е предвидено за пролетта на 2019 г. , а окончателната версия ще заработи в края на следващата година.", "date": "2018.10.18", "title": "ЕК: Комисар Мария Габриел представи прототип на каталог на европейските филми на кинофестивала в Лион"}
{"url": "http://www.focus-news.net/news/2018/10/18/2579884/d-r-georgi-tomov-meditsinski-tsentar-sanamedic-varna-podchertavane-na-estestvenata-krasota-e-tendentsiya-v-estetichnata-dermatologiya.html", "text": "Подчертаването на естествената красота е тенденция в естетичната дерматология в световен мащаб. Това каза в интервю за  Радио „Фокус“ – Варна  д-р Георги Томов, специалист по кожни и венерически болести, естетична дерматология и лазерна медицина в Медицински център SanaMedic - Варна. „Изхождайки от спецификата на всеки пациент, на всяко лице, да се подчерта естествената красота на кожата и лицето. Ако говорим за ботокс, хиалуронови филъри и мезотерапия, тенденцията в световен мащаб е именно оформянето на натурални и естествени форми – контур на устни, освежаване на техния вид, за да бъдат по-красиви, по-сочни и по-естествени. Нашата намеса не трябва да надхвърля нормите на тази естественост“, отбеляза д-р Георги Томов. Той заяви, че ботоксът, хиалуроновите филъри, мезотерапията и прилагането на вещества, които въведени в кожата стимулират нейната регенерация и обновяване, са хит през последните години. „Имаме и апаратни процедури, при които с помощта на радиочестота или на лазерни лъчения, които навлязоха през последните години – енергията на лазерния импулс е много мощна, силна и дава възможност да работим без да се опасяваме от странични ефекти и последствия. Това са тенденциите на естетичната дерматология в световен мащаб – да бъдем внимателни, да изхождаме от пропорциите на лицето на всеки пациент и да постигнем максимален резултат. Това вече е възможно“, заяви д-р Георги Томов. \r\nД-р Георги Томов е част от екипа на Медицински център SanaMedic във Варна – иновативен проект, който обединява революционна технология за медицина и естетика и висококвалифициран медицински екип, с цел постигане на отлични и дълготрайни здравни и естетични резултати. Най-новото поколение лазери, с които е оборудван SanaMedic във Варна, постига обновяване на кожата на лицето и деколтето без да причини странични ефекти или дискомфорт. Бръчките, пигментациите и други несъвършенства по кожата се повлияват силно от лазера и намаляват, а в много случаи могат да бъдат и напълно премахнати. \r\nМарияна ВАЛЕНТИНОВА", "date": "2018.10.18", "title": "Д-р Георги Томов, Медицински център SanaMedic – Варна: Подчертаване на естествената красота е тенденция в естетичната дерматология"}
{"url": "http://www.focus-news.net/news/2018/10/18/2579891/blagoevgrad-treta-cherkva-za-edna-godina-shte-bade-osvetena-v-obshtina-petrich.html", "text": "Неврокопският митрополит Серафим ще освети храм „Свети Димитър“ в село Ръждак, община Петрич, на 20 октомври, събота. Църковният ритуал и отслужването на Света литургия започва в 06.00 часа. Сградата на църквата се строи повече от 10 години. Свети Димитър е избран за закрилник на село Ръждак още през 1992 г. Първата копка на църквата е направена през 2007 г. по иницатива на кмета Георги Стоянов и жители на селото. До тогава в селото е имало само един параклис. Освещаването сега се случва след предложението на кмета на община Петрич Димитър Бръчков да бъде дарен безвъзмездно имотът, върху който е построен храм „Свети Димитър“ в с. Ръждак на Българската православна църква. Според устава на Църквата, храмове се освещават след прехвърляне на собствеността на БПЦ. Теренът под храм „Свети Димитър” в село Ръждак е с площ 1 381 кв м. За завършването на храма в село Ръждак помагат Любомир Георгиев, Георги Хаджимаргаритов, Община Петрич и кметът на селото Георги Стоянов.  \r\nВ селата Първомай и Струмешница Община Петрич дари също терените, върху които са построени местните църкви, за да бъдат осветени.", "date": "2018.10.18", "title": "Благоевград: Трета черква за една година ще бъде осветена в община Петрич"}
{"url": "http://www.focus-news.net/news/2018/10/18/2579887/smolyan-zam-ministarat-na-turizma-lyuben-kanchev-otkri-hv-turistichesko-izlozhenie-planinite-na-balgariya-gostopriemstvo-v-chetiri-sezona.html", "text": "С мелодичния звън на родопски чанове, зам.-министърът на туризма Любен Кънчев откри ХV Туристическо изложение „Планините на България – гостоприемство в четири сезона“, предаде репортер на  Радио „Фокус“ – Смолян . Събитието се провежда под патронажа на кмета на Смолян Николай Мелемов. На откриването присъстваха още областният управител на Смолян Недялко Славов, със своите заместници, зам.-кметът на Смолян Венера Аръчкова, кметът на Чепеларе Славка Чакърова, представители на Организацията за управление на туристически район „Родопи“ и Регионална туристическа асоциация „Родопи“. В изложението може да се види богата палитра от туристически преживявания и различни дестинации. На него със свои щандове присъстват десетки общини от всички краища на България, както и от побратимени градове на Смолян от страните Естония, Македония, Унгария и Турция. \r\nКато домакини на туристическото изложение, което е под патронажа на кмета на Смолян, приветствие към присъстващите отправи зам.-кметът Венера Аръчкова. „Туризмът е приоритетен отрасъл както за региона, така и за страната като цяло и е важно да има форум, на който да представим своите нови идеи и продукти и да обсъдим развитието на бранша. Община Смолян се стреми да подпомага всички подобни инициативи, които правят региона по-привлекателен и подпомагат развитието му“, посочи Аръчкова. Тя изрази благодарността си към Министерството на туризма и РТА „Родопи“ за ползотворното сътрудничество. Благодари и на побратимените градове на Смолян, както и на всички общини и организации, участващи в тазгодишното издание на Родопската туристическа борса, като им пожела ползотворни контакти и успешен зимен сезон. \r\nПриветствие от името на министъра на туризма Николина Ангелкова отправи и зам.-министърът Любен Кънчев. Той заяви, че през годините туристическа борса в Смолян е  натрупала сериозни традиции и се е утвърдила като едно от най-важните специализирани изложения в страната, привличащо много експерти и посетители. Той изрази и задоволство от сътрудничеството с РТА „Родопи“ и организацията за управление на туристически регион „Родопи“, която е и първата вписана в националния туристически регистър и ги поздрави за активността. „Туристическото райониране е предпоставка за конкуренция в отрасъла и предпоставка за диверсификация на туристическите продукти свързани непосредствено с местните продукти и специфика. Националната стратегия на устойчиво развитие в България до 2030 г. обръща сериозно внимание на планинския туризъм. Нашата обща цел е ефективния маркетинг по места да направи регионите разпознаваеми и да ги промотира с разнообразието на възможностите им за летни, зимни, ски-ваканции, балнео, уелнес пакети, културен, еко, гурме, ловен, селски и други видове туризъм“, отбеляза зам.-министър Кънчев. \r\nТой посочи, че настоящото изложение разкрива възможностите на България да предлага качествен и атрактивен продукт през четирите сезона на годината. „Основното предизвикателство пред нас е да направим добрите резултати, устойчива тенденция , а в това отношение Смолянския край дава добър пример. За първите 8 месеца на 2018 г. данните на НСИ за областта сочат че реализираните нощувки в категоризираните места за настаняване с поне 10 легла са общо близо 547 000, което е 10 % ръст спрямо същия период на миналата година. Приходите от тях възлизат на около 22 млн. лв., а това е повече от 20 % увеличение. При нощувките на чуждестранни посетители, ръстът е 31 %. Събитията като настоящия форум допринасят за популяризиране не само на региона, но и на България като атрактивна дестинация предлагаща както много добри условия за зимен туризъм, така и качествен целогодишен отдих“, каза още зам.-министър Кънчев. \r\nПриветствия към гостите и участниците в изложението отправиха и областния управител на Смолян Недялко Славов и други официални лица. На туристическото изложение има и базар за земеделски продукти, произведени от бенефициенти на ДФ „Земеделие“. На него могат да се открият млечни продукти, картофи, фасул и други продукти, които са произведени от местни производители. \r\nНели ГЕРГЬОВСКА", "date": "2018.10.18", "title": "Смолян: Зам.-министърът на туризма Любен Кънчев откри ХV Туристическо изложение „Планините на България – гостоприемство в четири сезона“"}
{"url": "http://www.focus-news.net/news/2018/10/18/2579889/ministar-neno-dimov-problemat-s-uvelichavashtiya-se-vnos-na-upotrebyavani-avtomobili-tryabva-da-bade-reshen-na-nadnatsionalno-nivo-zatova-tri-darzhavi-vnesohme-nota-v-evropeyskiya-savet.html", "text": "Проблемът с увеличаващия внос на употребявани автомобили трябва да бъде решен на наднационално ниво и затова три държави внесохме нота в Европейския съвет. Това каза министърът на околната среда и водите Нено Димов в отговор на въпрос на народния представител от ПГ на „Обединени патриоти“ Атанас Стоянов по отношение на заседанието на Съвета за министрите и във връзка с представената позиция за увеличаващия внос на употребявани автомобили, предаде репортер на  Агенция „Фокус“.  „Без да съм фундаментален привърженик на пазарната икономика, считам, че тя е добър регулиращ инструмент“, каза той. По думите му това е породило идеята, която вече е реализирал преди половин година. „Много често се случи западноевропейски градове да забраняват допуска на определен вид автомобили, основно дизелови под определен евростандарт. Това е административен акт, това не е пазарен. Той води до нежелание да имаш тази кола, защото не можеш да я използваш в града, което води до намаляване на цената ѝ. Естествената посока на движение от запад на изток на такъв тип автомобили е факт, но когато цената бъде изкривена изкуствено, тя трябва да бъде по някакъв начин регулирана. Тук идва ролята на държавата и респективно на ЕС. Не можем да спрем вноса на тези коли, защото един от фундаменталните принципи на ЕС е свободното движение на стоки. Същевременно, когато изкривяваш един пазар, когато създаваш неблагоприятни услови за едни, трябва да понесеш отговорността за тях. Идеята, която имах и след това дискутирах е, че този проблем трябва да бъде решен на наднационално ниво и че тези, които изкривяват пазара, трябва да понесат отговорността“, заяви още министър Димов. Според него тук също двойният стандарт е нещо, което не бива да бъде допускано. По думите му Полша се е съгласила да се присъедини към България като съвносител и посочи, че впоследствие се е присъединила и Словакия. \"На практика трите държави внесохме за разглеждане в Европейския съвет нота към Комисията\", допълни още министър Димов. Той уточни, че този въпрос така или иначе е повдигнат.  \r\nВ отговор на въпрос на народния представител от ПГ на „БСП за България“ Явор Божанков за продуктова такса за платове и обувки, министър Димов отговори: „Другата седмица в четвъртък в 14.30 ч. ще има подробно обсъждане. Важно е отсега да повторя, че ние не говорим за продуктова такса на този етап изобщо. Ние говорим за необходимостта от разделно събиране“, допълни още министърът. По думите му механизъм трябва да се намери и да се отдели този отпадък.  \r\nДеница КИТАНОВА", "date": "2018.10.18", "title": "Министър Нено Димов: Проблемът с увеличаващия се внос на употребявани автомобили трябва да бъде решен на наднационално ниво, затова три държави внесохме нота в Европейския съвет"}
{"url": "http://www.focus-news.net/news/2018/10/18/2579894/a1-on-makedoniya-protesti-na-migranti-na-lesbos-i-hios-politsiyata-blokira-patishtata.html", "text": "Около 200 души от мигрантския център „Мория“ на Лесбос отново организираха шествие към град Милитини в знак на протест срещу лошите условия в лагера и задържането им на острова, предава скопската електронна медия  A1 On . \r\nПолицията постави прегради на пътищата, за да попречи на мигрантите да достигнат до главното пристанище на гръцкия остров, но след разговорите с правоохранителните органи протестният марш бе прекъснат. \r\nДемонстрации имаше и на остров Хиос. Съгласно разпространените данни, в тях са участвали около 70 мигранти. Полицията твърди, че двата протеста са били координирани.  Тереза Герова", "date": "2018.10.18", "title": "A1 On (Македония): Протести на мигранти на Лесбос и Хиос, полицията блокира пътищата"}
{"url": "http://www.focus-news.net/news/2018/10/18/2579896/rumen-iliev-oblastno-patno-upravlenie-varna-do-dni-zapochva-nov-remont-na-chast-ot-patya-varna-zlatni-pyasatsi.html", "text": "До дни се очаква да започне пореден етап от ремонта на пътя от „Златни пясъци“. Това каза за  Радио „Фокус“ – Варна  началникът на Областно пътно управление - Варна Румен Илиев. Ще се работи в три отсечки. Първата от тях е от кръстовището след табелата за изход от града до отбивката за местността „Долна Трака“. По думите на Румен Илиев обектът ще се изпълнява от две фирми. Той добави, че все още не е уточнено кое от платната ще бъде затворено при старта на ремонта. Предстои от Агенция „Пътна инфраструктура“ да разпишат и заповедта за временната организация на движение. Очаква се ремонтните дейности да приключат до средата на ноември. \r\nТой съобщи също, че 126 машини ще бъдат включени в зимната поддръжка на пътищата във Варненска област през студените месеци. Според Румен Илиев на 25 и 26 октомври по график ще започнат проверки на всяка една от машините. Инспекциите ще се провеждат съвместно с инспектори от КАТ и Гражданска защита. Във Варненска област за зимното поддържане на пътищата ще имат ангажимент три фирми. Румен Илиев увери, че в складовете на 100 процента са заредени необходимите количества от химически вещества и инертни материали. \r\nДиана СТОЕВА", "date": "2018.10.18", "title": "Румен Илиев, Областно пътно управление - Варна: До дни започва нов ремонт на част от пътя Варна – „Златни пясъци“"}
{"url": "http://www.focus-news.net/news/2018/10/18/2579893/d-r-georgi-tomov-meditsinski-tsentar-sanamedic-varna-estetichnite-protseduri-mogat-da-badat-opasni-za-zdraveto-ako-sa-prilozheni-ot-nekvalifitsirani-kadri.html", "text": "Естетичните процедури могат да бъдат опасни за здравето, ако са приложени от неквалифицирани кадри. Това каза в интервю за  Радио „Фокус“ – Варна  д-р Георги Томов, специалист по кожни и венерически болести, естетична дерматология и лазерна медицина в Медицински център SanaMedic - Варна. „Моят съвет е клиентите да се доверят на специалист – естетичен дерматолог с опит в тази сфера. Зачестиха случаите, при които поради гоненето на по-ниска цена на услугата, не малко пациенти се доверяват на неквалифицирани кадри“, отбеляза д-р Томов. По думите му при инжектирането на продукт с недобро качество или на продукт с добро качество, но поставен от неквалифициран кадър, се наблюдават усложнения, които могат да бъдат много неприятни.  \r\nД-р Георги Томов подчерта, че най-често усложнения се срещат при инжектиране на хиалуроновите филъри, където незнанието на анатомията на лицето и попадането на продукта на неправилното място – т. нар. опасни зони, може да доведе до неприятни последици като запушване на съдове. „Дори има описани случаи на ослепяване. Не се доверявайте на случайни специалисти. Имал съм пациентки, които казват, че примерно в хотел им е инжектиран продукт, за който нямат информация. Това е недопустимо, трябва да се знае кой и какво поставя по лицето. Това касае не само външния вид и красотата, но и здравето. Понякога усложненията са много неприятни и трудно се повлияват“, заяви д-р Георги Томов. \r\nМарияна ВАЛЕНТИНОВА", "date": "2018.10.18", "title": "Д-р Георги Томов, Медицински център SanaMedic – Варна: Естетичните процедури могат да бъдат опасни за здравето, ако са приложени от неквалифицирани кадри"}
{"url": "http://www.focus-news.net/news/2018/10/18/2579897/sluzhiteli-na-gdpbzn-uchastvat-v-deynostite-po-preodolyavane-na-bedstvenoto-polozhenie-na-teritoriyata-na-obshtina-lom.html", "text": "Представители на ГД „Пожарна безопасност и защита на населението“ взеха участие в работата на оперативния щаб, създаден да координира действията на местната власт и неправителствения сектор за преодоляване на бедственото положение на територията на община Лом. Това съобщиха от пресцентъра на  МВР . Със заповед на директора на ГДПБЗН главен комисар Николай Николов е предислоцирана специализирана техника от съседните области и е усилено дежурството на оперативния състав на дирекцията за оказване на необходимата помощ на общината. В помощ участва и четиричленен екип с автоцистерна от доброволното формирование на гр. Вълчедръм.  \r\nКъм момента от ГДПБЗН са осигурени цистерни за питейна вода и авторазливни цистерни. Оказано е съдействие на областната администрация и е извършен превоз на 7000 л бутилирана минерална вода с контейнеровоз на пожарната служба. В сътрудничеството с БЧК ще бъде извършена доставка на допълнителни 14 000 л бутилирана вода, осигурена от дарители. В утрешния ден е предвидено техниката на ГДПБЗН да продължи превозването на вода до определените от оперативния щаб места. Очаква се количеството на доставената вода и утре да е 14 000 литра.", "date": "2018.10.18", "title": "Служители на ГДПБЗН участват в дейностите по преодоляване на бедственото положение на територията на община Лом"}
{"url": "http://www.focus-news.net/news/2018/10/18/2579890/ministar-temenuzhka-petkova-vsyaka-edna-kariera-blizka-do-naseleno-myasto-predizvikva-negativni-reaktsii.html", "text": "Всяка една кариера, близка до населено място, предизвиква негативни реакции. Това каза пред журналисти в Пловдив министърът на енергетиката Теменужка Петкова по повод протестите на жителите на село Белащица срещу добива на инертни материали в района на Белащица и проведения референдум в село Катуница за добив на инертни материали, предаде репортер на  Радио „Фокус“-Пловдив . „Това е нормално. Затова всяка една институция, която има ангажименти да контролира такъв процес, трябва и е на своето място“, добави още Петкова. Тя увери, че при най-малкия сигнал за подобен тип съмнения у хората, изпълнителната власт реагира мигновено и всеки в рамките на своята компетентност ще бъде на мястото си.  \r\n„Всичко, което зависи от Министерството на енергетиката, от изпълнителната власт, ще бъде направено“, добави Петкова. Министърът припомни, че лично се е срещната с жителите на село Белащица преди около месец, а миналата седмица на място е проведена отново среща по инициатива на Министерството на енергетиката. „Всяка една концесия се одобрява от всяка  институция, която има правомощия в съответната област. Министърът на енергетиката е упълномощеното лице от Министерски съвер, което може да сключи или прекрати такъв договор. Всяка една от институциите в рамките на своята компетентност трябва да се произнесе по сигнала, който гражданите на Белащица поставиха на дневен ред. Оттук нататък всеки компетентен орган да вземе мерки в рамките на своята компетентност“, каза още министър Петкова. \r\nМария РУСЕВА", "date": "2018.10.18", "title": "Министър Теменужка Петкова: Всяка една кариера, близка до населено място, предизвиква негативни реакции"}
{"url": "http://www.focus-news.net/news/2018/10/18/2579901/mvr-zhena-e-postradala-pri-slizane-ot-avtobus-na-gradskiya-transport-v-kv-krasno-selo.html", "text": "Жена е пострадала при слизане от автобус на градския транспорт в кв. „Красно село“. Това казаха за  Агенция Фокус  от пресцентъра на  МВР . Сигналът за инцидента е подаден малко след 16.00 часа. Жената е паднала, след като се е подхлъзнала, при слизане от автобус на градския транспорт.  \r\nВодачът на превозното средство не е забелязал, че тя е паднала и е потеглил. Пострадалата е закарана в болница.  \r\nДаяна ДЮЛГЕРОВА", "date": "2018.10.18", "title": "МВР:  Жена е пострадала при слизане от автобус на градския транспорт в кв. „Красно село“"}
{"url": "http://www.focus-news.net/news/2018/10/18/2579902/rumen-bachvarov-nap-okolo-13-000-zemedelski-proizvoditeli-ot-blagoevgrad-i-regiona-imat-nesaotvetstviya-v-danachnite-deklaratsii-ili-izobshto-ne-sa-podali-takiva.html", "text": "Около 13 000 земеделски производители от Благоевград и региона имат несъответствия в данъчните декларации, или изобщо не са подали такива. Това каза на пресконференция в Благоевград говорителят на Националната агенция за приходите (НАП) Румен Бъчваров, след проведена среща с представители на местната власт, общинска администрация и Областна дирекция „Земеделие“, предаде репортер на  Радио „Фокус“ – Пирин . По думите му за цялата страна броят на лицата е около 70 хил. души. „Общия брой на земеделските производители в България, които изобщо не са подали данъчни декларации през 2018 година е приблизително 50 хил., чийто общ сбор на получените субсидии е на приблизителна стойност от около 120 млн. лв. Към тази група се добавят още около 20 хил. земеделски производители, които са декларирали по-малко. Тоест подали са данъчна декларация, но в нея е отбелязана по-малка сума от получената субсидия“, каза още Бъчваров. Той добави, че тази съвкупна група от около 70 000 души има данъчни въпроси за решаване, които от Национална агенция за приходите (НАП) с обучителни, образователни и партньорски инициативи с местната власт планират да променят през следващата година.  \r\n„Това, което НАП прави в момента е да фокусира вниманието си върху доходите на земеделските производители от календарната 2017 година, по отношение на данъци и осигурителни вноски. За нас много важно е бъдещото поведение на земеделските производители – не само тютюнопроизводителите в област Благоевград. За нас е важна една много по-широка категория хора“, допълни Бъчваров. Той отбеляза, че НАП няма репресивен уклон и задачата не е да се напълни бюджета с налагането на максималните по закон санкции. „Това, което има като ангажимент НАП е да прилага административно-наказателните процедури по възможно най-разумния начин. И там, където една малка или справедливо малка санкция може да изиграе своята превъзпитателна роля, то това е достатъчно и не се налага да се поставят максималните санкции или такива, които по някаква причина са неправопропорционални спрямо получената субсидия“, допълни Бъчваров. Той подчерта, че главен фокус за НАП ще бъде бъдещото данъчно поведение на земеделските производители, а не налагането на големи санкции за отминалите години. \r\nЛивия НИНОВА", "date": "2018.10.18", "title": "Румен Бъчваров, НАП: Около 13 000 земеделски производители от Благоевград и региона имат несъответствия в данъчните декларации или изобщо не са подали такива"}
{"url": "http://www.focus-news.net/news/2018/10/18/2579903/evrodeputati-podkrepiha-viziya-za-balgariya-na-konferentsiya-v-ep.html", "text": "Евродепутати подкрепиха \"Визия за България\" на конференция в ЕП. Това съобщиха от  пресофиса  на евродепутата Момчил Неков.  \r\nНеков посочи, че 70 милиона европейци нямат никакви знания и умения, свързани с четене, писане и смятане. \"Ние, социалистите, избираме да поставим хората на първо място. Заради това, искаме винаги да има повече пари за учителите и образованието\". Това каза евродепутатът от БСП/ПЕС Момчил Неков на  конференцията “Образование, култура и солидарно гражданско общество: Преобразуване на Европа оттук ”, организирана от Групата на Прогресивния алианс на социалистите и демократите в ЕП. Той заяви, че образователната система трябва  да създава личности, в чиито умения държавите да инвестират. Неков каза още, че е много важно социалистите да  покажат, че тяхната политика е свързана и със защитата на децата още от най-ранна възраст, защото те са най-уязвимата група в обществото. \"В България, социалистите искаме да приобщим, защитим и вкараме в образователната система всички деца, за да имат те бъдеще\", обясни още евродепутатът. Неков обяви, че в Силистра ще представи проучване, свързано с въпроса - как можем да направим връзката между бизнеса и образованието, за да могат младите хора да се реализират в родното си място.     \r\nНародният представител проф. Анелия Клисарова коментира, че за да имаме добро висше образование, началната подготовка на децата в училище, мотивацията им да се учат, трябва да бъдат на много високо ниво. \"Във \"Визия за България\" ние сме заложили образованието, културата и науката като основен приоритет и не можем да ги делим\", каза народният представител от ПГ на \"БСП за България\" Анелия Клисарова по време на конференцията. Тя добави, че всеки българин може да даде своите предложения във всички части на Визията, за да решим проблемите заедно. \"61% от българските граждани казват, че не са доволни от нивото на образованието и искат то да се подобри- това показва желанието на хората, децата им да се учат. За съжаление, 23 000 деца годишно остават извън образователната система, въпреки че образованието до 16 годишна възраст у нас е задължително\", обясни народният представител. Проф. Клисарова каза още, че цел на Визията е да бъде създадена образователна система, която да развива младите хора, за да могат те да се реализират. \"С \"Визия за България\" издигаме статуса на учителя на по-високо ниво, предлагаме и пълна държавна издръжка на децата в детските градини, заедно със здравословния начин на живот, както и много други неща, свързани с образованието\", каза още Анелия Клисарова.", "date": "2018.10.18", "title": "Евродепутати подкрепиха \"Визия за България\" на конференция в ЕП"}
{"url": "http://www.focus-news.net/news/2018/10/18/2579892/smolyan-zam-ministar-lyuben-kanchev-prognozite-sa-za-pone-5-rast-na-turisti-prez-zimniya-sezon.html", "text": "Прогнозите са за поне 5 % ръст на туристи през предстоящия зимен сезон. Това заяви в Смолян заместник-министърът на туризма Любен Кънчев, който откри ХV Туристическо изложение „Планините на България – гостоприемство в четири сезона“, предаде репортер на  Радио „Фокус“ – Смолян . По думите на зам.-министъра на туризма, несъмнен принос за това имат планинските курорти, които приемат много туристи и реномирани ски-състезания. „Традиционно силни са очакванията от пазари като Турция, Гърция, другите балкански страни, Русия и разбира се България. В много сериозна международна конкуренция, Пампорово се пребори и ще бъде домакин в света на най-големия форум за професионални ски учители „Инерски конгрес“, който ще се състои през март 2019 година“, отбеляза зам.-министър Кънчев. \r\nТой допълни, че преходите и почивките в планините са сред най-предпочитаните форми за активен туризъм на българите. Според анализ, този вид туризъм е най-разпространения у нас сред морския. „През 2018 г продължават да се надграждат постигнатите рекордни резултати за последните три години след създаването на Министерството на туризма като самостоятелна институция. Над 6,9 млн. чуждестранни туристи избраха дестинация България за първите осем месеца на годината, според данни на НСИ. Има ръст от 5,9 % в посещенията. По информация на БНБ, над 2 млрд. евро са приходите от международен туризъм за първите седем месеца на годината. Ръстът е 8,1 %, в сравнение на същите месеци на 2017. Отминалата зима беше най-успешната от влизането на България в Европейския съюз по брой визити на чужди туристи. От декември 2017 г до март 2018 г, те бяха над 1,6 млн., което е 12 % ръст спрямо предходния зимен сезон. Приходите са 540 млн. евро, с 11,4 млн. повече спрямо миналата зима“, припомни още зам.-министър Кънчев. \r\nНели ГЕРГЬОВСКА", "date": "2018.10.18", "title": "Смолян: Зам.-министър Любен Кънчев: Прогнозите са за поне 5 % ръст на туристи през зимния сезон"}
{"url": "http://www.focus-news.net/news/2018/10/18/2579905/sport-bez-simona-halep-na-finalite-v-singapur.html", "text": "Водачката в световната ранглиста Симона Халеп отказа участие в започващия в неделя Шампионат на Женската тенис асоциация заради здравословни проблеми. Халеп ще бъде заменена за турнира на осемте най-добри през сезона в Сингапур от Кики Бертенс, която ще стане първата холандка, участник в последното за сезона състезание, след Бренда Шулц през 1997 година.  \r\nРумънката, шампионка от \"Ролан Гарос\" и финалистка на Откритото първенство на Австралия през този година, получи болки в гърба на тренировка в края на септември преди турнира в Ухан, а впоследствие беше диагностицирана с дискова херния. Тя се надяваше да се възстанови и беше заявила участие на турнира в Москва през тази седмица, но заради болките се отказа. \r\nВенцислав ДРАГОМАНОВ", "date": "2018.10.18", "title": "Спорт: Без Симона Халеп на финалите в Сингапур"}
{"url": "http://www.focus-news.net/news/2018/10/18/2579904/aktsenti-v-sutreshniya-blok-dobro-utro-balgariya-po-radio-fokus-na-19-oktomvri.html", "text": "Във връзка с очакваните прогнози за понижение в температурите каква е готовността на „Топлофикация-София“ за новия отоплителен сезон. За това и за реализираните планови ремонти през летните месеци ще разговаряме с Елизабет Павлова от дружеството. Ще насочим внимание и към предстоящата среща във формат „16+1“, на която София ще бъде домакин. Как се отразява сътрудничеството на страните от региона през последните години и кои са бъдещите амбициозни проекти? Повече за това и за акцентите на предстоящата среща ще научим от изпълнителния директор на Българската агенция за инвестиции Стамен Янев. С поглед към предстоящия уикенд ще попитаме директора на ПСС към БЧК Емил Нешев какви са опасностите в планината през есенните месеци и кои са най-често допусканите грешки от туристите. В минутите след 9 часа Ливия Нинова от Радио „Фокус“-Пирин ще ни направи съпричастни с празник на Община Гоце Делчев. Тези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Виктория Месробович - Кувенджиева.", "date": "2018.10.18", "title": "Акценти в сутрешния блок „Добро утро, България“ по Радио „Фокус“ на 19 октомври"}
{"url": "http://www.focus-news.net/news/2018/10/18/2579895/vladimir-putin-tragediyata-v-kerch-e-rezultat-ot-globalizatsiyata.html", "text": "Трагедията в керченския колеж е резултат включително и от глобализацията чрез социалните мрежи и интернет, където има много вредно за младежите съдържание, заяви президентът на Русия Владимир Путин на пленарното заседание на Международния дискусионен клуб „Валдай“, предава  ТАСС . \r\n„Вчерашната трагедия, включително, съдейки по всичко, е резултат от глобализацията, колкото и да е странно. В социалните мрежи и интернет виждаме, че там са създадени цели общества и всичко започна с известни трагични събития в училищата в САЩ“, заяви Путин. \r\nПо думите на руския лидер, това е станало вследствие от недостатъчната глобална реакция на променящите се условия в света, включително във виртуалното пространство. \r\n„Това значи, че не създаваме нужното интересно и полезно съдържание за младите хора и те се закачат за този сурогат на героизма. Това води до трагедии от подобен вид“, смята Путин. \r\nПревод и редакция:", "date": "2018.10.18", "title": "Владимир Путин: Трагедията в Керч е резултат от глобализацията"}
{"url": "http://www.focus-news.net/news/2018/10/18/2579898/veliko-tarnovo-informatsionna-kampaniya-vav-vrazka-s-evropeyskiya-den-za-borba-s-trafika-na-hora-se-provezhda-v-grada.html", "text": "Информационна кампания във връзка с Европейския ден за борба с трафикa на хора се провежда във Велико Търново. Това съобщи за  Радио „Фокус“ – Велико Търново  Ваня Ананиева, секретар на Местната комисия за борба с трафика на хора към Общината. Срещите с деца, ученици и студенти са стартирали още в края на миналата седмица. Експертите от комисията посещават както великотърновските училища, така и центровете за работа с деца и младежи и центровете за настаняване от семеен тип. Провеждат се срещи и със студенти от Великотърновския университет. Те преминават под формата на дискусионни форуми. Осъществяват се и прожекции на филми, посветени на трафика на хора.  \r\nЕкспертите от комисията са посетили ПГТ „Д-р Васил Берон“, където са разговаряли с учениците по темата. Ваня Ананиева посочи, че училището е партньор в дейностите на Местната комисия за борба с трафика на хора. Много от учениците са преминали академията за борба с трафик на хора и в момента влизат в часовете и провеждат обучения по метода „връстници обучават връстници“. В днешния ден Местната комисия за борба с трафика на хора проведе информационна среща и в Педагогическия факултет на Великотърновския университет, със студенти от 2-ри курс. Информационната кампания за борба с трафик на хора във Велико Търново ще продължи до края на месец ноември. Изготвен е график, по който ще се посещават училищата и социалните институции на територията на общината. \r\nВаня Ананиева съобщи също, че експерти от Велико Търново и Монтана ще обсъдят целите и приоритети, заложени в националната стратегия за борба с трафика на хора, по време на двудневно обучение. Обучението ще се проведе на 23, 24 и 25 октомври във Велико Търново. То се провежда съвместно с Националната комисия за борба с трафик на хора и местната комисия в Монтана. Очаква се да присъстват представители на институции и организации, които работят с двете местни комисии – представители на социални институции, Областните дирекции на МВР и Прокуратурата. „По този начин ще си взаимодействаме с колегите от другите региони. По време на срещата ще бъдат обсъдени тенденциите на местно ниво. Надявам се да набележим основните акценти за това къде срещаме трудности и как да работим по-ефективно и по-добре“, посочи Ваня Ананиева. Събитието се организира по повод Европейския ден за борба с трафика на хора – 18 октомври. \r\nНадежда КРЪСТЕВА", "date": "2018.10.18", "title": "Велико Търново: Информационна кампания във връзка с Европейския ден за борба с трафикa на хора се провежда в града"}
{"url": "http://www.focus-news.net/news/2018/10/18/2579906/plovdiv-v-tezhko-sastoyanie-e-zhenata-koyato-be-blasnata-ot-avtobus-zaedno-s-bebeto-si.html", "text": "В тежко състояние е жената, която бе блъсната от автобус, заедно с бебето си. Това съобщиха за  Радио „Фокус”-Пловдив  от пресцентъра на УМБАЛ „Св. Георги“-Пловдив. 33-годишната жена е била приета в Клиниката по анестезиология и интензивно лечение (КАИЛ) с множество травми – фрактура на черепа, фрактура на таза и други сериозни наранявания. \r\nПо първоначални данни водачът на автобуса е предприел ляв завой по бул. „Съединение“ и е блъснал майката с количката, която е била на пешеходна пътека, по информация от полицията. \r\nАлкохолната проба на шофьора е отрицателна. \r\nЦветана ТОНЧЕВА", "date": "2018.10.18", "title": "Пловдив: В тежко състояние е жената, която бе блъсната от автобус, заедно с бебето си"}
{"url": "http://www.focus-news.net/news/2018/10/18/2579907/babh-konstatira-influentsa-po-ptitsite-v-dva-zhivotnovadni-obekta-v-haskovskoto-selo-voyvodovo.html", "text": "Българската агенция по безопасност на храните (БАБХ) констатира две огнища на заболяването Инфлуенца по птиците (грип) в животновъдни обекти, предназначени за отглеждане на патици мюлари и пилета бройлери, намиращи се в с. Войводово, община Хасково, област Хасково. Заболяването е потвърдено с протокол от лабораторно изследване. Това съобщиха от пресцентъра на  БАБХ . \r\nС цел контрол и ликвидиране на заболяването, БАБХ е започнала прилагане на всички мерки в съответствие с действащото законодателство. Предприето е хуманно умъртвяване и унищожаване на всички птици, отглеждани в засегнатите обекти, което ще бъде последвано от почистване и дезинфекция. Определени са 3-километровите предпазни зони и 10- километровите зони за наблюдение около констатираните огнища на заболяването. Забранено е движението на птици и продукти от тях в и от предпазната и наблюдаваната зона. В двете зони се забранява търговията и предвижването на домашни, диви и други птици и яйца за разплод, както и разселване на птици за подновяване на дивечовия запас. Извършват се ежедневни клинични прегледи на птиците, отглеждани в останалите селища в предпазната зона. \r\nЗасилен е надзорът и мерките за биосигурност в птицевъдните ферми, както и при водните басейни, където е силно концентрирана популацията на диви птици. \r\nИзвършва се епизоотично проучване за причините, довели до заболяването. \r\nБАБХ напомня, че фуражите следва да се съхраняват в закрити помещения, както и суровините за фуражи – така се избягва възможността диви пернати да заразят фуража, а оттам и питомните да бъдат заразени с вируса. \r\nНа този етап няма засегнати хора и няма опасност за потребителите. Вирусът на инфлуенцата може да предизвика леко протичащо респираторно заболяване. Евентуалното заразяване може да случи, когато се вдиша контаминиран прах от фермите или при пряк контакт на хората със заразени птици.", "date": "2018.10.18", "title": "БАБХ констатира Инфлуенца по птиците в два животновъдни обекта в хасковското село Войводово"}
{"url": "http://www.focus-news.net/news/2018/10/18/2579900/rositsa-yaneva-komisiya-za-borba-s-trafika-na-hora-burgas-trafikat-na-hora-e-mnogo-tezhko-prestaplenie-sreshtu-lichnostta-koeto-ima-za-tsel-eksploatatsiya.html", "text": "Трафикът на хора е много тежко престъпление срещу личността, което има за цел експлоатация. Това каза за  Радио „Фокус“ – Бургас  Росица Янева секретар на Местната комисия за борба с трафика на хора в Бургас по повод Европейския ден за борба с трафика на хора. По думите й трафикът на хора се дели на няколко вида - с цел сексуална експлоатация, трудова експлоатация, продажба на бебета, трафик на органи и трафик на деца с цел просия и джебчийство, като напоследък се наблюдава нов вид – трафик на жени с цел сключване на фиктивни бракове с граждани на трети страни, които имат интерес да сключат брак с жена от ЕС, за да имат право на придвижване в рамките на ЕС.  \r\n„Неслучайно казваме, че трафикът на хора е съвременното робство, защото при него хората губят напълно контрола върху живота си, те са контролирани от хора, които ги експлоатират. Често им се взимат личните документи и нямат достъп до контакт с близките си“, добави Росица Янева. Тя посочи още, че делата свързани с трафика на хора са много по-малко в сравнение с реалните случаи, които са хиляди и това е така, защото жертвите предпочитат да не се обръщат към полицията, а ако са сигнализирали, след това  от страх променят показанията си. „В Бургас имаме 2 приюта за жертви на трафик на хора и там настаняваме жени, които вече са били експлоатирани в чужбина и виждаме как периодът, в който те трябва да се възстановят е много дълъг“, допълни още Янева. \r\nСпоред нея чрез интернет пространството е най-разпространения начин, чрез който престъпниците успяват да се доберат до жертвите си. Тя заяви, че семейната връзка и комуникацията са изключително важни и биха помогнали за предотвратяването на такъв вид престъпления. \r\nМария КУРТЕВА", "date": "2018.10.18", "title": "Росица Янева, Комисия за борба с трафика на хора – Бургас: Трафикът на хора е много тежко престъпление срещу личността, което има за цел експлоатация"}
{"url": "http://www.focus-news.net/news/2018/10/18/2579913/kathimerini-spored-ruskiya-poslanik-v-es-sporat-za-imeto-na-makedoniya-e-tryabvalo-da-bade-reshen-predi-godini-no-vazmozhnostite-byaha-propusnati.html", "text": "Дългогодишният спор между Гърция и Македония (в източника - БЮРМ) трябваше да бъде решен преди десетилетия. Това подчерта постоянният представител на Руската федерация при Европейския съюз Владимир Чижов в интервю за скопска медия, цитирано от електронното издание на гръцкия ежедневник  Kathimerini . \r\n„Смятам, че уреждането на двустранните проблеми между две съседни държави - Македония и Гърция - отдавна е закъсняло. Това трябваше да се направи поне преди двадесет години. Имаше много удобни случаи, но всички бяха пропуснати. Не искам да приписвам вината на никого, но възможностите са пропуснати\", изрази увереност руският дипломат.  \r\n„Имаше липса на политическа воля и от двете страни, имам предвид правителствата през тези години\", добави Чижов. \r\nЗапитан за септемврийския референдум в Македония за Преспанския договор, Чижов заяви, че е съгласен с оценката на Държавната избирателна комисия (ДИК) на Македония, която го обяви за невалиден.  \r\nСъгласно думите му, проблемът е ниската избирателна активност, както и объркването за това за какво точно е бил проведен референдумът. \r\nРуският дипломат отбеляза, че подкрепя разрешаването на спора, но добави, че решението трябва да се основава на волята на двата народа, на подходяща конституционна основа и на широк консенсус в двете страни. „Боя се, че нито едно от трите условия не е изпълнено“, подчерта Чижов, като припомни за реакциите на групи от обществото и в двете държави.  Тереза Герова", "date": "2018.10.18", "title": "Kathimerini: Според руския посланик в ЕС спорът за името на Македония е трябвало да бъде решен преди години, но „възможностите бяха пропуснати“"}
{"url": "http://www.focus-news.net/news/2018/10/18/2579912/plovdiv-38-godishen-motorist-e-postradal-pri-patno-proizshestvie-na-kuklensko-shose.html", "text": "38-годишен моторист е пострадал при пътно произшествие около 16.10 ч. на Кукленско шосе в Пловдив, в района на Митницата. Това съобщи за  Радио „Фокус“ – Пловдив  говорителят на ОДМВР – Пловдив. По първоначални данни мотоциклетът е бил блъснат от автомобил „Мерцедес“. На мъжа се оказва медицинска помощ в болница. \r\nЦветана ТОНЧЕВА", "date": "2018.10.18", "title": "Пловдив: 38-годишен моторист е пострадал при пътно произшествие на Кукленско шосе"}
{"url": "http://www.focus-news.net/news/2018/10/18/2579911/ministar-temenuzhka-petkova-vseki-lev-koyto-se-investira-v-energiyna-infrastruktura-e-investitsiya-v-sigurnostta-na-dostavkite.html", "text": "Всеки един лев, който се инвестира в енергийна инфраструктура, е инвестиция в сигурността на доставките, инвестиция в подобряване качеството на предоставяните услуги. Това каза министърът на енергетиката Теменужка Петкова по време на церемония по полагане на първа копка за изграждането на подстанция „Евмолпия“, предаде репортер на  Радио „Фокус“-Пловдив . Министър Петкова добави, че инвестицията в обекта е малко над 11 млн. лева. „Това е сериозна инвестиция в проект , който безспорно ще даде тласък за развитие на нови бизнес проекти в региона и ще подобри качеството на предоставяните услуги за всички битови потребители“, каза още тя.  \r\nМинистърът на енергетиката припомни, че през 2011 година е даден сериозния тласък за развитие чрез изградената подстанция в индустриалната част на Пловдив. „Тази подстанция е сърцето на индустриалната зона, тъй като нито един бизнес проект не би могъл да се реализира без тази инфраструктура“, каза още министър Петкова. Тя поздрави електроразпределителното дружество за избраната технология. „Тя ще бъде изключително съвременна. Ще бъдат приложени най-модерните технологии, което е още един знак за сериозното отношение, което EVN в качеството си на инвеститор ще демонстрира пред гражданите и гостите на Пловдив“, каза министър Теменужка Петкова. Тя благодари и за доброто сътрудничество през годините за конструктивния диалог, за политиката, която води ведомството с електроразпределителното дружество, насочена към инвестиции, в нова енергийна инфраструктура, политика, насочена в рехабилитация, в модернизация на съществуващата инфраструктура.“ Защото това е пътя, по който можем да гарантираме сигурността на бизнеса и на битовите потребители“, заяви още министър Петкова. \r\nПървоначално инсталираната мощност на новата подстанция е 50 мегаволтампера (MVA) с възможност да достигне 100 MVA. Тя ще бъде изцяло от закрит тип, като присъединяването към мрежата ще бъде с подземна кабелна линия, без въздушни линии или стълбове, водещи към нея. Сградата ще е едноетажна с монолитна стоманобетонова конструкция и шумоизолация. Управлението, постоянният контрол и мониторинг на подстанцията ще бъде директно от страна на диспечерския център на EVN чрез телемеханика подобно на подстанция „Царацово“.  Подстанция „Евмолпия“ ще бъде втората изцяло новоизградена подстанция на EVN в Пловдив със срок на откриване 2020 г. Първата такава подстанция  беше изградена през 2011 г. в района на село Царацово до входа на автомагистрала „Тракия“ към Пловдив. \r\nСимволичната първа копка на съоръжението беше положена от Робърт Дик, регионален мениджър на EVN за България, Карл Денк, председател на Съвета на директорите на Електроразпределение Юг, Иван Тотев, кмет на Пловдив, Теменужка Петкова, министър на енергетиката, Н. Пр. Андреа Вике, посланик на Република Австрия и Здравко Димитров, областен управител на Пловдив. \r\nМария РУСЕВА", "date": "2018.10.18", "title": "Министър Теменужка Петкова: Всеки лев, който се инвестира в енергийна инфраструктура, е инвестиция в сигурността на доставките"}
{"url": "http://www.focus-news.net/news/2018/10/18/2579908/milka-hristova-proverkata-na-fandakova-po-skandala-s-relsite-na-grafa-nyama-da-promeni-fakta-che-zakonat-e-narushen.html", "text": "Искаме оставката на г-жа Фандъкова, тъй като в конкретния случай вече не става въпрос за феномена \"ремонт на ремонта\", не става дума и за иновацията на кметската администрация \"контрол на контрола\", нито за естетически различия по отношение вида на извършваните ремонти. Тук става дума за грубо погазване на закона за обществените поръчки, което е недопустимо в  една правова държава и никакви съображения за целесъобразност не могат да го оправдаят. Това каза заместник-председателят на СОС от БСП Милка Христова при участието си в предаването \"Тази сутрин\" по Би Ти Ви, съобщиха от  пресцентъра на партията . \r\n\"При тази ситуация Йорданка Фандъкова какво очаква да получи като резултат от назначената проверка\", попита риторично Милка Христова. \"Извинявайте, но кметът нито има необходимата компетенция, нито дирекцията \"Вътрешен одит\" разполага с нужните експерти, нито пък има законово основание да извърши проверката, за която обяви във вчерашното си изявление във Фейсбук. Скандалът, който избухна покрай ремонта на улица \"Граф Игнатиев\" не ни изненадва. След него обаче единственият начин за понасяне на отговорност е подаване на оставка. Поискахме кметът Фандъкова да се оттегли и поради обстоятелството, че Столична община отказва да признае проблема с изпълнението на Инвестиционната си програма и най-вече с качеството й. Само преди две седмици управляващите в СОС приеха касовото изпълнение на общинския бюджет за 2017 г. и на Инвестиционната програма, която е изпълнена по-малко от 50% при това с лошо качество. А в отчета, забележете, нямаше нито една дума нито за проблемите, нито за евентуални мерки за отстраняването им\", коментира тя. \r\nМилка Христова беше категорична, че при смяната на материала, използван за шумоизолиране на релсовия път по ул. \"Граф Игнатиев\", е било задължително да бъде направена нова поръчка. \r\n\"Основният критерий в направената обществена поръчка е максималното намаляване на вибрационно-шумовото въздействие поради спецификата на ул. \"Граф Игнатиев\", по която трамвайните релси са разположени в изключителна близост до сградите, обясни Милка Христова. - В самото техническо задание, по което е проведена обществената поръчка, се набляга основно на материала, който трябва да бъде използван. А ключов в избухналия скандал е фактът, че промяната на материала би довел до промяна на класирането и до промяна на допуснатите участници. Тъжната истина прозира от доклада на инж. Тасев и аз искам да цитирам: \"При материала, с който е одобрена поръчката, се ползват еластични скрепления, които трудно се поставят и искат сложна логистика\". Затова той предлага гумената подложка, при която се ползва околорелсов ботуш. В първия вариант, при който би била гарантирана вибрационната и шумоизолацията, работата щеше да бъде два пъти по-бавна, щяха да са необходими голям брой компоненти и това би създало логистични проблеми. Така е избран вторият вариант, който е по-евтин, по-лесен и по-безпроблемен. Но при него няма никакви гаранции, че ще изпълни целта на поръчката, тоест ще осигури вибрационна и шумоизолация\", заяви зам.-председателят на СОС. \r\nСпоред Милка Христова, доводите за целесъобразност, с които управляващите в Столична община се опитват да оправдаят некомпетентността си, не може да бъдат определящи, когато става въпрос за приложение на закона. \"Законът за устройство на територията (ЗУТ), който е приложен, разписва процедурата тогава, когато има съществени изменения – такъв е нашият случай в момента. От това следва, че трябва да се разработи нов инвестиционен проект\", обясни тя. \"Реално процедурата по ЗУТ не е нарушена. Нарушена е процедурата по Закона за обществените поръчки. А ремонтът на ул. \"Граф Игнатиев\" се прави по този закон\", заяви Христова.", "date": "2018.10.18", "title": "Милка Христова: Проверката на Фандъкова по скандала с релсите на \"Графа\" няма да промени факта, че законът е нарушен"}
{"url": "http://www.focus-news.net/news/2018/10/18/2579910/plovdiv-zadarzhan-e-za-24-chasa-shofyorat-na-gradskiya-avtobus-koyto-blasna-zhena-s-detska-kolichka.html", "text": "Задържан е за 24 часа е водачът на градския автобус, който блъсна жена с детска количка на кръстовище в ж. к. „Тракия“. Това съобщи за  Радио „Фокус“-Пловдив  говорителят на ОДМВР-Пловдив. По случая е образувано досъдебно производство. \r\nБлъснатата жена е в болница с тежко състояние. Детето не е пострадало. \r\nЦветана ТОНЧЕВА", "date": "2018.10.18", "title": "Пловдив: Задържан е за 24 часа шофьорът на градския автобус, който блъсна жена с детска количка"}
{"url": "http://www.focus-news.net/news/2018/10/18/2579914/arh-donka-koleva-obshtina-veliko-tarnovo-na-diskusionniya-forum-shte-predstavim-dobri-praktiki-v-obshtinite-v-balgariya-svarzani-s-opazvane-na-kulturnoto-nasledstvo.html", "text": "Добрите практики, които се провеждат в общините в България, свързани с опазване на културното наследство  ще бъдат представени в рамките на дискусионния форум за опазване на културно-историческото наследство, който се провежда във Велико Търново. Това коментира арх. Донка Колева, началник на Отдел „Културно-историческо наследство“ в Общината, предаде репортер на  Радио „Фокус“ – Велико Търново . Тя допълни, че акцентите в тази насока ще обхващат както видовете реставрация, така и популяризиране на определени туристически обекти. \r\n„Също така сме обърнали внимание  на източниците за финансиране, тъй като 2019 е годината, когато ще бъдат предоставени в сферата на културното наследство т. нар оси за финансиране. Друга  важна тема е опазването и енергийната ефективност в старите сгради, една много актуална тема. Младото поколение предпочита да живее в комфорт, а това означава, че ние трябва да им предоставим по някакъв начин този комфорт , да ги улесняваме в санирането на старите сгради, защото те имат специфичен архитектурен и художествен вид ,и същевременно да бъдат обитавани, а не изоставяни“, подчерта арх. Колева. \r\nВ рамките на форума ще бъде поставена на дневен ред и темата за дигитализация на културното наследство. \r\nМария НЕДЕВА", "date": "2018.10.18", "title": "Арх. Донка Колева, Община Велико Търново: На дискусионния форум ще представим добри практики в общините в България, свързани с опазване на културното наследство"}
{"url": "http://www.focus-news.net/news/2018/10/18/2579917/pregled-na-mezhdunarodnite-novini-do-18-chasa-agentsiya-fokus.html", "text": "Трагедията в керченския колеж е резултат включително и от глобализацията чрез социалните мрежи и интернет, където има много вредно за младежите съдържание, заяви президентът на Русия Владимир Путин на пленарното заседание на Международния дискусионен клуб „Валдай“, предава  ТАСС . \r\n„Вчерашната трагедия, включително, съдейки по всичко, е резултат от глобализацията, колкото и да е странно. В социалните мрежи и интернет виждаме, че там са създадени цели общества и всичко започна с известни трагични събития в училищата в САЩ“, заяви Путин. \r\nПо думите на руския лидер, това е станало вследствие от недостатъчната глобална реакция на променящите се условия в света, включително във виртуалното пространство. \r\n„Това значи, че не създаваме нужното интересно и полезно съдържание за младите хора и те се закачат за този сурогат на героизма. Това води до трагедии от подобен вид“, смята Путин. \r\n*** Руската концепция за използване на ядрено оръжие не предвижда нанасяне на превантивен удар, напомни президентът на Русия Владимир Путин на заседанието на Международния дискусионен клуб „Валдай“, предава  ТАСС . \r\n„В нашата концепция за използване на ядрено оръжие няма превантивен удар“, заяви той. „Нашата концепция е отговор на насрещен удар, а това значи, че сме готови да използваме атомно оръжие само тогава, когато сме сигурни, че потенциалният агресор нанася удар по нашата територия“. \r\n***  Убеждаването на Иран да напусне Сирия не е проблем на Русия. Техеран и Дамаск трябва сами да решат и да се договорят. Това подчерта държавният глава на Руската федерация Владимир Путин на Валдайския форум, предава  РИА Новости . \r\n„По повод Иран. Това съвсем не е наш проблем – да уговаряме Иран да излезе от територията на Сирия. Сирия и Иран са суверенни държави, те трябва сами да уреждат отношенията си. Да, ни имаме сериозни, дълбоки отношения и с Иран, и със Сирия. Още повече, че в хода на дискусии, на диалог с иранските партньори, решихме някои въпроси, включително и изтеглянето на ударните оръжейни системи от израелската граница, от Голанските възвишения“, припомни лидерът на Кремъл. \r\n***  Двама американски граждани са ранени при престрелка на срещата на високо ниво на афганските сили за сигурност с главнокомандващият силите на САЩ в страната генерал Скот Милър, съобщиха от НАТО в четъртък, като според свидетелствата на очевидци стрелбата продължава и до момента, предава  AFP . \r\nМилър не е бил ранен при нападението срещу офиса на губернатора в южната провинция Кандахар, подчертава говорителят на натовската мисия „Решителна подкрепа“ полковник Кнут Питърс. \r\nНачалникът на провинциалната полиция генерал Абдил Разик също е присъствал на срещата, която се провежда само два дни преди парламентарните избори в Афганистан. \r\nМестните медии съобщават, че при нападението са убити също генерал Разик и журналист, но тази информация засега не може да бъде потвърдена. \r\nИзточници на „Франс прес“ от местните здравни заведения пък са разкрили, че в болниците са докарани няколко високопоставени официални лица без да дават повече детайли. \r\nСъгласно твърденията на кореспондент на френската агенция пред офиса на губернатора, извън сградата се чува как в нея престрелката продължава. \r\n***  Талибаните поеха отговорност за атаката, извършена по време на срещата на върха за сигурността в Афганистан с участието на представители на НАТО, предава  AFP . \r\nВ социалната мрежа „Туитър“ говорителят на талибаните Забихулах Муджахид публикува съобщение, в което уточни, че „целите (на атаката) бяха генерал (Скот) Милър и (Абдул) Разик“. \r\nПървият е най-високопоставеният американски генерал в Афганистан, а вторият шефът на полицията в южната провинция Кандахар, който стана жертва на нападението. От НАТО увериха, че Милър е оцелял след стрелбата. \r\n***  Дългогодишният спор между Гърция и Македония (в източника - БЮРМ) трябваше да бъде решен преди десетилетия. Това подчерта постоянният представител на Руската федерация при Европейския съюз Владимир Чижов в интервю за скопска медия, цитирано от електронното издание на гръцкия ежедневник  Kathimerini . \r\n„Смятам, че уреждането на двустранните проблеми между две съседни държави - Македония и Гърция - отдавна е закъсняло. Това трябваше да се направи поне преди двадесет години. Имаше много удобни случаи, но всички бяха пропуснати. Не искам да приписвам вината на никого, но възможностите са пропуснати\", изрази увереност руският дипломат.  \r\n„Имаше липса на политическа воля и от двете страни, имам предвид правителствата през тези години\", добави Чижов. \r\nЗапитан за септемврийския референдум в Македония за Преспанския договор, Чижов заяви, че е съгласен с оценката на Държавната избирателна комисия (ДИК) на Македония, която го обяви за невалиден.  \r\nСъгласно думите му, проблемът е ниската избирателна активност, както и объркването за това за какво точно е бил проведен референдумът. \r\nРуският дипломат отбеляза, че подкрепя разрешаването на спора, но добави, че решението трябва да се основава на волята на двата народа, на подходяща конституционна основа и на широк консенсус в двете страни. „Боя се, че нито едно от трите условия не е изпълнено“, подчерта Чижов, като припомни за реакциите на групи от обществото и в двете държави. \r\n***  Около 200 души от мигрантския център „Мория“ на Лесбос отново организираха шествие към град Милитини в знак на протест срещу лошите условия в лагера и задържането им на острова, предава скопската електронна медия  A1 On . \r\nПолицията постави прегради на пътищата, за да попречи на мигрантите да достигнат до главното пристанище на гръцкия остров, но след разговорите с правоохранителните органи протестният марш бе прекъснат. \r\nДемонстрации имаше и на остров Хиос. Съгласно разпространените данни, в тях са участвали около 70 мигранти. Полицията твърди, че двата протеста са били координирани. \r\n***", "date": "2018.10.18", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/10/18/2579919/nikola-chanev-oblasten-upravitel-na-kardzhali-nyama-nito-edin-argument-zashto-dvete-lichnosti-koito-nominirah-za-pocheten-grazhdanin-na-kardzhali-ne-sa-udostoeni-sas-zvanieto.html", "text": "Няма нито един аргумент защо двете личности, които  номинирах за „Почетен гражданин на Кърджали“ не са удостоени със званието. Това каза за дневния блок „Добър ден“ на  Радио „Фокус“  Никола Чанев, областен управител на Кърджали.  По думите му мнозинството в Общинския съвет тръгва по плоскостта на разделението.  \r\n„Доктор Иванка Овчарова е едното ми предложение, която е създателката на Очното отделение в Кърджали, един от първите лекари в нашия град, тя е на 99 години. Изключително ерудиран човек, завършил медицина в Братислава. Просто една феноменална личност. Другото ми предложение е госпожа Теофана Текелиева, дългогодишен директор на театъра в Кърджали, учител, автор на редица книги, носителка на орден „Св.св. Кирил и Методий“ в трите му степени. Та тези две жени се оказва, че според общинските съветници от ДПС, които разбира се имат и мнозинство в Общинския съвет, в разрез с всякакви правила, тъй като те потъпкаха собствения си правилник, не бяха допуснати до гласуване за почетни граждани на Кърджали и на тях им бе присъдена по-ниската степен – „Златен герб на град Кърджали“. За съжаление, пак казвам, това не е прецедент. Това е едно събитие, което гледаме като дежа вю всяка година, независимо от хората“, каза Никола Чанев. \r\nТой обясни, че тази година званието „Почетен гражданин на Кърджали“ ще бъде присъдено посмъртно на Д-р Атанас Дафовски, чиято номинация миналата година мнозинството от ДПС е отхвърлило, защото е била направена от областния управител. Никола Чанев призова жителите на град Кърджали да се присъединят към честванията на празника на града,  21 –ви октомври и обединени да  почетат героите.", "date": "2018.10.18", "title": "Никола Чанев, областен управител на Кърджали : Няма нито един аргумент защо двете личности, които номинирах за „Почетен гражданин на Кърджали“ не са удостоени със званието"}
{"url": "http://www.focus-news.net/news/2018/10/18/2579918/kyustendil-vrazkata-mezhdu-futbola-i-robotikata-beshe-demonstrirana-v-otkrit-urok-ot-vazpitanitsi-na-osnovno-uchilishte-daskal-dimitri.html", "text": "Връзката между футбола и роботиката беше демонстрирана в открит урок от възпитаници на Основно училище „Даскал Димитри” в Кюстендил, предаде репортер на  Радио „Фокус” – Кюстендил . „Нашият отбор по роботика се включва в инициативата Седмица на програмирането. Нашата мисия е свързана и с празника на училището – 26 октомври”, каза Георги Тодоров, ръководител на отбора по роботика в учебното заведение. Учениците програмираха робота, който успя да играе футбол на специално подготвен изкуствен терен. „Отборът взе участие в изработването на стадиона, който е направен от отпадъчни материали. След това те успяха да накарат робота да играе с топка. Този робот може да дриблира на 21, да вкарва гол със задна ножица и да лавира между футболистите”, отбеляза Георги Тодоров. \r\nВенцеслав ИЛЧЕВ", "date": "2018.10.18", "title": "Кюстендил: Връзката между футбола и роботиката беше демонстрирана в открит урок от възпитаници на Основно училище „Даскал Димитри”"}
{"url": "http://www.focus-news.net/news/2018/10/18/2579915/ivan-totev-kmet-na-plovdiv-podstantsiya-evmolpiyae-izklyuchitelno-vazhna.html", "text": "Подстанция „Евмолпия“ е изключително важна поради няколко причини. До голяма степен разтоварваме една претоварена подстанция, която отговаряше за една значителна част на града. Това каза по време на церемонията по полагане на първа копка за изграждане на съоръжението кметът на Община Пловдив Иван Тотев, предаде репортер на  Радио „Фокус“-Пловдив . Той припомни, че преди няколко години около Коледа една част от гражданите на Пловдив са били без ток, благодарение на претоварването на подстанция „Тримонциум“. Новата подстанция се намира на ул. „Богомил“ 95.  \r\n„Мястото е най-подходящо за бъдещото развитие на Пловдив. Около него има 450 дка, които не са усвоени. Тепърва в тази зона в Пловдив ще се инвестира. Само след седмица на мястото ще започне строителството на голям търговски център. Нова офис сграда се строи на няколкостотин метра, така че е важно да имаме сигурно снабдяване  с електричество, което от една страна да гарантира сигурност на доставките на новите инвеститори, а от  друга- да гарантира сигурност в снабдяването на тези, които в момента ползват подстанция „Тримонциум“.  Това е сериозна крачка напред в осигуряване на енергийната стабилност на Пловдив и голяма основа за бъдещи инвестиции в тази част на града“, каза още Иван Тотев. \r\nМария РУСЕВА", "date": "2018.10.18", "title": "Иван Тотев, кмет на Пловдив: Подстанция „Евмолпия“е изключително важна"}
{"url": "http://www.focus-news.net/news/2018/10/18/2579916/sofiya-politsai-izyasnyavat-fakti-i-obstoyatelstva-okolo-intsident-v-ofis-na-bul-tsar-boris-iii.html", "text": "Сигнал за инцидент в офис на бул. „Цар Борис III“ е подаден към 16.00 часа днес. Това съобщиха от пресцентъра на  МВР . На място веднага са изпратени полицейски екипи. Работата по изясняването на факти и обстоятелства около случая продължава.", "date": "2018.10.18", "title": "София: Полицаи изясняват факти и обстоятелства около инцидент в офис на бул. „Цар Борис III“"}
{"url": "http://www.focus-news.net/news/2018/10/18/2579921/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския граничен пункт. Трафикът не е натоварен. Няма образували се колони от чакащи автомобили. Пътят в посока граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.10.18", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/10/18/2579920/afp-talibanite-poeha-otgovornost-za-atakata-na-sreshtata-afganistan-nato-mishena-e-bil-general-skot-milar.html", "text": "Талибаните поеха отговорност за атаката, извършена по време на срещата на върха за сигурността в Афганистан с участието на представители на НАТО, предава  AFP .ю \r\nВ социалната мрежа „Туитър“ говорителят на талибаните Забихулах Муджахид публикува съобщение, в което уточни, че „целите (на атаката) бяха генерал (Скот) Милър и (Абдул) Разик“. \r\nПървият е най-високопоставеният американски генерал в Афганистан, а вторият шефът на полицията в южната провинция Кандахар, който стана жертва на нападението. От НАТО увериха, че Милър е оцелял след стрелбата.  Тереза Герова", "date": "2018.10.18", "title": "AFP: Талибаните поеха отговорност за атаката на срещата Афганистан-НАТО, мишена е бил генерал Скот Милър"}
{"url": "http://www.focus-news.net/news/2018/10/18/2579923/sliven-kmetat-stefan-radev-se-zapozna-s-problemi-na-grazhdani-po-vreme-na-priemniya-si-den.html", "text": "С въпроси от различен характер беше запознат кметът на Сливен Стефан Радев по време на днешния приемен ден. Това съобщиха от пресцентъра на  Община Сливен . Граждани се обърнаха за съдействие по служебни въпроси. Кметът беше запознат също с обществени проблеми и въпроси от сферата на културата. \r\nВъзникнал междусъседски спор беше представен на вниманието на Стефан Радев, както и проблеми на жители, свързани с необитаем имот. \r\nПриемен ден на кмета, заместник-кметовете и секретаря на Общината се провежда всеки първи четвъртък от месеца. Записването става два дни преди това – във вторник, от 08.30 ч. в Центъра за административно обслужване на гражданите – източен вход на Общината. Жалби и сигнали се приемат и по електронна поща.", "date": "2018.10.18", "title": "Сливен: Кметът Стефан Радев се запозна с проблеми на граждани по време на приемния си ден"}
{"url": "http://www.focus-news.net/news/2018/10/18/2579922/blagoevgrad-izsichane-i-kastrene-na-darveta-se-izvarshva-po-patya-petrich-parvomay-dvizhenieto-se-regulira-ot-signalisti.html", "text": "Движението по третокласен път 198 в участъка от град Петрич до село Първомай от километър 74 до километър 77 трябва да се извършва с повишено внимание. Това съобщиха за  Радио „Фокус“ – Пирин  от Областно пътно управление – Благоевград. Причината е изсичане и кастрене на дървета. Движението се регулира от сигналисти. Водачите е необходимо да преминават през участъка със съобразена скорост в свободната лента, съобразно създадената организация, до 19 октомври. През деня няма регистрирани тежки пътни инциденти. Не е имало сигнали и за паднали камъни, които да са затруднявали трафика по републиканската пътна мрежа. Пътните настилки са сухи. Трафикът по автомагистрала „Струма“ и главен път Е-79 е интензивен. \r\nНатоварено е движението и в централна градска част в областния град, на места се образуват колони от автомобили. До този момент няма регистрирани катастрофи Благоевграда. Задръствания се образуват в района на жп гарата и автогарата в посока първи корпус на ЮЗУ „Неофит Рилски“, на кръговото кръстовище при Зърнени храни. Натоварен е трафикът и по булевардите „Св. Димитър Солунски“ и „Васил Левски“, както и по улиците „Менча Кърничева“, „Владо Черноземски“ и „14-ти полк“. Градския транспорт се движи без отклонения от редовния си маршрут и по график. Ремонт се извършва на улица „Марица“, като движението в по-голямата ѝ част е преустановено, затова се използват обходни маршрути. \r\nЛивия НИНОВА", "date": "2018.10.18", "title": "Благоевград: Изсичане и кастрене на дървета се извършва по пътя Петрич – Първомай, движението се регулира от сигналисти"}
{"url": "http://www.focus-news.net/news/2018/10/18/2579924/pri-operatsiya-na-gd-natsionalna-politsiya-e-ustanoven-28-godishen-mazh-predstavyal-se-za-mitnichar.html", "text": "При операция на ГД „Национална полиция“ е установен 28-годишен мъж, представял се за митничар. Това съобщиха от пресцентъра на  МВР . При съвместно разследване на служители на „Икономическа полиция“ и „Разследване“ – ГДНП, и със съдействие на техни колеги от ГДБОП, е установен 28 –годишен мъж. Той системно се е представял за митнически служител, носил е униформа с отличителните знаци на Агенция „Митници“. На този етап е изяснено, че от месец юни тази година до момента е инсценирал митнически проверки в различни търговски обекти на територията на София, Пловдив и Пазарджик, с цел лично облагодетелстване.  \r\nВ хода на работата са извършени процесуално – следствени действия на два адреса в столицата и ползван от мъжа автомобил. Намерени и иззети са документи и снимков материал, доказващи незаконната му дейност.  \r\nПо случая е образувано досъдебно производство. Мъжът е привлечен като обвиняем, наложена му е мярка за неотклонение „подписка“.  \r\nРаботата на разследващите продължава под надзора на Софийската районна прокуратура.", "date": "2018.10.18", "title": "При операция на ГД „Национална полиция“ е установен 28-годишен мъж, представял се за митничар"}
{"url": "http://www.focus-news.net/news/2018/10/18/2579926/veliko-tarnovo-piteynata-voda-v-tri-naseleni-mesta-v-oblastta-ne-otgovarya-na-normite.html", "text": "ри населени места във Великотърновска област не отговарят на изискванията в Наредбата за качеството на питейната вода. Това сочат данни на Регионалната здравна инспекция в града, изготвени за първата половина на месец октомври. От институцията уточниха за  Радио „Фокус“ – Велико Търново , че изследвания са извършени в 11 населени места, от тях 8 са били на обекти с централно водоснабдяване и ведомствени водоизточници.  От тях на Наредбата за качеството на питейната вода не отговарят селата Ореш, Козловец и Горски Долен Тръмбеш. \r\nИзследвани са и 2 броя проби вода от минерални водоизточници по микробиологични показатели. При тях няма отклонения от изискванията по Наредбата за курортните ресурси, курортните местности и курортите. \r\nМария НЕДЕВА", "date": "2018.10.18", "title": "Велико Търновo: Питейната вода в три населени места в областта не отговаря на нормите"}
{"url": "http://www.focus-news.net/news/2018/10/18/2579925/predstoyashti-sabitiya-v-stranata-za-19-oktomvri-agentsiya-fokus.html", "text": "*** \r\nОт 09.00 часа започва редовното пленарно заседание на Народното събрание. \r\n*** \r\nОт 09.40 часа в зала „Запад“ на Народното събрание заместник-председателят на парламента Емил Христов ще се срещне със заместник-председателя на Постоянния комитет на Общокитайското събрание на народните представители Цао Дзиенминг. \r\n*** \r\nОт 09.00 часа министърът на отбраната Красимир Каракачанов ще открие международното състезание  „Commando Challenge - 2018“ на тактическия полигон на „Алфа Метал“. \r\n*** \r\nОт 09.00 часа в семинарския храм „Св. Йоан Рилски“ ще се състои Св. Литургия, възглавена от Варненския и Великопреславски митрополит Йоан. От 11.00 часа ще се проведе тържествено освещаване на новия пансион от Негово Светейшество Българския Патриарх Неофит.  \r\n*** \r\nОт 09.30 часа в III състав на Специализирания наказателен съд ще се гледа делото срещу Георги Г., Цено Ф. и Борис Р., обвинени в образуване и ръководене на организирана престъпна група.  \r\n*** \r\nОт 10.00 часа на адрес бул. Витоша №18 (вход от ул. Кърниградска) на пресконференция „Демократична България“ ще представи „Договор за ефективни публични финанси, данъчни намаления, модернизация и растеж“.  \r\n*** \r\nОт 10.00 часа в XIX състав на Специализирания наказателен съд ще се гледа делото срещу Виктор Б., Емил И., Ивайло П., Андрей П., Георги М., Ненко П. и Милен В., обвинени в организиране и ръководене на организирана престъпна група.  \r\n*** \r\nОт 10.00 часа до 14.00 часа в Американския център към Столичната библиотека ще се проведе дискусия „Дигитализацията: диалог, култура и грамотност за младите българи“.  \r\n*** \r\nОт 10.00 часа в „Зала София“ на Гранд хотел София, под патронажа на Министерството на транспорта, информационните технологии и съобщенията, ще се състои „Железопътен форум - 2018“ на тема „Железопътен транспорт – стратегия за развитие“. Конференцията с международно участие се осъществява с подкрепата на Национална компания „Железопътна инфраструктура“ (НКЖИ).  \r\n*** \r\nОт 11.00 часа в III състав на Специализирания наказателен съд ще се гледа делото срещу Петър Б., Данаил С., Галин Б. и др., обвинени в образуване и ръководене на организирана престъпна група.  \r\n*** \r\nОт 11.00 часа на ул. „Леге“ 2-4 Изпълнителна агенция за насърчаване на малките и средните предприятия (ИАНМСП) ще представи окончателна информация за успешното представяне на българските малки и средни предприятия на специализирани международни панаири, изложения, конференции, контактни борси, форуми и събития в страната и в чужбина. \r\n*** \r\nОт 13.00 часа в зала 7 на Софийския районен съд ще се проведе съдебно заседание по делото, образувано по жалба на председателя на ВКС Лозан Панов срещу наказателно постановление на КПКОНПИ.  \r\n*** \r\nОт 13.00 часа в пресклуба на БТА ще се проведе пресконференция на Българския лекарски съюз във връзка с наградите „Лекар на годината 2018“.   \r\n*** \r\nОт 13.30 часа в XVIII състав на Специализирания наказателен съд Любомир С., Веселин К. и Мартин Д., обвинени в организиране и ръководене на организирана престъпна група. \r\n*** \r\nРумънските парламентаристи ще се срещнат с министъра на вътрешните работи Младен Маринов. Те ще наблюдават демонстрация на работата на Националния координационен център на Главна дирекция „Гранична полиция“, ще разговарят с представители на Главна дирекция „Жандармерия“ и с директора на Главна дирекция „Пожарна безопасност и защита на населението“ главен комисар Николай Николов. По време на визитата си в България румънските гости ще имат срещи с министъра на отбраната Красимир Каракачанов и с кмета на София Йорданка Фандъкова.  \r\n*** \r\nОт 14.00 часа в заседателната зала на Факултета по химия и фармация на Софийския Университет „Св. Климент Охридски“ ( бул. „Джеймс Баучър“ 1) заместник-министърът на образованието и науката Карина Ангелиева ще участва в годишната среща на българската секция към Асоциацията на стипендиантите по програмата „Мария Кюри“. \r\n*** \r\nОт 15.00 часа при църквата „Света София“ ще бъдат положени венци на паметната плоча на Св. Иван Рилски по повод Дена на българо-унгарското приятелство.  \r\n*** \r\nОт 16.00 часа ще бъде отбелязан 70-годишния юбилей на Унгарския културен институт.  \r\n*** \r\nОт 17.00 часа в Културен център G-8 ще се състои прожекция на документалния филм „Първото семейство“. \r\n*** \r\nОт 18.00 часа в Театър „Азарян“ ще може да бъде гледана българо-немската продукция „Опиянение и гняв“.  \r\n*** \r\nОт 19.00 часа в зала „Роял“ на хотел „Балкан“ ще се състои официалната церемония по връчване на ежегодни награди на БЛС „Лекар на годината 2018“. \r\n*** \r\nОт 19.00 часа в Ателие „Пластелин“ ще бъде представен белгийският арт проект „Letter By Post”.  \r\n*** \r\nОт 19.00 часа в Асоциацията на студентите по медицина в България ще се проведе 34-тата им Есенна национална среща. \r\n*** \r\nОт 20.00 часа в Club Megami в хотел „Маринела“ ще се проведе конкурса Lady Universe 2018. \r\n*** \r\nОт 21.00 часа в ДНК – пространство за съвременен танц и пърформанс ще бъде открит АСТ фестивал за свободен театър.  \r\n*** \r\nОт 09.30 часа в зала „Георги Баев“ на Културен център „Морско казино“ ще се проведе една от десетте кръгли маси, част от кампанията за популяризиране на „Националната програма за профилактика на оралните заболявания при деца от 0 до 18-годишна възраст в Република България”, която е програма на Министерството на здравеопазването. \r\n*** \r\nОт 10.00 часа в зала „Георги Баев“ в Морско казино ще се проведе семинар „Популяризиране на Националната програма за профилактика на оралните заболявания при деца от 0-18 годишна възраст в Република България, за подобряване на познанията и културата на различни целеви групи от населението в областта на профилактиката на оралните заболявания”. \r\n*** \r\nОт 16.00 часа на площад „Тройката“ ще бъде даден официалният старт на Фестивала на маскарадните игри, народното и художественото творчество.  \r\n*** \r\nОт 09.00 часа в Двореца на културата и спорта ще бъде открита високотехнологичната конференция Innowave Summit 2018 от Мария Габриел – еврокомисар по цифровата икономика и общество, Иван Портних – кмет на Община Варна,  Димитър Василев – председател на Български бизнес форуми, организатор на събитието. \r\n*** \r\nОт 17.00 часа на сцената на зала „Конгресна“ в Двореца на културата и спорта ще бъде открито 23-тото издание на фестивала „Листопад на спомените“. \r\n*** \r\nОт 17.45 часа в Младежкия дом провеждане на практическо занятие с цел поддържане на постоянна готовност за действия при бедствия, аварии и пожари. \r\n***  \r\nОт 09.00 часа в конферентната зала на хотел „Премиер“ продължава Форум „Настояще и бъдеще за миналото“ - за опазване на културно-историческото наследство.  \r\n*** \r\nОт 11.00 часа в Регионалния пресклуб на БТА Георги Ганецовски, ръководител на  археологическите разкопки в село  Майор Узуново, и неговият екип  ще представят резултатите си от „Архелогическо лято 2018“. \r\n*** \r\nОт 15.00 часа в конферентната зала на хотел „Ровно“ заместник-кметът Венци Пасков ще участва в годишната конференция на Асоциацията на преподавателите по и на френски език в България на тема „Креативносста в преподаването на френски език“. \r\n*** \r\nОт 18.00 часа в куклената зала на ДКТ ще се играе постановката „Червената шапчица“.  \r\n*** \r\nОт 11.00 часа с полагане на венци и цветя пред паметника на Гоце Делчев на Попови ливади ще започне празничната програма по отбелязването на 106-ата годишнина от Освобождението на град Неврокоп.  \r\n***  \r\nОт 18.00 часа в читалище \"Съгласие\" ще се проведе концерт за 35-годишинината от създаването на Клуб на пенсионера и инвалида „Мъдрост“ в Дебелец и 25-годишнината на Дружество на инвалидите „Надежда“. \r\n*** \r\nОт 09.00 часа архиерейският наместник на Смолянска духовна околия Негово Високопреподобие архимандрит Висарион ще възглави божествената света  Литургия на празника на храм „Св. Йоан Рилски“ в Девин.   \r\n*** \r\nОт 17.30 часа в залата на Община град Добрич ще бъде представена книгата „Бивши хора по класификацията на Държавна сигурност“.  \r\n*** \r\nОт 19.00 часа в Огледална зала „Нели Божкова“ със съдействието на Община град Добрич ще се представи младият творец Стоимен Стоянов - Nocktern.  \r\n*** \r\nОт 10.00 часа в заседателната зала на общината ще се проведе тържествено заседание на Общинския съвет по повод празника на града.  \r\n*** \r\nОт 10.30 часа на площад „Свобода“ ще отслужи водосвет за здраве и успех на жителите на Дупница.  \r\n*** \r\nОт 11.00 часа на площад „Свобода“ ще започне празнична програма „Усмивките на Дупница”, посветена на празника на града. \r\n*** \r\nОт 18.00 часа по повод 100-годишнината от края на Първата световна война в Информационния център на ул. „ Искра“ 4 ще бъде проведена среща с акад. Георги Марков.  \r\n*** \r\nОт 07.30 часа Негово високопреосвещенство Неврокопският митрополит Серафим ще оглави архиерейска света Литургия в град Кресна. \r\n*** \r\nОт 9.30 часа в главния манастирски храм ще започне Божествена света Литургия по повод Деня на преподобни Йоан Рилски Чудотворец.  \r\n*** \r\nОт 13.00 часа в Историческия музей ще бъде открита Международна научна конференция „Проф. Марин Дринов – учен, общественик, държавник“.  \r\n*** \r\nОт 09.30 часа в храм „Св. Йоан Рилски“ ще бъде отслужена Архиерейска света Литургия.  \r\n*** \r\nОт 10.00 часа ще бъде официално открит Центърът за деца с аутизъм за Северна България.  \r\n*** \r\nОт 11.00 часа в храм „Св. Йоан Рилски“ ще бъде отслужен молебен за здраве по повод 140 години от създаването на БЧК-Пловд. От 19.30 часа ще се състои официален коктейл „140 години Български Червен кръст“ в ресторант „Амбасадор“ на хотел „Рамада Пловдив Тримонциум“.  \r\n*** \r\nОт 11.00 часа в Международния панаир ще се състои откриването на Панаира на колекционерите „Булколекто”.  \r\n*** \r\nОт 12.30 часа в Регионален етнографски музей – Пловдив ще бъде представена карикатурна изложба на румънския артист Раду Яцку.  \r\n*** \r\nОт 19.00 часа в Спортна зала „Колодрум“ ще се състои благотворителен концерт.  \r\n*** \r\nОт 10.00 часа в хотел „Данубе“ под патронажа на евродепутат Момчил Неков  ще се шроведе форум „Образованието и бизнесът заедно за развитието на регионите“. \r\n***   \r\nОт 09.00 часа в двора на Природоматематическата гимназия „Добри Чинтулов“  ще се състои ритуал по издигане на знамето на гимназията и ще бъде представен юбилеен сборник по  повод 140 години от създаването на учебното заведение. От 18.00 часа в драматичния театър в града ще започне празничен концерт.  \r\n*** \r\nОт 11.00 часа ще бъде открито ново помещение за репетиции за децата от музикалната школа на известния цигулар Георги Калайджиев в Сливен. \r\n*** \r\nОт 12.00 часа на площадката до зала „Асеновград“ ще се състои финалът на Петия есенен футболен турнир.  \r\n*** \r\nОт 17.30 часа във фоайето на Общинската администрация ще бъде представена изложбата Да покажем красотите на община Смолян в календар“.  \r\n*** \r\nОт 12.00 часа в хотел „Сити“ ще се състои пресконференция на тема „Повишаване на доходите на българите – граждани на ЕС“.  \r\n*** \r\nОт 13.30 часа в зала №7 - втори етаж на Съдебната палата в Стара Загора, ученици от десети клас на Гимназията с преподаване на чужди езици „Ромен Ролан“ ще бъдат гости на Районния съд.  \r\n*** \r\nВ 17.00 часа на терените до плувния басейн и зад Пощата ще се проведе Първи национален турнир за ветерани по минифутбол.  \r\n*** \r\nОт 19.00 часа в Драматичния театър ще се играе постановката „Сватбената рокля на Бети“.  \r\n*** \r\nОт 19.30 часа в Държавна опера-Стара Загора ще се играе постановката „Мъжете предпочитат да излъжат“.  \r\n***   \r\nОт 13.00 ч. в зала 2 на Областна администрация ще се проведе заседание на Постоянната комисия по заетостта към Областния съвет за развитие в област Шумен.", "date": "2018.10.18", "title": "Предстоящи събития в страната за 19 октомври (Агенция „Фокус“)"}
{"url": "http://www.focus-news.net/news/2018/10/18/2579899/kzk-otkaza-da-obrazuva-proizvodstvo-po-uvedomlenieto-na-inerkom-balgariya-ead-za-pridobivane-na-chez.html", "text": "Председателят на Комисията за защита на конкуренцията отказа да образува производство по постъпилото на 21 септември уведомление от „Инерком България“ ЕАД за придобиване на контрол върху предприятия от групата на „ЧЕЗ“. Това съобщиха от  КЗК .  \r\nС уведомлението към Комисията е отправено искане безусловно да разреши осъществяването на планираната концентрация, тъй като не се очаква концентрацията да породи хоризонтални или нехоризонтални ефекти, които биха могли да окажат неблагоприятно въздействие върху конкуренцията и няма да доведе до установяването на предприятие с господстващо положение. В тази връзка от „Инерком България“ твърдят, че през месец август 2018 г. е извършена структурна промяна в групата на „Инерком“ и същата вече не включва производители на електрическа енергия. Мотивите за отказ за образуване на производство, съгласно издаденото на 18 октомври разпореждане на председателя на КЗК са, че Комисията вече е била нотифицирана за същата сделка между същите страни, със същите предмет и цел, и се е произнесла с Решение № 805/19.07.2018 г.  \r\nНаличието на висящо административно производство със същия предмет и с участието на същата страна, във фазата на съдебно оспорване, е абсолютна отрицателна процесуална предпоставка за образуване на ново производство пред административния орган.    \r\nОТ КЗК посочват, че следва да се има предвид и разпоредбата на чл. 130, ал. 2 от АПК, съгласно която никой друг орган няма право да приеме за разглеждане дело, което вече се разглежда от съда. В противен случай административният орган ще изземе за решаване въпрос, който вече е предоставен на преценката на съда. \r\nНаред с горното, новите обстоятелства, на които се позовава „Инерком България“, имат значение за разрешаване на спора, повдигнат пред съда, доколкото представляват факти, взети предвид от антимонополния орган при извършване на икономическия и правен анализ в обжалваното решение, чиято проверка за законосъобразност е предмет на образуваното и неприключило пред ВАС съдебно производство. \r\nРазпореждането подлежи на обжалване пред Върховния административен съд в 7-дневен срок от съобщаването му. КЗК изпрати писмо до уведомителя „Инерком България“ ЕАД, чрез упълномощения му представител, за отказа за образуване на производство.", "date": "2018.10.18", "title": "КЗК отказа да образува производство по уведомлението на „Инерком България“ ЕАД за придобиване на ЧЕЗ"}
{"url": "http://www.focus-news.net/news/2018/10/18/2579929/smolyan-povishena-e-opasnostta-ot-padashti-kamani-po-vsichki-patishta-v-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е с разкъсана облачност, без валежи. През деня не са получавани сигнали за инциденти по пътищата в областта. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение.. \r\nВ Смолян пътните настилки сухи. Автомобилният трафик в края на работния ден е интензивен по бул. „България“, улиците „Първи май“, „Родопи“, „Тракия“, „Хан Пресиян“, както и по входно-изходните артерии на града. \r\nНели ГЕРГЬОВСКА", "date": "2018.10.18", "title": "Смолян: Повишена е опасността от падащи камъни по всички пътища в областта"}
{"url": "http://www.focus-news.net/news/2018/10/18/2579930/washington-examiner-sasht-slivat-sluzhbata-za-palestina-s-posolstvoto-v-erusalim.html", "text": "Администрацията на президента Тръмп обединява двете си големи дипломатически учреждения – консулството си в Израел и службата за Палестинската автономия, под егидата на преместеното в Ерусалим американско посолство, съобщава изданието  The Washington Examiner . \r\n„Това решение се ръководи от глобалните ни усилия за подобряване на ефективността на нашите операции. То не означава промяна на политиката на САЩ по отношение на Ерусалим, Западния бряг или Ивицата Газа\", поясни американският държавен секретар Майк Помпео. \r\nВ бъдеще посолството и консулството на САЩ в Израел ще бъдат в Ерусалим. От редакцията припомнят, че в предходните десетилетия, когато американското посолство в Израел се намираше в Тел Авив, Вашингтон поддържаше консулство в Ерусалим, което бе използвано за контакти между между правителството на САЩ и представители на палестинците.  \r\n„Те не искат гласът на палестинците да се чува директно във Вашингтон“ коментира Даниел Шапиро, бивш посланик в Израел при администрацията на Барак Обама.  \r\nПомпео увери, че съоръжението ще продължава да бъде домакин на основния американско-палестински дипломатически екип в Ерусалим. „Ще продължим да правим пълен набор от доклади за Западния бряг и Газа. Ще работим за тях чрез новото звено за палестинските въпроси в посолството на САЩ в Ерусалим. Администрацията е силно ангажирана с постигането на траен и всеобхватен мир, който предлага по-добро бъдеще за Израел и палестинците. Очакваме с нетърпение да продължим партньорството и диалога с палестинския народ и, надяваме се в бъдеще, с палестинското ръководство\", подчерта Помпео. \r\nИзданието припомня, че Австралия също обмисля варианта да последва примера на САЩ и да премести дипломатическото си представителство от Тел Авив в Ерусалим.   Тереза Герова", "date": "2018.10.18", "title": "Washington Examiner: САЩ сливат службата за Палестина с посолството в Ерусалим"}
{"url": "http://www.focus-news.net/news/2018/10/18/2579931/sliven-patnite-nastilki-v-oblastta-sa-mokri-zaradi-prevalyavaniya-ot-dazhd.html", "text": "Пътните настилки в Сливенска област са мокри заради превалявания от дъжд. Трафикът е интензивен, съобщиха от  Областно пътно управление-Сливен . Затворени за тежкотоварни автомобили над 10 т целогодишно са проходите Твърдишки и Вратник. Опасност от падащи камъни има по пътя Сливен – Ичера – Градец. Ремонтни дейности се извършват по планинските пътища в района на Котел и в община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г. \r\nДвижението в областния град е натоварено, затруднено е преминаването през строящото се кръгово кръстовище \"Розова градина\".", "date": "2018.10.18", "title": "Сливен: Пътните настилки в областта са мокри заради превалявания от дъжд"}
{"url": "http://www.focus-news.net/news/2018/10/18/2579909/vladimir-putin-na-valdayskiya-forum-ubezhdavaneto-na-iran-da-napusne-siriya-ne-e-problem-na-rusiya.html", "text": "Убеждаването на Иран да напусне Сирия не е проблем на Русия. Техеран и Дамаск трябва сами да решат и да се договорят. Това подчерта държавният глава на Руската федерация Владимир Путин на Валдайския форум, предава  РИА Новости . \r\n„По повод Иран. Това съвсем не е наш проблем – да уговаряме Иран да излезе от територията на Сирия. Сирия и Иран са суверенни държави, те трябва сами да уреждат отношенията си. Да, ни имаме сериозни, дълбоки отношения и с Иран, и със Сирия. Още повече, че в хода на дискусии, на диалог с иранските партньори, решихме някои въпроси, включително и изтеглянето на ударните оръжейни системи от израелската граница, от Голанските възвишения“, припомни лидерът на Кремъл.  Тереза Герова", "date": "2018.10.18", "title": "Владимир Путин на Валдайския форум: Убеждаването на Иран да напусне Сирия не е проблем на Русия"}
{"url": "http://www.focus-news.net/news/2018/10/18/2579933/veliko-tarnovo-ogranicheno-e-dvizhenieto-na-motorni-prevozni-sredstva-nad-35-t-po-patya-mezhdu-selata-cheshma-i-kesarevo-poradi-namalen-gabarit-na-patnoto-platno.html", "text": "Ограничено е движението на моторни превозни средства над 3,5 т по пътя между селата Чешма и Кесарево. Причината е намален габарит на пътното платно. Обходният маршрут е през селата Сливовица, Горско Ново село и Джулюница. Срокът за приключване на дейностите е до 11 януари 2019 година, съобщиха за  Радио „Фокус“ – Велико Търново  от Областно пътно управление - Велико Търново. Отворен за движение на всички превозни средства е Проходът на Републиката. Ограничено е движението на моторни превозни средства с обща маса нас 12 т по пътя Лозен – Полски Тръмбеш. Причината е намален габарит на пътното платно. Обходният маршрут е по направлението Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. Движението по пътя Дебелец - Средни колиби- Елена е ограничено за моторни превозни средства над 10 тона, също поради намален габарит на пътното платно. Обходният маршрут е по направлението Дебелец – Велико Търново – Лясковски кантон – Миндя – Елена и обратно. \r\nНатоварен е трафикът по основните улици и булеварди във Велико Търново. Интензивно е движението по ул. „Магистрална“, част от главен път София - Варна. Натоварен е трафикът и в района на Южния пътен възел, пътен възел „Качица“ и по Беляковско шосе.  Екипи на полицията следят за правилното протичане на движението. Патрулни автомобили са разположени на входовете и изходите на града. \r\nМария НЕДЕВА", "date": "2018.10.18", "title": "Велико Търново: Ограничено е движението на моторни превозни средства над 3,5 т. по пътя между селата Чешма и Кесарево, поради намален габарит на пътното платно"}
{"url": "http://www.focus-news.net/news/2018/10/18/2579928/vanya-ananieva-mkbth-veliko-tarnovo-sluchaite-na-trafik-na-hora-s-tsel-trudova-i-seksualna-eksploatatsiya-sa-nay-chesto-sreshtani.html", "text": "Случаите на трафик на хора с цел трудова и сексуална експлоатация са най-често срещани. Това каза за  Радио „Фокус“ – Велико Търново  Ваня Ананиева, секретар на Местната комисия за борба с трафика на хора (МКБТХ) към Община Велико Търново. Тя посочи, че тенденцията се наблюдава в световен мащаб. По думите й границата между двата вида трафик на хора е много тънка и понякога много трудно могат да се разграничат. Затова в повечето случаи трябва да се работи индивидуално, съобразно конкретния случай. По отношение на трафика с цел трудова експлоатация Местната комисия за борба с трафика на хора си партнира изключително добре с Дирекция „Бюро по труда“ и с Великотърновския университет „Св. Св. Кирил и Методий“.  \r\n„Традиционно провеждаме информационни кампании, свързани с трафика на хора с цел трудова експлоатация, през месеците март, април и май. Това е периодът, в който студентите започват да търсят сезонна работа в чужбина. Съветваме ги винаги да проверяват фирмата трудов посредник, както и дали конкретната обява за работа я има в списъците на Агенцията по заетостта. В никакъв случай те не трябва да предоставят на други лица личните си документи. Винаги сме казвали, че правилният избор е информираният избор, затова е много важно да имат информация къде отиват и каква дейност ще извършват. В никакъв случай не трябва да се предоверяват“, посочи Ваня Ананиева. Тя допълни,че друг често срещан вид трафик на хора е този с цел трудова експлоатация. Често трафикантите използват метода  „Lover boy“.  \r\n„Момичета са подлъгвани да се влюбят в трафиканта, без да го разпознаят като такъв, тъй като изглежда като всички нас. Те не могат да разпознаят опасността. Когато едно момиче е обгрижвано месеци наред от такъв човек и той й предложи да отидат в чужбина, за да работят или на екскурзия, тя се подлъгва, защото той е нейния приятел. Съветваме младите момичета да не се предоверяват и да споделят с родителите си, тъй като все още трудно разпознават рискова ситуация. Те  нямат изградени жизнени умения за разпознаване и справяне с такава ситуация“, допълни Ваня Ананиева. Тя припомни, че националната телефонна линия за борба с трафика на хора 0800 20 100. Тя е анонимна, безплатна и денонощна. \r\nНадежда КРЪСТЕВА", "date": "2018.10.18", "title": "Ваня Ананиева, МКБТХ – Велико Търново: Случаите на трафик на хора с цел трудова и сексуална експлоатация са най-често срещани"}
{"url": "http://www.focus-news.net/news/2018/10/18/2579936/gabrovo-dvizhenieto-v-uchastak-ot-patya-sevlievo-draganovtsi-se-osashtestvyava-s-povisheno-vnimanie-poradi-stroitelni-deynosti.html", "text": "Движението в участък от пътя Севлиево-Драгановци се осъществява с повишено внимание поради строителни дейности. Ограничението е въведено за района от км 0+000 до км 14+600 за срок до 22 юни 2019 година, съобщиха за  Радио „Фокус“ – Велико Търново  от Областно пътно управление – Габрово. \r\nОграничено е движението в участък от пътя между селата Чехлевци и Велчевци, съвпадащ с ул. „Малина“ в Габрово. Причината е извършване на строителни дейности. Движението се осъществява през улици в урбанизирана територия в Габрово. Поставена е необходимата сигнализация. Трафикът се пренасочва по обходен маршрут за Чехлевци по път III-5004, път II-44 и път III-4404. Поставена е необходимата сигнализация. \r\nВ една лента се осъществява движението в друга отсечка от пътя Севлиево Драгановци поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nОграничено за превозни средства над 10 тона е движението в участък от пътя между  село Крамолин и Велико Търново. Забраната е въведена от км 22+129 до км 28+380 поради намален габарит на пътното платно при км 26+444. \r\nЛуиза ТРАНЧЕВА", "date": "2018.10.18", "title": "Габрово: Движението в участък от пътя Севлиево-Драгановци се осъществява с повишено внимание поради строителни дейности"}
{"url": "http://www.focus-news.net/news/2018/10/18/2579935/s-priyatelski-voleybolen-mach-be-otkrit-obnoveniya-sporten-kompleks-na-meditsinski-universitet-varna.html", "text": "Официално бе открит обновения спортен комплекс на Медицински университет-Варна. Областният управител на град Варна Стоян Пасев, кметът на града Иван Портних и ректорът на МУ-Варна проф. д-р Красимир Иванов отрязаха лентата на реновираната база с пожелания за бъдещи успехи на спортистите, съобщиха от пресцентъра на  МУ-Варна . \r\nКомплексът е открит през 1984 година, а това е първият мащабен ремонт на базата. Тук ежедневно се провеждат тренировките на студентите по волейбол, баскетбол и тенис. В по-малката зала преподавателите обучават бъдещите медици по аеробика, обща физическа подготовка, йога, народни танци и бокс. \r\nТрадиционно в залата се провеждат и състезанията по баскетбол и волейбол, част от програмите на общинските турнири за Купа 8-ми декември и Варненска универсиада, на която през тази година МУ-Варна за пореден път стана комплексен победител.  \r\nСред останалите официални гости на събитието бяха д-р Янко Станев - зам. председател на Общински съвет-Варна, директорът на Дирекция „Спорт“ на Община Варна Кристиан Димитров, г-н Данчо Илиев - главен експерт в Дирекция „Спорт“, председателят на БЧК- Варна Илия Раев, кап. 1 ранг Емил Йорданов - зам. началник на ВВМУ „Н.Й. Вапцаров“, както и ръководителите на спортни департаменти от варненските университети. Поздравителен адрес бе получен от началника на ВВМУ флотилен адмирал проф. Боян Медникаров. \r\nСтудентският танцов състав „Диана“ получи заслужени аплодисменти от академичното ръководство на университета и гостите след блестящото изпълнение на „Тракийски танц“. \r\nОткриването на комплекса продължи с приятелски волейболен мач между отборите на МУ-Варна и ВВМУ „Н.Й. Вапцаров“.", "date": "2018.10.18", "title": "С приятелски волейболен мач бе открит обновения спортен комплекс на Медицински университет- Варна"}
{"url": "http://www.focus-news.net/news/2018/10/18/2579937/prof-d-r-emil-kovachev-sbagal-prof-d-r-d-stamatov-varna-protsentat-na-infertilitet-narastva-s-do-15-za-nyakoi-evropeyski-strani.html", "text": "Темата за стерилитета е особено актуална в целия свят, като процентът на инфертилитет нараства и е между 10-15% за някои европейски страни. Това каза в интервю за  Радио „Фокус“ – Варна  проф. д-р Емил Ковачев, д.м.н, управител на СБАГАЛ „Проф. д-р. Д. Стаматов“ във Варна. „Заедно с Община Варна и Фондация „Искам бебе“ стартирахме инициативата „Репродуктивното здраве – наша обща грижа“ с цел безплатно консултиране и подпомагане на двойки с фертилни смущения. Консултациите вече започнаха и се провеждат всеки последен петък от месеца в АГ болница от 18.00 часа, като и се осъществяват от квалитетни специалисти в репродуктивната медицина“, заяви проф. Ковачев.  \r\nТой припомни, че преди няколко месеца болницата, заедно с Медицински университет – Варна, е организирала безплатно училище за бременни „Щастливо родителство“. „Дискутират се важни и актуални теми от бременността и предстоящото раждане, лектори са водещи специалисти по Акушерство и гинекология, Анестезиология и специалисти по здравни грижи. Училището за бременни се провежда всяка втора и четвърта сряда от месеца от 14.00 часа в АГ болница и е напълно безплатно“, добави проф. Емил Ковачев. \r\nМарияна ВАЛЕНТИНОВА", "date": "2018.10.18", "title": "Проф. д-р Емил Ковачев, СБАГАЛ „Проф. д-р. Д. Стаматов“ – Варна: Процентът на инфертилитет нараства с до 15% за някои европейски страни"}
{"url": "http://www.focus-news.net/news/2018/10/18/2579938/the-korea-herald-papa-frantsisk-poluchi-pokana-za-poseshtenie-v-severna-koreya.html", "text": "Предстоятелят на Римокатолическата църква получи официална покана за посещение в Северна Корея, съобщава изданието  The Korea Herald , като подчертава, че нито един папа не е правил визита в изолираната комунистическа страна.  \r\nПапа Франциск даде аудиенция на президента на Южна Корея Мун Дже-ин, в рамките на която изрази готовността си да  посети Северна Корея, ако бъде поканен официално, като увери, че „със сигурност\" би отговорил положително на подобна молба от страна на Пхенян. От редакцията уточняват, че Мун Дже-ин е предал на папата лично вербална покана от севернокорейския лидер Ким Чен-ун да посети Пхенян.  \r\nПо-рано от президентската пресслужба в Сеул съобщиха, че севернокорейският лидер е изразил готовността си да покани папа Франциск на визита в страната. Това е станало в рамките на третата и към момента последна среща между Ким Чен-ун и Мун Дже-ин, която се проведе в Пхенян миналия месец.  \r\nМун Дже-ин е попитал папата дали може да каже на севернокорейския лидер да изпрати официален делегат, за да отправи официално поканата за посещение. В отговор Франциск е заявил, че и устаната покана е достатъчна. \r\nПапа Франциск е изразил подкрепата си за усилията на Мун Дже-ин  за установяване на мир на Корейския полуостров. „Силно подкрепям усилията на правителството на Южна Корея, което работи за мирния процес на Корейския полуостров\", са думите, които предстоятелят на Римокатолическата църква е казал на госта си от Сеул.  \r\nСрещата помежду им е проведена при затворени врати, в присъствието на южнокорейски свещеник, който е служил за преводач.  Тереза Герова", "date": "2018.10.18", "title": "The Korea Herald: Папа Франциск получи покана за посещение в Северна Корея"}
{"url": "http://www.focus-news.net/news/2018/10/18/2579941/obshtina-lesichovo-izgradi-klasni-stai-na-otkrito-i-v-trite-uchilishta.html", "text": "В община Лесичово и трите училища са ремонтирани, включително и детската градина в Калугерово, каза за  Радио „Фокус“-Пазарджик  Веселина Милкова, зам. кмет на община Лесичово. По думите й дограмата на училищата е подменена , стените са санирани и изолирани. „Интересното  тази година е  изграждането на класни стаи на открито и в трите училища  в общината. Те представляват много красиви дървени беседки с мобилни маси и още през лятото децата бяха впечатлени и ги ползват с голямо желание. Друга хубава новина е, че училищният бус  в Калугерово беше подменен  с нов, което също зарадва децата, каза Милкова . \r\nРадослава МУРДЖЕВА", "date": "2018.10.18", "title": "Община Лесичово изгради класни стаи на открито и в трите училища"}
{"url": "http://www.focus-news.net/news/2018/10/18/2579943/stara-zagora-v-ramkite-na-evropeyskata-sedmitsa-na-programiraneto-48-detsa-ot-obshtina-kazanlak-poluchiha-poznaniya-za-programirane.html", "text": "В рамките на Европейската седмица на програмирането Народно Читалище „Освобождение-1884” в село Шейново и Информационно – комуникационен център - Казанлък взеха участие в инициативата „Запознайте се и програмирайте”. Това каза за  Радио „Фокус“  секретарят на читалището Росица Зланкова. В съвместния проект взеха участие 48 деца, като част от тях са от Защитени жилища - Казанлък. Темите, по които получиха познания децата и младежите бяха програмиране с Лего Роботика. Зланкова поясни, че целите на проекта са свързани с оказване помощ за адаптация на участниците към утрешния дигитален свят, предоставяйки им възможност да се запознаят със света на технологиите и програмирането по забавен начин. „Участвайки в подобни инициативи, децата и младежите развиват логическото и аналитичното си мислене, фокусират се върху основите на програмирането и роботиката, научават се да използват графично базиран компютърен език и развиват способността си за решаване на проблемни ситуации. Децата и младежите, които програмират израстват като любопитни и търсещи хора, които искат да знаят как работи всичко“, каза още Росица Зланкова. \r\nИнициативата „Запознайте се и програмирайте“ е осъществена благодарение на подкрепата на Фондация „Работилница за граждански инициативи”. \r\nСлавяна ГАЙДАРОВА", "date": "2018.10.18", "title": "Стара Загора: В рамките на Европейската седмица на програмирането 48 деца от община Казанлък получиха познания за програмиране"}
{"url": "http://www.focus-news.net/news/2018/10/18/2579942/nimh-utre-po-znachitelna-shte-e-oblachnostta-nad-iztochnata-polovina-na-stranata-maksimalnite-temperaturi-shte-sa-mezhdu-15-i-26.html", "text": "През нощта ще е почти тихо. В Източна България ще има ниска слоеста облачност или мъгла. Минималните температури ще са между 7° и 12°, по морския бряг до 15°. Такава е прогнозата за времето според  Националния институт по метеорология и хидрология (НИМХ) към Българската академия на науките (БАН) , съобщи за  Агенция „Фокус“  дежурният синоптик Георги Цеков. През деня по-значителна ще е облачността над източната половина на страната, където на много места до обяд видимостта ще е намалена. Само на отделни места слабо ще превали. В Западна България ще има повече слънчеви часове. Ще се появи слаб северен вятър. Максималните температури ще са от 15-16° на места в североизточните, до 25-26° в крайните югозападни райони. \r\nНад Черноморието облачността ще е променлива, по-значителна в сутрешните часове, когато на места ще има и мъгла. Слаби валежи ще има само на отделни места. Ще духа слаб северен вятър. Максималните температури ще са 18-20°, колкото е и температурата на морската вода. Вълнението на морето ще е 2 бала. \r\nНад планините облачността ще е променлива, по-значителна след обяд, когато на отделни места слабо ще превали. Ще духа слаб запад-северозападен вятър. Максималната температура на височина 1200 метра ще е около 15°, на 2000 метра – около 8°. \r\nВ събота облачността ще е предимно значителна. На места в страната ще има превалявания. Вятърът временно ще се обърне от северозапад, в Източна България – от север, ще бъде слаб до умерен. Дневните температури ще са между 16° и 21°, минимални - предимно между 7° и 12°. В неделя и понеделник над по-голямата част от страната ще преобладава облачно време. На много места ще има валежи от дъжд, в Западна и Централна България са възможни значителни количества. Температурите ще се понижат и в понеделник максималните ще са между 13° и 18°. С временното рязко понижение на температурите през нощта срещу понеделник в планините в Западна България над 800-1000 метра ще превали сняг. \r\nАтмосферното налягане ще е близко до средното за октомври, но вечерта ще започне да се повишава.", "date": "2018.10.18", "title": "НИМХ: Утре по-значителна ще е облачността над източната половина на страната, максималните температури ще са между 15° и 26°"}
{"url": "http://www.focus-news.net/news/2018/10/18/2579944/mladezhite-ot-gerb-sofiya-razdavaha-flaeri-s-informatsiya-za-trafika-na-hora-po-vitoshka.html", "text": "Младежите от ГЕРБ-София проведоха днес поредна инициатива, посветена на борбата с трафика на хора. Датата не е случайна, тъй като днес, 18 октомври, е Европейският ден за борба с това престъпление.Това съобщиха от пресцентъра на  партията . Информационната кампания на младите хора от ГЕРБ, която започна рано тази сутрин в Народното събрание, в късния следобед продължи на пешеходната част на бул. „Витоша“, където младежите раздаваха флаери на жителите и гостите на София. Брошурите съдържат важна информация за това какво представлява трафика на хора и какви са начините на превенция. Стотици софиянци получиха ценните листовки и поздравиха младите хора на ГЕРБ за инициативността. „Днешните акции са само малка стъпка към осъществяването на голяма ни цел – постигането на по-добра информираност на обществото за опасностите, които крие трафикът на хора. Щастливи сме, че хората проявяват интерес към този често подценяван проблем и това ни мотивира с още по-голямо желание да подходим към разгръщането на тази наша кампания. Благодарни сме за подкрепата, която получаваме от институциите, включително и от председателя на Комисията по вътрешна сигурност и обществен ред Цветан Цветанов“, споделиха Йоанна Драгнева и Михаела Иванова от групата на ГЕРБ в СОС. Кампанията ще продължи с кръгли маси в София и Велико Търново съответно на 1 и 2 ноември 2018 г.", "date": "2018.10.18", "title": "Младежите от ГЕРБ-София раздаваха флаери с информация за трафика на хора по „Витошка“"}
{"url": "http://www.focus-news.net/news/2018/10/18/2579927/telma-makedoniya-posledni-opiti-za-sabirane-na-kvalifitsirano-mnozinstvo-parlamentarniyat-debat-za-konstitutsionnite-promeni-priklyuchva-v-petak.html", "text": "Парламентарният дебат за необходимостта от въвеждането на промени в Конституцията на Македония във връзка с прилагането на договора за името ще приключи в петък, 19 октомври – последен опит за управляващата коалиция да събере необходимото квалифицирано мнозинство, предава скопският телевизионен канал  „Телма“ . \r\nПарламентарната група на СДСМ призова депутатите от ВМРО-ДПМНЕ да използват „историческия шанс“, като подкрепят предложението за промени в Основния закон и осигурят бъдещето на страната. Това ръководство на ВМРО-ДПМНЕ, водено от Християн Мицковски, е същото, може би по-лошо от предишното на Никола Груевски. Въпреки това депутатите биха могли са надмогнат партията си и да не се държат „антизападно“, твърди координаторът на СДСМ Томислав Тунтев. \r\nЗа „Демократичен съюз за интеграция“ (ДСИ) предсрочните парламентарни избори не са решение. \r\nВМРО-ДПМНЕ остава на мнение, че няма да подкрепи конституционните промени. Те призоваха управляващото мнозинство да пристъпи към заключителното гласуване.  \r\nПартиите не разкриват дали след приключване на дебатите в парламента ще се премине директно към гласуване, с което ще се установи дали има събрано квалифицирано мнозинство, или заседанието ще бъде прекратено, а гласуването – насрочено допълнително за друг ден. Ако предложението за промени в Основния закон не получи необходимата  подкрепа, тогава депутатите от СДСМ ще инициират предсрочни парламентарни избори. За това обаче СДСМ трябва да получи „зелена светлина“ от ДСИ, който в момента не е съгласен с този вариант.  Тереза Герова", "date": "2018.10.18", "title": "„Телма“ (Македония): Последни опити за събиране на квалифицирано мнозинство – парламентарният дебат за конституционните промени приключва в петък"}
{"url": "http://www.focus-news.net/news/2018/10/18/2579946/varna-poveche-ot-140-sastava-shte-vzemat-uchastie-v-23-toto-izdanie-na-festivala-listopad-na-spomenite.html", "text": "Повече от 140 състава и 74 индивидуални изпълнители ще вземат участие в 23-тото издание на „Листопад на спомените“, което ще се проведе във Варна от 19 до 21 октомври. Това каза за  Радио „Фокус“ – Варна  един от организаторите Димо Димов. В рамките на трите фестивални дни на сцената на зала „Конгресна“ в Двореца на културата и спорта ще се представят и участници от Украйна. Всички концерти са с вход свободен, допълни Димо  Димов. По думите му от 14.30 ч. на 21 октомври ще бъде представен и поетичният сборник „Листопад на спомените”. В него са представени творби на близо 100 автори от цялата страна. В рамките на фестивала над 1600 участници ще се състезават  в шест категории – градски и популярни песни, автентичен фолклор, обработен фолклор, класическо и школувано пеене, авторски песни от всички категории и художествено слово. Откриването ще бъде в петък, 19-ти октомври, от 17 ч. По време на трите фестивални дни ще има по три концерта, започващи от 9 часа, от 14 часа и от 17 часа. Официалното закриване ще бъде на 21-ви октомври, от 17 часа, с рецитал. В 18 часа започва концерт на най-добрите колективи, участвали във фестивала. Веднага след него ще бъдат връчени наградите на отличените участници. Съпътстваща проява на фестивала е изложба-базар на „Задругата на майсторите на народните занаяти” и изложба. \r\nДиана СТОЕВА", "date": "2018.10.18", "title": "Варна: Повече от 140 състава ще вземат участие в 23-тото издание на фестивала „Листопад на спомените“"}
{"url": "http://www.focus-news.net/news/2018/10/18/2579947/ep-novi-formi-na-zaetost-evrodeputatite-ot-komisiyata-po-zaetostta-iskat-da-zasilyat-pravata-na-rabotnitsite.html", "text": "Нови правила относно минималните права на работници, работещи на повикване,  със заплащане чрез ваучери или през платформи като Uber и Deliveroo, бяха одобрени от Комисията по заетостта, съобщават от  пресслужбата на ЕП. \r\nЕвродепутатите от Комисията по заетостта казаха в четвъртък, че лице, което за определен период от време изпълнява услуги за и под ръководството на друго лице срещу заплащане, следва да бъде защитено от тези нови права.  \r\nТова означава, че работниците със случайна или краткосрочна заетост, работниците на повикване, работниците с непостоянна работа, работещите със заплащане чрез ваучери или през платформа, както и домашните работници, лицата на свободна практика, стажантите и обучаващите се работници, заслужават набор от минимални права, при условие, че отговарят на тези критерии.  \r\nПрозрачност  \r\nСпоред приетия текст, всички работници следва да бъдат информирани от първия ден за основните измерения на техните договори като продължителност, периоди на предизвестие и първоначална основна заплата. Евродепутатите въведоха изискване работодателите да предоставят такава информация в писмен вид и да включват подробности за обучения, бонуси и заплащане за извънреден труд.  \r\nНови видове на заетост  \r\nЗа да бъдат покрити новите видове на заетост, евродепутатите се съсредоточиха върху усъвършенстването на конкретен набор от права и мерки за сигурност на условията на труд .  \r\n•         Променливо работно време: работниците следва да бъдат информирани за гарантираните платени часове и за заплащането за извършената работа извън тези гарантирани часове. Крайният срок, в който работодателят може да прекрати договор, след който работникът има право на заплащане, трябва също да бъде посочен.  \r\n•         Предвидимост на работното време: работниците на договор по заявка или подобни видове на заетост следва да се ползват от минимално ниво на сигурност и предвидимост и да могат да отказват без последствия, назначение извън предварително определените часове или да им бъде заплатено, ако назначението не е било прекратено навреме.  \r\n•         Повече от една работа: работодателят не може да забранява, санкционира или възпрепятства работниците да работят на повече от едно работно място.  \r\nИзпитателните срокове не трябва да бъдат по-дълги от шест месеца, или девет месеца за ръководни длъжности, за да се гарантира, че подновеният договор не води до нов изпитателен срок. Този срок не може да се удължи едностранно при никакви обстоятелства.  \r\nЕвродепутатите подкрепиха предложението за предоставяне на безплатно задължително обучение от работодателя и добавиха, че то трябва да бъде извършено в рамките на работното време и да се брои като работно време.  \r\nЕнрике Калвет Чамбон (АЛДЕ, Испания), заяви: \"Това е голяма крачка напред за засилването и укрепването на европейския социален модел и сближаването в бъдеще.  \r\nНастъпи моментът да се разработят минимални правила относно условията на труд за европейските граждани. Тези минимални права имат значение за живота на 500 милиона европейци; това е отговор на техните очаквания и ще допринесе да се постигне баланс между гъвкавост и сигурност на труда.  \r\nСоциалният диалог е най-добрия начин за посрещане на предизвикателствата на новите форми на заетост. Предлагаме да го популяризираме колкото е възможно повече. Тези нови форми на заетост ще бъдат подкрепени от основни минимални конкретни права на европейско равнище. \"", "date": "2018.10.18", "title": "ЕП: Нови форми на заетост: Евродепутатите от Комисията по заетостта искат да засилят правата на работниците"}
{"url": "http://www.focus-news.net/news/2018/10/18/2579949/sport-bez-holandiya-na-evro-2019-za-mladezhi.html", "text": "Груповата фаза на евроквалификациите за младежи до 21 години приключи, а големият отсъстващ от шампионата в Италия и Сан Марино догодина ще е отборът на Холандия. Второто място в група 4 не стигна на холандците за бараж. Причината е, че те не попадат сред четирите най-силни втори тима, които ще играят за определяне на последните 2 квоти. Категоричен лидер в групата бе Англия, а за Холандия черна котка се оказа Шотландия, която им нанесе единствените 2 поражения. \r\nС гарантирано място на финалите освен Англия са още Испания, Франция, Сърбия, Германия, Хърватска, Дания, Белгия и Румъния плюс домакините от Италия. \r\nВенцислав ДРАГОМАНОВ", "date": "2018.10.18", "title": "Спорт: Без Холандия на Евро 2019 за младежи"}
{"url": "http://www.focus-news.net/news/2018/10/18/2579950/veliko-tarnovo-samo-den-ostava-do-krayniya-srok-za-priem-na-dokumenti-po-programata-start-na-karierata.html", "text": "Само ден остава до крайния срок за прием на документи по програмата „Старт на кариерата“. Това съобщиха за  Радио „Фокус“ – Велико Търново  от Дирекция „Бюро по труда“ в старата столица. Заявките за участие в процедурата се приемат до края на утрешния работен ден. От институцията припомниха, че програмата е насочена към млади висшисти, без професионален опит, които желаят да започнат работа в публичния сектор. Кандидатите трябва да са на възраст до 29 години, навършени до 19 октомври 2018 година. Те  не трябва да имат никакъв стаж по специалността, за която притежават висше образование. Освен това е необходимо и да са регистрирани в местното Бюро по труда.  Документите се подават лично в институциите, но това може да се случи и по електронен път. Всеки младеж може да кандидатства едновременно за три работни места, но само до две работни места при един работодател по програмата. Списъците на обявените работни места и пълна информация за процедурите, реда, условията и необходимите документи за кандидатстване, в т.ч. електронно заявление, са публикувани на официалната страница на Агенцията по заетостта на адрес: https://www.az.government.bg/pages/programa-start-na-karierata/, както и на информационните табла във всички бюра по труда в страната.  \r\n„Фокус“ припомня, че обявените за Великотърновска област вакантни позиции са 46. 40 от тях са заявени в териториалните поделения на централните институции, 3 са за Областна управа и 3 за Община Велико Търново. \r\nЛуиза ТРАНЧЕВА", "date": "2018.10.18", "title": "Велико Търново: Само ден остава до крайния срок за прием на документи по програмата „Старт на кариерата“"}
{"url": "http://www.focus-news.net/news/2018/10/18/2579934/zhan-klod-yunker-prehodniyat-period-za-brekzit-nay-veroyatno-shte-bade-udalzhen.html", "text": "Председателят на Европейската комисия Жан-Клод Юнкер потвърди, че преходният период за излизането на Великобритания от структурите на Общността вероятно ще бъде удължен, предава  AFP , като припомня, че срокът за постигане на споразумение между Лондон и Брюксел изтича, а все още няма постигната сделка.  \r\n„Това удължаване на преходния период вероятно ще се случи. Идеята е добра. Мисля, че така ще имаме известна възможност да подготвим бъдещите си отношения по възможно най-добрия начин“, заяви Юнкер. \r\nПо-рано министър-председателят на Обединеното кралство Тереза Мей заяви, че обмисля удължаване на преходния период до края на 2020 г.  Тереза Герова", "date": "2018.10.18", "title": "Жан-Клод Юнкер: Преходният период за Брекзит най-вероятно ще бъде удължен"}
{"url": "http://www.focus-news.net/news/2018/10/18/2579939/gen-konstantin-popov-izbirame-iztrebitelite-po-tri-kriteriya.html", "text": "Три са основните критерии за избор на изтребителите – това са бойна ефективност (какво може да изпълнява самолетът), вторият критерий е цената и третият критерий е остатъчен ресурс – продължителност на времето, за което можем да го използваме този самолет. Това каза ген.Константин Попов, председател на парламентарната комисия по отбрана, в интервю за предаването  „Лице в лице“  по  бТВ . \r\nКато цяло решението е да се купят 16 самолета – една цяла ескадрила, но това ще стане на два етапа, обясни още той. \r\nПо думите му на първия етап ще се купят 8 самолета. В проекта за инвестиционен разход са заделени над 1 милиард лева. Според ген. Попов, до 1 януари 2019 година процесът трябва да приключи – първо работят експертите, след това предложенията ще бъдат обсъдени от политико-експертна група, ще се предложат на министъра, той ще ги предложи в Министерския съвет и тогава ще се обяви какъв е изборът. Този проект трябва да мине и през парламента. Следват и преговори с избраната фирма, с която се уточняват много детайли. \r\nЩе са необходими около 6 години, докато придобием напълно новите самолети, т.е. с цялата бойна техника, обучение, снаражение, след като бъде ратифициран договорът за тях от парламента, уточни ген. Константин Попов. \r\nЛобиране за определен самолет и служебна дисквалификация не трябва да има, категоричен беше ген. Константин Попов. \r\n„Президентът поиска да се запази радио мълчание по темата с изтребителите – това е когато не се използва радиото за предаване на информация – когато всичко е планирано добре и искаш да подходиш скрито. Според мен това обръщение на президента трябва да тълкува по друг начин, посланието е да не се оказва влияние на работната група”, уточни генералът.", "date": "2018.10.18", "title": "Ген. Константин Попов: Избираме изтребителите по три критерия"}
{"url": "http://www.focus-news.net/news/2018/10/18/2579952/predstoyashti-mezhdunarodni-sabitiya-za-19-oktomvri-agentsiya-fokus.html", "text": "Последен ден от парламентарния дебат за промените в Конституцията на Македония. \r\n***  Ще се проведе  интеррегионалния форум за двустранни и многостранни връзки между Азия и Европа (АСЕМ). \r\n***  Германският министър на труда Хубертус Хайл ще се срещне със служители на „Райънеър“, стачкуващи за по-добри условия на работа и по-високи възнаграждения. \r\n***   Съдът ще обяви присъдата срещу кмета на Загреб, обвинен в злоупотреба с власт. \r\n***  Среща на министрите на отбраната на държавите от АСЕАН с участието на Джеймс Матис.  \r\n***  Рейтинговата агенция Moody's ще обнови оценската си за Белгия. \r\n***  Ще бъдат представени официалните данни за БВП на Китай. \r\n***", "date": "2018.10.18", "title": "Предстоящи международни събития за 19 октомври (Агенция „Фокус“)"}
{"url": "http://www.focus-news.net/news/2018/10/18/2579953/plovdiv-regionalniyat-etnografski-muzey-shte-predstavi-karikaturna-izlozhba-na-rumanskiya-artist-radu-yatsku.html", "text": "Регионален етнографски музей – Пловдив ще бъде домакин на представянето на карикатурна изложба на румънския артист Раду Яцку. Това съобщиха за  Радио „Фокус“ – Пловдив  от културната институция. Откриването на изложбата ще се състои в 12.30 часа на 19 октомври в големия салон на първия етаж на музея. Румънецът Раду Яцку е основател и двигател на „Антология на Карикатурата“, както и президент на Асоциацията без граници „Саул Щайнберг“.„Колекцията от карикатури на румънския артист несъмнено  ще ни накара да усетим спокойната и лежерна прегръдка на предстоящия уикенд“, посочват от Регионалният етнографски музей в Пловдив.", "date": "2018.10.18", "title": "Пловдив: Регионалният етнографски музей ще представи карикатурна изложба на румънския артист Раду Яцку"}
{"url": "http://www.focus-news.net/news/2018/10/18/2579954/ria-novosti-ucheben-l-39-katastrofira-v-krasnodarskiya-kray-sadbata-na-pilota-ne-e-izvestna.html", "text": "Учебен самолет Л-39 катастрофира в Краснодарския край на Руската федерация при изпълнение на тренировъчен полет, предава  РИА Новости , като се позовава на съобщение от Министерството на отбраната в Москва. \r\nПо информация на ведомството, инцидентът се е случил около 17:00 часа московско време в района на населеното място Должанская. Самолетът е паднал във вода, а на място е изпратен екип спасители, които издирват пилота на машината. Съдбата му към момента остава неизвестна. \r\nСпоред руското военно министерство причина за катастрофата може да е техническа неизправност. Други подробности към момента не се съобщават. .  Тереза Герова", "date": "2018.10.18", "title": "РИА Новости: Учебен Л-39 катастрофира в Краснодарския край, съдбата на пилота не е известна"}
{"url": "http://www.focus-news.net/news/2018/10/18/2579948/s-do-30-po-visok-danak-za-starite-avtomobili-glasuvaha-deputatite-na-parvo-chetene-obzor.html", "text": "Без дебат в пленарна зала парламентът гласува на първо четене промените в Закона за корпоративното подоходно облагане, които изменят начина за определяне на данъка на леките автомобили и на тежкотоварните с маса до 3,5 тона. Приетите текстове предвиждат новата формула за изчисляване да включва два компонента – имуществен и екологичен. Имущественият отчита мощността и годината на производство, а екологичният – екологичната категория на автомобила. По този начин размерът на данъка ще зависи от замърсяването, което превозното средство причинява на околната среда. \r\nНовите данъчни правила ще засегнат голяма част от собствениците на автомобили в България. Регистрираните у нас превозни средства са над 3,6 милиона, като 65% от тях са над 15 години. \r\nПредседателят на парламентарната комисия по бюджет и финанси Менда Стоянова обясни, че ръстът на данъка за тези автомобили ще бъде не повече от 20-30%. По думите ѝ това няма да е голяма сума, която да утежни хората. „От друга страна, мисля, че като общество е крайно време да решим дали искаме да продължаваме да се тровим с този въздух, който дишаме ние и нашите деца, и дали ще продължим да се превръщаме във втора употреба пазар за старите коли в Европа“, заяви още Стоянова. Според нея в обществото има консенсус за това, че трябва да има комплексни мерки за подобряване на въздуха в големите и малките градове. \r\nСпоред БСП увеличението ще подложи най-уязвимите слоеве в държавата на още едно изпитание. Народният представител от ПГ на „БСП за България“ Иван Иванов посочи, че не е имало дискусия по промените и обвини управляващите, че са накарали хората да обеднеят още повече. \r\nСлед като бъдат приети окончателно и на второ четене в парламента, новите правила трябва да влязат в сила от 1 януари 2019 г. \r\nЦветилена СИМЕОНОВА", "date": "2018.10.18", "title": "С до 30% по-висок данък за старите автомобили гласуваха депутатите на първо четене (ОБЗОР)"}
{"url": "http://www.focus-news.net/news/2018/10/18/2579951/ministar-nikolina-angelkova-razvitieto-na-savmestni-kulturno-istoricheski-marshruti-e-prioritet-za-dunavskata-strategiya.html", "text": "Развитието  на съвместни културно-исторически маршрути в дунавския регион и общи проекти, свързани с местните традиции и фолклор, са заложени в обща декларация, приета от  министрите на туризма на страните участнички във Седмия годишен форум на Стратегията на ЕС за Дунавския регион. Това каза в предаването „Това е България“ на  Радио „Фокус“  министърът на туризма Николина Ангелкова и поясни, че България и към момента участва в различни програми за трансгранично сътрудничество. \r\n„В момента по програма „Дунав“ изпълняваме два проекта по програмите за трансгранично сътрудничество със Сърбия и Румъния. Един от проектите, който бе даден за пример, е „Дунавска културна платформа на 21-ви век“, който изпълняваме заедно с Австрия, която е водещ партньор, както и с Румъния, Сърбия, Унгария и Словения. Той дава възможност да се опознаят малко познати паметници и културно-исторически паметници и туристически забележителности в държавите членки в Дунавската стратегия.“ \r\nМинистър Ангелкова каза още, че няма как туризмът да се разглежда отделно от другите приоритети, заложени в Дунавската стратегия като транспорт, сигурност, околна среда и биоразнообразие, както и дигитализация. Тя съобщи че страните от Дунавския регион обмислят създаването на дигитална платформа за рекламирането на туристическите услуги.", "date": "2018.10.18", "title": "Министър Николина Ангелкова: Развитието  на съвместни културно-исторически маршрути е приоритет за Дунавската стратегия"}
{"url": "http://www.focus-news.net/news/2018/10/18/2579932/prokuror-rumyana-arnaudova-utre-sutrinta-okrazhnata-prokuratura-v-ruse-shte-vnese-v-okrazhniya-sad-iskane-za-zadarzhane-pod-strazha-na-severin-krasimirov.html", "text": "Утре сутринта Окръжната прокуратура в Русе ще внесе в Окръжен съд-Русе искане за задържане под стража на Северин Красимиров. Това съобщи за  Агенция „Фокус“  говорителят на главния прокурор Румяна Арнаудова. „Предявено му е вече постановлението за привличане като обвиняем, разпитан е, извършени са и други процесуално-следствени действия с него, включително и освидетелстване“, каза прокурор Арнаудова.", "date": "2018.10.18", "title": "Прокурор Румяна Арнаудова: Утре сутринта Окръжната прокуратура в Русе ще внесе в Окръжния съд искане за задържане под стража на Северин Красимиров"}
{"url": "http://www.focus-news.net/news/2018/10/18/2579956/d-r-mariana-krasteva-direktor-na-voennomorski-muzey-varna-programata-ni-opiten-moryak-predizvikva-golyam-interes-sred-detsata.html", "text": "Най-новата програма на Военноморския музей във Варна „Опитен моряк“ се ползва с голям интерес от децата и техните родители. Това каза за  Радио „Фокус“ – Варна  директорът на културната институция д-р Мариана Кръстева. По думите ѝ музеят е съставил няколко нови програми, с които се цели обхващане на различни възрастови групи и интереси. Голямо желание към програмата са проявили и малчуганите от детските занимални, които чрез беседа и забавни игри получават първоначални знания за историята на военноморския флот. Разграничаването на различните типове кораби, запознаването с морските професии и практическо обучение за връзване на морски възел са само малка част от знанията, които могат да се усвоят по време на тези обучения. Друга програма, предназначена за деца, е „ С четки и бои в музея“.  „Самото название подсказва, че се дава възможност на младежите да изобразят света на корабоплаването чрез рисуване на избран от тях експонат на лист хартия“, обясни д-р Кръстева. Тя допълни, че в играта има особен интерес у най-малките, тъй като при хубаво време се твори под формата на пленер навън. Подходяща програма за възрастни и деца е „Никола Вапцаров – моряк, поет и личност“, където се дава възможност за запознаване отблизо с експонати и предмети, свързани с негови лични вещи, които са от фонда на Военноморския музей. За по-големите деца са предвидени още  занимания на теми „Студената война“ и „ Военноморските сили“. Продължава реализацията и на традиционната инициатива „Експонат на месеца“, в която се дава възможност на децата чрез напътствия на специалист да изберат кой непознат предмет да бъде изложен. Той остава на показ един месец. Програмата е подходяща и за по-възрастни лица. Това са само част от най-новите и интересните образователни занимания за малки и големи  във Военноморския музей – Варна, обобщи д-р Кръстева.", "date": "2018.10.18", "title": "Д-р Мариана Кръстева, директор на Военноморски музей – Варна: Програмата ни „Опитен моряк“ предизвиква голям интерес сред децата"}
{"url": "http://www.focus-news.net/news/2018/10/18/2579957/veliko-tarnovo-130-zemedeltsi-ot-oblastta-deklariraha-dohodite-si-ot-polucheni-evropeyski-subsidii-prez-minalata-godina.html", "text": "130 земеделци от Великотърновска област декларираха доходите си от получени европейски субсидии през миналата година. Това съобщи за  Радио „Фокус“ – Велико Търново  Елмира Костуркова, старши експерт Звено „Комуникации“ в Териториалната дирекция на НАП – Велико Търново. Всички необходими документи са подадени след писмена покана или телефонно обаждане от служителите на структурата, направени през миналия месец. Информационната кампания на приходната администрация продължава, очаква се броят на декларациите значително да нарасне до края на годината. От НАП припомниха, че през месец септември бе съобщено, че в страната има   50 000 регистрирани земеделски производители, получили субсидии в общ размер 120 млн. лв., през 2017 г.,  които не са подали данъчни декларации и не са платили данъци върху тях. Близо 18 000 от тях подадоха декларации през изминалия месец. \r\nЛуиза ТРАНЧЕВА", "date": "2018.10.18", "title": "Велико Търново: 130 земеделци от областта декларираха доходите си от получени европейски субсидии през миналата година"}
{"url": "http://www.focus-news.net/news/2018/10/18/2579940/bivshiyat-kmet-na-rayon-mladost-v-sofiya-desislava-ivancheva-i-zamestnichkata-bilyana-petrova-izlizat-pod-domashen-arest.html", "text": "Бившият кмет на район „Младост” в София Десислава Иванчева и заместничката ѝ Биляна Петрова излизат под домашен арест. Това реши специализираният съд, предаде  Нова телевизия . Решението ще влезе в сила, след като стане ясно дали прокуратурата ще обжалва. В ареста остава третият обвиняем – Петко Дюлгеров. \r\nИванчева и бившата ѝ заместничка Биляна Петрова са обвинени за вземане на подкуп в особено големи размери от строителен предприемач, за да му придвижат преписка. По-рано днес главният архитект на София Здравко Здравков разказа, че знаел, че Иванчева системно забавя преписките за строеж и дори подал сигнал срещу нея. Стана ясно още, че Здравков е делегирал права на Иванчева да задвижва тези преписки за строеж, което не било обичайна практика.", "date": "2018.10.18", "title": "Бившият кмет на район „Младост” в София Десислава Иванчева и заместничката ѝ Биляна Петрова излизат под домашен арест"}
{"url": "http://www.focus-news.net/news/2018/10/18/2579959/veliko-tarnovo-s-pametna-vecher-v-pavlikeni-shte-otbelezhat-190-godini-ot-rozhdenieto-na-otets-matey-preobrazhenski.html", "text": "С паметна вечер в Павликени ще отбележат 190 години от рождението на Отец Матей Преображенски. Това съобщиха за  Радио „Фокус“ –Велико Търново  от Историческия музей в града. Събитието ще се проведе на 30 октомври, от 17.30 часа в сградата на музея. Ще бъде представена документалната филмова импресия „Матей Преображенски – съвренникът“, чиито продуцент, режисьор и сценарист е Румяна Николова. Отец Матей (Моно Петров Сеизмонов) е роден през октомври 1828 година във великотърновското село Ново село. Той е български възрожденец, монах, просветител и националреволюционер. Член на Вътрешната революционна организация. Приятел и довереник на Васил Левски. \r\nНадежда КРЪСТЕВА", "date": "2018.10.18", "title": "Велико Търново: С паметна вечер в Павликени ще отбележат 190 години от рождението на Отец Матей Преображенски"}
{"url": "http://www.focus-news.net/news/2018/10/18/2579958/faz-bundestagat-udalzhi-s-godina-mandata-na-germanskata-misiya-sreshtu-islyamska-darzhava.html", "text": "Бундестагът удължи с година мандатът на германските войници, участващи в мисията срещу бликоизточната терористична групировка „Ислямска държава“, съобщава националният ежедневник  Die Frankfurter Allgemeine Zeitung . \r\nФедералният парламент в Берлин гласува  в подкрепа на продължаването на операцията, която включва обучение на иракски войници. Разузнавателните полети на самолетите „Торнадо“ в Сирия и Ирак и зареждането на самолети на международната коалиция срещу джихадистите ще приключат на 31 октомври 2019 г. Настоящата горна граница от 800 германски войници, разположени в Йордания и Ирак, остава непроменена. .  Тереза Герова", "date": "2018.10.18", "title": "FAZ: Бундестагът удължи с година мандата на германската мисия срещу „Ислямска държава“"}
{"url": "http://www.focus-news.net/news/2018/10/18/2579960/sitel-makedoniya-zapochna-vtorata-faza-ot-pregovorite-za-chlenstvoto-na-makedoniya-v-nato-skopie-shte-doprinasya-s-00721-na-sto-v-byudzheta-na-organizatsiyata.html", "text": "Македония официално стартира втората фаза на преговорите за членство в НАТО, предава скопският телевизионен канал  „Сител“ . \r\nЗа тази цел в Брюксел пристигна делегация, водена от министъра на отбраната на югозападната ни съседка Радмила Шекеринска. В белгийската столица бяха проведени няколко работни срещи с експерти на НАТО. Преговорите ще продължат и в петък, но представителите на Скопие вече изразиха задоволство от първите разговори и споделиха очакванията си, че преговорният процес ще бъде бърз и ефективен. \r\nВъв фокуса на тези първи срещи бяха се реформите във върховенството на закона и съдебната система, борбата срещу корупцията и организираната престъпност, реформите в отбранителния сектор, но и в службите за сигурност, както и правните въпроси, произтичащи от членството, включително приноса на Македония за общия бюджет на Алианса. Както стана ясно, той ще бъде 0,0721 на сто от бюджета на организацията. \r\nЦелият процес на преговори трябва да приключи до края на годината. През януари следващата година се очаква Македония да подпише протокола за присъединяване, който определя правото на участие във всички органи и органи на НАТО, но без възможност за гласуване. \r\nПълноправното членство ще стане факт, след като държавите-членки ратифицират документа поотделно в националните си парламенти. В случая с Македония Гърция трябва да бъде първата държава в Алианса, която да ратифицира протокола, но само ако бъде приложено Преспанското споразумение.  .  Тереза Герова", "date": "2018.10.18", "title": "„Сител“ (Македония): Започна втората фаза от преговорите за членството на Македония в НАТО, Скопие ще допринася с 0,0721 на сто в бюджета на организацията"}
{"url": "http://www.focus-news.net/news/2018/10/18/2579961/plovdiv-otkriha-nova-zala-za-trenirane-na-taekuondo.html", "text": "Пловдив. Нова зала за трениране на таекуондо беше открита днес от заместник-кмета по „Спорта, младежки дейности и социална политика“ Георги Титюков, кметът на район „Северен“ Ральо Ралев и Петър Зехтински, директор дирекция „Спорт и младежки дейности“. Това съобщиха за  Радио „Фокус“- Пловдив  от  Oбщина Пловдив  . Сградата, където се помещава Таекуондо Академия Пловдив, се намира в междублоковото пространство на улица „Арчарица“ и е напълно обновено след направен основен ремонт. Преди официалното прерязване на лентата децата направиха кратка демонстрация на бойни техники. Споделиха, че някои от тях тренират повече от 7 години, но са достигнали до черния колан – най-високото отличие в този вид азиатски спорт. Клубът, в който тренират от 5-годишни до 65-годишни очаква своите нови състезатели.", "date": "2018.10.18", "title": "Пловдив: Откриха нова зала за трениране на таекуондо"}
{"url": "http://www.focus-news.net/news/2018/10/18/2579955/naprezhenieto-v-reditsite-na-obedineni-patrioti-ostava-obzor.html", "text": "Напрежението в редиците на „Обединени патриоти“ остава. Неразбирателството между Патриотите започна, след като в сряда НФСБ свали доверието си от Волен Сидеров като председател на парламентарната група и поиска оставката му. Като причина за това от партията посочиха посланията и „лъжите”, които той отправи към вицепремиера Валери Симеонов по телевизия „Алфа”. Депутатите от НФСБ обявиха, че Сидеров работи срещу интереса на България и за разпад на коалицията. \r\nДепутатът от ПГ на „Обединени патриоти“ и политик от ПП „Атака“ Николай Александров определи искането за оттегляне на Волен Сидеров като проява на лош вкус. „Има ясно регламентирани правила, записани в коалиционното споразумение. И не мисля, че то е нарушено. Искането за оттегляне на Волен Сидеров като лидер на парламентарната група е несериозно. Това е като въпроса има ли сериозен вариант да се оттегли подкрепата към Валери Симеонов като вицепремиер“, каза още той. Александров коментира и позицията на Симеонов за украинската църква като посочи, че войните в световен мащаб винаги са се водили по две причини – религия и ресурси. „Не отива на когото и да било – редови депутат, вицепремиер или премиер, да се заиграва с религиозната карта. Оттам нататък всеки сам може да направи анализ на това, което се случва в момента“, заяви депутатът от „Атака“. \r\nОт своя страна, секретарят на ПГ на „Обединени патриоти“ и заместник-председател на НФСБ Борис Ячев отказа да коментира думите на Александров с аргумента, че това не е изложено като официална позиция на представляваната от него партия. „Да говорим през медиите и публичното пространство не е нормално. Очакваме да има коалиционен съвет, на него ще си кажем всичко“, каза Ячев. На въпрос дали на този коалиционен съвет ще се обсъжда оставката на вицепремиера Валери Симеонов, Ячев поясни, че всички варианти са възможни, ще се обсъждат и ще се вземе решение. \r\nОчаква се дразгите между патриотите да бъдат обсъдени на коалиционен съвет на ГЕРБ и „Обединени патриоти“, който традиционно се провежда в понеделник в Министерски съвет. Агенция „Фокус“ припомня:  Това не е първият разрив между обединените патриоти през последните месеци. В началото на октомври лидерът на „Атака“ поиска оставката на министъра на вътрешните работи Младен Маринов заради скандал на пътя, в който участваха 40-годишен суданец и съпругата на Сидеров - Деница. Председателят на НФСБ и вицепремиер Валери Симеонов не подкрепи това искане. Същото направи и лидерът на третата партия в малката коалиция ВМРО - Красимир Каракачанов. Междувременно от ВМРО не вземат страна в конфликта Сидеров - Симеонов. \r\nЦветилена СИМЕОНОВА", "date": "2018.10.18", "title": "Напрежението в редиците на „Обединени патриоти“ остава (ОБЗОР)"}
{"url": "http://www.focus-news.net/news/2018/10/18/2579964/plovdiv-4665-detsa-ot-tsyalata-strana-sa-preminali-prez-priemna-grizha-po-proekt-priemi-me.html", "text": "4665 деца от цялата страна са преминали през приемна грижа по проект „Приеми ме“. Това съобщиха за  Радио „Фокус“- Пловдив  от  Oбщината . 2171 са приемните семейства в 156-те общини в България. В момента 2036 деца се отглеждат в приемни семейства, от които 8,9% са с увреждания, а 30% са от 0 до 4 години. Това стана ясно по време на дискусия, с която беше даден старт на Националната кампания „Мисията е възможна” относно реализацията на последния етап на процеса на деинституционализация на децата в България и закриването на домовете за сираци. Тя се реализира в партньорство с местната власт, неправителствения сектор и обществеността. \r\nСъбитието се проведе в СУ „Димитър Матевски“ в Пловдив, на което присъстваха заместник-министърът на труда и социалната политика Зорница Русинова, заместник-кметът Георги Титюков, председателят на Общинския съвет Савина Петкова, директорът на дирекция „Социално подпомагане“ Надя Танева и кметът на район „Тракия“ Костадин Димитров. На дискусията присъстваше и първият приемен родител в страната – Кина Петрова. Тя разказва за трудностите и предизвикателствата, които е трябвало да премине, докато е отглеждала децата през годините и изрази надежда да има по-малко изоставени хлапета и повече хора, които да ги отглеждат. Целта на кампанията е да се покаже, че няма различни деца, има различна грижа, че децата, които са изпаднали и хората, които се грижат за тях имат нужда от подкрепа, като те трябва да имат равен шанс за развитие. \r\n„За 9 години приемната грижа се превърна в търсена услуга и алтернатива на това децата да живеят в дом, като все повече хора говорят за приемната грижа“, заяви заместник-министър Зорница Русинова. В страната 681 са децата, които чакат своите приемни семейства и все още са в домове за деца, лишени от родителски грижи и домовете за медико-социални грижи. „В момента в област Пловдив има 111 професионални приемни семейства, като 23 са в града, в тях има 94 деца, като в някои има повече от едно дете. Процесът на деинституционализация е доста сложен и тежък. Благодарение на усилената на работа на общината и неправителствените организации имаме 60 деца в дом „Княгиня Мария Луиза“, 16  в Дома за медико-социални грижи за деца от 0 до 3 години и 20 в „Олга Скобелева“, посочи заместник-кметът Георги Титюков. Преди три години броят на децата в тези социални институции е бил над 300.", "date": "2018.10.18", "title": "Пловдив: 4665 деца от цялата страна са преминали през приемна грижа по проект „Приеми ме“"}
{"url": "http://www.focus-news.net/news/2018/10/18/2579966/varna-rakovodstvoto-na-obshtina-valchi-dol-nagradi-uchenitsi-predotvratili-razrastvaneto-na-pozhar.html", "text": "Заместник-кметовете на Община Вълчи дол  Мерткан Ибрямов и Преслав Петров поканиха на среща-разговор ученици от СУ „Васил Левски” – град Вълчи дол и наградиха децата, които са и участници в младежките противопожарни отряди  „Млад огнеборец” за бързата им и своевременна реакция за предотвратяването на пожар. Това съобщиха от  Община Вълчи дол . На 24 септември е възникнал пожар на десетки мерки от горския масив до градски стадион „Петко Сираков” в град Вълчи дол. Благодарение на бързото съобщаване за пожара от децата на телефон 112 и на това, че те са обърнали внимание, че нещо гори, ориентирали са се в обстановката и незабавно са позвънили на телефона за спешни случаи, е предотвратено разрастването на пожара в горския масив, който можеше да причини икономически щети и притеснение сред населението. Благодарствено писмо до Общинска администрация изпрати началника на РСПБЗН – Вълчи дол Ивайло Тодоров: „Лично от свое име и от името на служителите на РСПБЗН – Вълчи дол Ви молим да приемете нашата искрена благодарност за средствата, които осигурихте за децата, за усилията, които положихте заедно с нас за тях във връзка с провеждане на състезанието „Млад огнеборец”. Специални благодарности на заместник-кмета Димитър Тодоров, който през цялото време бе във връзка с нас и значително допринесе за прекрасната организация относно придружаване на отборите за мероприятието „Млад огнеборец” и цялостното протичане на състезанието по възможно най-добър начин” – пише в поздравителния адрес. По-рано през годината Община Вълчи дол осигури 3000 лева финансова подкрепа за закупуване на екипировка на децата и изграждане на необходимите съоръжения за безпроблемното протичане на мероприятието „Млад огнеборец”, отчитайки факта, че именно чрез подобни мероприятие се изграждат навици у подрастващите за защита от бедствия и пожари. Той отбеляза, че центровете за настаняване от семеен тип в Пловдив са 12, 5 са центровете за деца със специфични потребности. „7 нови социални услуги изграждаме в момента, в това число дневен център за деца с увреждания, с тежки множествени увреждания, за обществена подкрепа за деца и семейства, два центъра от семеен тип, преходно и наблюдавано жилище“, допълни Титюков. „Имаме план са реформиране на двата дома за деца, лишени от родителска грижа и се надявам до 2 години наистина да няма деца в институции“, сподели Веселина Ботева, директор дирекция „Социална политика“. Тя не пропусна да отбележи, че в Пловдив ежедневно се хранят 2060 възрастни социално слаби граждани, както и че предстои да бъде открито социално предприятие за хора с увреждания, в което ще бъдат наети 32 деца, функциониращият вече трета година Общностен център за деца от 0 до 7 години и техните семейства. Кампанията ще обхване общини в цялата страна, в които се създават нови социални услуги за деца и възрастни, заместващи живота в институция.", "date": "2018.10.18", "title": "Варна: Ръководството на Община Вълчи дол награди ученици, предотвратили разрастването на пожар"}
{"url": "http://www.focus-news.net/news/2018/10/18/2579967/plovdiv-eksperti-i-uchenitsi-izsledvaha-vodite-na-reka-maritsa-za-svetovniya-den-na-monitoringa-na-vodata.html", "text": "Експерти на Басейнова дирекция „Източнобеломорски район“, Регионалната лаборатория към ИАОС в Пловдив и ученици от СУ „Св. Патриарх Евтимий“ отбелязаха Световния ден на мониторинга на водата, като изследваха водите на река Марица при Пловдив. Това съобщиха за  Радио „Фокус“- Пловдив  от дирекцията. Мътност, киселинност (pH), температура и разтворен кислород са индикаторите за качество на водите, които бяха проследени на място. Резултатите ще бъдат обобщени и публикувани на сайта на дирекцията и ще бъдат предоставени за попълване на световната база от данни, която се поддържа от официалния сайт на Мониторинга на водата. Мястото на пробовземането бе река Марица пред „Водната палата“. На 18 октомври се отбелязва Световният ден за мониторинг на водата от 2002 г., която беше обявена за Световна година на чистата вода. Всяка година през септември и октомври в цял свят се провежда мониторинг върху качеството на водата, като се наблюдават основни показатели за здравето на хората и жизнеспособността на екосистемите. Идеята е в този мониторинг да участва гражданското общество, доброволци, организации за контрол на водата, училища и неправителствени организации.", "date": "2018.10.18", "title": "Пловдив: Експерти и ученици изследваха водите на река Марица за Световния ден на мониторинга на водата"}
{"url": "http://www.focus-news.net/news/2018/10/18/2579970/veliko-tarnovo-20-godini-ot-osnovavaneto-na-nch-niva-1898-chestvat-v-balvan.html", "text": "120 години от основаването на Народно  читалище „Нива 1898” честват във великотърновското село Балван. Ръководството на културната институция уточни за  Радио „Фокус“ – Велико Търново , че събитието ще се проведе на 27 октомври – събота. \r\nПразничните мероприятия ще започнат в 17. 00 часа с концерт на местния народен хор и танцов състав. Самодейци от съседни населени места също ще се включат в тържествата по случай годишнината на читалището. Изява ще имат и деца от Центъра за работа с деца и младежи в селото. \r\nНа събитието са поканени да присъстват читалищни дейци, кметове на съседни населени места, представители на Община Велико Търново, жители и гости на село Балван. \r\nМария НЕДЕВА", "date": "2018.10.18", "title": "Велико Търново: 20 години от основаването на НЧ „Нива 1898” честват в Балван"}
{"url": "http://www.focus-news.net/news/2018/10/18/2579972/veliko-tarnovo-s-aparat-ot-novo-pokolenie-se-sdobi-otdelenieto-po-klinichna-patologiya-pri-mobal-d-r-stefan-cherkezov.html", "text": "С апарат от ново поколение се сдоби Отделението по клинична патология при МОБАЛ „Д-р Стефан Черкезов“ във Велико Търново. Тъканният процесор ще улесни и подобри работата на лаборантите в медицинската структура, каза за  Радио „Фокус“ – Велико Търново  началникът на отделението д-р Маргарита Христова. Тя уточни, че новият апарат ще замени ръчният труд на специалистите. Той пристигна в търновската болница в началото на октомври и е първият по рода си, който се използва в българско лечебно заведение. „Тъканният процесор е подмяна на старата апаратура. Аз съм много благодарна за разбирането, което срещам от страна на ръководството на болницата, тъй като качествената обработка на материала свежда до минимум грешките в диагнозата от субективно ниво“, обясни д-р Христова. Тя посочи също, че в последно време се наблюдава значително увеличение на злокачествените заболявания, като все повече пада и възрастовата граница на заболелите. Затова и нуждата от качествена и бърза диагностика се засилва, посочи още лекарят. \r\nЛуиза ТРАНЧЕВА", "date": "2018.10.18", "title": "Велико Търново: С апарат от ново поколение се сдоби Отделението по клинична патология при МОБАЛ „Д-р Стефан Черкезов“"}
{"url": "http://www.focus-news.net/news/2018/10/18/2579973/sport-neymar-dostigna-100-tochki-s-natsionalite.html", "text": "Звездата на Бразилия Неймар достигна 100 точки по системата \"гол + пас\" в националния отбор. Нападателят асистира за попадението на Миранда срещу Аржентина, с което резултатните му подавания станаха 41,  а отделно е реализирал 59 гола. За да стигне до кота 100, на Неймар му бяха необходими 94 мача. 26-годишният бразилец дебютира за златистите през 2010 година и е третият реализатор в историята на тима. Повече голове от него имат Пеле - 77 в 92 мача, и Роналдо - 62 в 98 мача. Предвид възрастта и резултатността му, нападателят на Пари Сен Жермен е в състояние в бъдеще да оглави класацията. \r\nВенцислав ДРАГОМАНОВ", "date": "2018.10.18", "title": "Спорт: Неймар достигна 100 точки с националите"}
{"url": "http://www.focus-news.net/news/2018/10/18/2579969/kabinetat-na-aleksis-tsipras-nova-demokratsiya-da-kazhe-za-kakvo-harcheshe-sredstvata-ot-taynite-fondove-dokato-beshe-na-vlast.html", "text": "Вместо да подхожда популистки, „Нова демокрация“ трябва да разясни за какво е похарчила средствата от тайните фондове, докато бе на власт. Това гласи отговорът от кабинета на гръцкия премиер Алексис Ципрас по повод обвиненията на опозиционната партия за начина на изразходване на парите от тайните фондове на външното министерство, предава скопската електронна медия  A1 On .  \r\nС съобщението гръцкото правителство обяснява, че за втора поредна година парламентът разполага с подробна информация за средствата на Министерството на външните работи.  \r\n„От 2017 г., по инициатива на (досегашният ръководител на дипломацията) Никос Коцияс и гръцкото правителство, парламентът бе подробно информиран за използването на специалните фондове на Министерството на външните работи. „Нова демокрация“, вместо да подхожда популистки, би било добре да ни каже къде похарчи конкретните средства в периоди, когато е била на власт, когато външните министри бяха напълно без контрол“, се казва в разпространения от кабинета на Ципрас текст.  \r\nНай-голямата опозиционна партия в южната ни съседка поиска от правителството да обяви всички данни, с които разполага за използването на тайни фондове.  Тереза Герова", "date": "2018.10.18", "title": "Кабинетът на Алексис Ципрас: „Нова демокрация“ да каже за какво харчеше средствата от тайните фондове, докато беше на власт"}
{"url": "http://www.focus-news.net/news/2018/10/18/2579971/komisiyata-po-otbrana-obshtestven-red-i-natsionalna-sigurnost-na-rumaniya-e-na-rabotno-poseshtenie-v-balgariya-obzor.html", "text": "Комисията по отбрана, обществен ред и национална сигурност на Румъния е на работно посещение в България. Визитата е по покана на председателя на Комисията по вътрешна сигурност и обществен ред на Народното събрание Цветан Цветанов. \r\nПредседателят на румънската комисия Дорел Къпрар посочи, че взаимоотношенията на България и Румъния в сектор „Сигурност“ са добър пример за приятелство както за страните от региона, така и за целия Европейски съюз. „Двете държави осъществяват множество взаимни общи проекти както в областта на отбраната, така и в областта на вътрешната сигурност. И искам да благодаря за активното участие на г-н Цветанов, когато беше вътрешен министър, за задълбочаване на взаимоотношението между румънската и българската полиция“, каза още Къпрар. Той обясни, че и Румъния, и България са изпълнили задълженията си към Шенген и искат да се присъединят. „Проблемите ни са сходни, заплахите ни са сходни и ако заедно издигнем единен глас пред силните в ЕС, бихме могли да постигнем много повече“, каза още Къпрар. \r\nОт своя страна, Цветан Цветанов благодари на румънската страна за подкрепата за парламентарното измерение на Българското председателство на Съвета на ЕС и пожела успех на Румъния по време на нейното председателство, което ще започне на 1 януари 2019 г. „За мен е важно взаимно да се подкрепяме, защото заедно сме много по-силни отколкото поотделно. И затова взаимно се подкрепяме за всяка регионална инициатива, която се реализира в нашия регион“, каза още Цветанов. Той посочи, че Румъния вече изпълнява своя ангажимент към НАТО за 2% от БВП да е за отбрана и изпреварва България в изпълняване на ангажиментите си за модернизация на румънската армия. „Г-н Къпрар е от социалистическото европейско семейство, но интересите на сигурността в региона са много по-важни от политическите пристрастия“, каза още Цветанов. \r\nРумънските парламентаристи проведоха среща и с председателя на Народното събрание Цвета Караянчева. „Сътрудничеството между Комисията по вътрешна сигурност и обществен ред и Камарата на депутатите на румънския парламент са пример за изключително ползотворни връзки и обмен на мнения между парламентаристите от двете страни\", подчерта Караянчева. Тя посочи, че Народното събрание е готово да разшири сътрудничеството си с румънския парламент и в други области. \r\nЧленовете на румънската делегация се срещнаха и с министъра на отбраната Красимир Каракачанов, с когото са обсъдили двустранните отношения между Румъния и България в сектор „Отбрана“, като Къпрар е дал висока оценка за сътрудничеството между министрите на двете страни. Предмет на разговор е била и модернизацията на военните сили на двете държави, както и възможностите за съвместни обучения и участието на България и Румъния в съвместни инициативи на ЕС във формата ПЕСКО. \r\nВ рамките на визитата си в България румънската делегация има срещи и с председателя на Комисията по отбрана на Народното събрание ген. Константин Попов и членове на комисията, с министъра на вътрешните работи Младен Маринов и с кмета на София Йорданка Фандъкова. Гостите ще посетят център за управление на кризи и реакция при бедствия, ще наблюдават демонстрация на работата на Националния координационен център на Главна дирекция „Гранична полиция“, ще разговарят с представители на Главна дирекция „Жандармерия“ и с директора на Главна дирекция „Пожарна безопасност и защита на населението“ главен комисар Николай Николов. \r\nЦветилена СИМЕОНОВА", "date": "2018.10.18", "title": "Комисията по отбрана, обществен ред и национална сигурност на Румъния е на работно посещение в България (ОБЗОР)"}
{"url": "http://www.focus-news.net/news/2018/10/18/2579974/obshti-marshruti-i-initsiativi-shte-nasarchavat-turizma-v-dunavskiya-region-obzor.html", "text": "Министрите на туризма в страните от Дунавския регион подписаха съвместна декларация за създаване на общи инициативи в областта на туризма и общи маршрути за културно-историческо наследство, природни забележителност и креативни индустрии. Това се случи в рамките на Седмия годишен форум на Стратегията на ЕС за Дунавския регион, който се провежда в София. Конференцията бе официално открита от еврокомисаря по регионалното развитие Корина Крецу, вицепремиера и министър на външните работи Екатерина Захариева, министъра на туризма Николина Ангелкова и регионалния министър Петя Аврамова.  \r\nМинистър Захариева отбеляза, че тази година е била най-важната за България, откакто е член на ЕС, защото през нея съвпаднаха първото Българско председателство на Съвета на ЕС и първото Българско председателство на Дунавската стратегия. По думите ѝ в основата на усилията и целите на страната ни за двете председателства са стояли думите „стабилност”, „просперитет и сигурност”, „бъдеще и шанс”, „сближаване”. Културно-историческото наследство и туризма бяха избрани за приоритет на Председателството ни на Дунавската стратегия, а нашите цели са повече стратегически проекти с видими резултати за гражданите на всички страни участнички в нея“, допълни първият ни дипломат. „Всички ние трябва да се обединим и да работим за това да има по-прозрачно финансиране за следващия програмен период, така че да постигнем стратегическите си цели“, заяви още Екатерина Захариева. По думите ѝ от създаването си, Дунавската стратегия е успяла да брандира марката „Дунав” като река, която не разделя, а свързва. „Това е регион с едно от най-богатото и красиво културно- историческо наследство и едни от най- талантливите и мотивирани хора”, заяви Екатерина Захариева. \r\nЕврокомисарят по регионална политика Корина Крецу отбеляза от своя страна, че потенциалът на туризма в Дунавския регион е огромен и може да донесе много икономически ползи. Тя посочи, че Дунав е най-международната река в света и обединени държавите от този регион могат да се справят много по-добре с предизвикателствата, отколкото всяка една по отделно. „112 милиона души живеят в този регион. Това е една пета от населението на ЕС. Тази стратегия, създадена през 2010 година, е отражение на европейското сътрудничество“, отбеляза еврокомисарят Крецу. Тя подчерта, че потенциалът на Дунавския регион е огромен и той може да стане двигател на туризма.  \r\nВ тази връзка министър на туризма Николина Ангелкова обърна внимание, че туристическите посещения в Дунавския регион са 125 млн. всяка година, а общо Европа се посещава от над 600 млн. туриста. „Считаме, че съвместни инициативи за насърчаване на речния круизен туризъм ще подпомогнат устойчивото развитие на сектора“, посочи министър Ангелкова. Тя поясни, че отчитайки значението на този продукт в цялостния напредък на сектора, се организира и международен семинар за обсъждане на възможностите за създаване на интегриран подход към развитието на круизния туризъм по поречието на река Дунав. Министър Николина Ангелкова отчете, че традициите между България и страните от Дунавския регион в сферата на туризма са дълготрайни, стабилни и с богата перспектива. Според нея страните от региона трябва да промотират новия туристически бранд „Дунав“ и да превърнат региона в атрактивна туристическа дестинация, защото той притежава красива природа и богато културно-историческо наследство.  \r\nСпоред регионалния министър Петя Аврамова е назрял и моментът за промяна на стратегията. По думите ѝ няма как да затворим очи и да отречем, че Европа се променя, а с това се променят и регионът, и хората, и очакванията за бъдещето. По думите й Българското председателство е успяло да допринесе за развитието на Стратегията на ЕС за Дунавския регион. „Надяваме се по време на румънското председателство на Стратегията на ЕС за Дунавския региона да бъдат реализирани именно проекти, които генерират растеж\", каза тя. Министър Аврамова отбеляза, че сега се изпълняват подобни проекти. Единият, с участие на 6 дунавски държави, на стойност 24 млн. евро, допринася за маркиране на плавателния път, но нуждата от подобни инвестиции е много по-голяма. По думите ѝ не по-малко важно е да се развива транспортната свързаност с доизграждане на трансевропейските коридори 4, 8, 9 и 10, което е предпоставка за развитие на търговията, индустрията и привличането на инвестиции. Министър Аврамова подчерта, че строителството на трети мост на Дунав при Русе, както и още няколко алтернативни мостови трасета, пресичащи река Дунав, не са проекти с локално, с регионално значение.  \r\nБългария за първи път пое председателството на Дунавската стратегия през октомври 2017 г. След двудневния форум страната ни ще предаде щафетата на Румъния, която ще поеме председателството на формата за следващата една година. В Дунавската стратегия влизат държавите-членки на ЕС - Германия, Австрия, Словакия, Чешката република, Унгария, Словения, Хърватия и Румъния, и 5 държави извън ЕС - Сърбия, Босна и Херцеговина, Република Молдова и Украйна.", "date": "2018.10.18", "title": "Общи маршрути и инициативи ще насърчават туризма в Дунавския регион (ОБЗОР)"}
{"url": "http://www.focus-news.net/news/2018/10/18/2579945/the-new-york-times-amerikanskoto-razuznavane-svarzva-ubiystvoto-na-dzhamal-hashogi-sas-sauditskiya-prestolonasledik-no-donald-tramp-mozhe-da-prenebregne-otsenkata-im.html", "text": "Представители на американските разузнавателни служби все повече се убеждават, че саудитският престолонаследник Мохамед бин Салман има вина за убийството на журналиста Джамал Хашоги – оценка, която изправя Белия дом пред предизвикателство с оглед стремежите на Вашингтон да поддържа близки отношения с Рияд, коментират в редакцията на водещото американско издание  The New York Times . \r\nРазузнавателните агенции все още не са в състояние да съберат преки доказателства за участието на принца. Те също така не са в състояние да заключат дали принц Мохамед директно е разпоредил убийството на Хашоги или е имал намерение той да бъде заловен и върнат в Саудитска Арабия, подчертаха американски и европейски официални лица. \r\nНо разузнавателните агенции все пак имат косвени свидетелства за участието на принца в деянието - включително присъствието на членовете на неговите служби за сигурност и задържането на саудитски служители, обсъждали евентуален план за задържане на Хашоги. \r\nДлъжностни лица също така подчертават, че пълният контрол на принца върху службите за сигурност прави много малко вероятно операцията да е била предприета без негово знание. \r\nАмериканските разузнавателни агенции ще представят заключенията си пред държавния глава на САЩ Доналд Тръмп. Оценката е подготвена от екип, след като държавният секретар на САЩ Майк Помпео се върна от Рияд без видимо дипломатическо решение на кризата. \r\nИзточници на изданието твърдят, че разузнавателните служби се опитват да се погрижат да не ограничат политическите възможности на Белия дом и просто да изложат фактите по случая, с които разполагат. \r\nРазузнавателните доклади са само един фактор, който Белият дом трябва да обмисли при действията си по въпроси, засягащи националната сигурност. Тръмп би могъл да пренебрегне класифицираната оценка, когато преценява провеждането на кои политики са в интерес на САЩ.   Тереза Герова", "date": "2018.10.18", "title": "The New York Times: Американското разузнаване свързва убийството на Джамал Хашоги със саудитския престолонаследик, но Доналд Тръмп може да пренебрегне оценката им"}
{"url": "http://www.focus-news.net/news/2018/10/18/2579976/razgrad-vremenno-dvizhenieto-po-patya-razgrad-popovo-v-uchastaka-mezhdu-razgrad-i-selo-blagoevo-se-osashtestvyava-v-edna-lenta-poradi-avariral-tezhkotovaren-avtomobil.html", "text": "Временно движението по път III-204 Разград – Попово в участъка между гр. Разград и с. Благоево се осъществява в една лента поради аварирал тежкотоварен автомобил. Това съобщиха от  Агенция „Пътна инфраструктура“ . Движението се регулира от пътна полиция.", "date": "2018.10.18", "title": "Разград: Временно движението по пътя Разград – Попово в участъка между  Разград и село Благоево се осъществява в една лента поради аварирал тежкотоварен автомобил"}
{"url": "http://www.focus-news.net/news/2018/10/18/2579975/lachezar-bogdanov-industry-watch-glasuvanite-na-parvo-chetene-promeni-v-zakona-za-korporativnoto-podohodno-oblagane-nasarchavat-zakupuvaneto-na-novi-i-ekologichno-chisti-avtomobili.html", "text": "Гласуваните на първо четене промени в Закона за корпоративното подоходно облагане насърчават закупуването на нови и екологично чисти автомобили. Това каза за обзорното предаване „Това е България“ на  Радио „Фокус“  Лъчезар Богданов от Industry Watch. Той допълни, че с промените хората с по-стари автомобили ще заплащат по-висок данък отпреди, макар и в пъти по-малък от собствениците на нови автомобили.  „В България има изключително много автомобили, които не се ползват, стоят паркирани на обществени пространства, на улиците. Една от причините е, че до съвсем скоро за собствениците нямаше никакви съществени разходи, тези возила стояха и не се ползваха. Те не купуват винетки, нямат сключена „Гражданска отговорност“, но в същото време заемат пространство. Това е от една страна. А от друга – изключително стари и замърсяващи автомобили, които в градове с проблеми със замърсяването на въздуха не трябва да се насърчават. Това е друга нишка на логиката на подобни промени“, каза още Лъчезар Богданов. Той обясни, че гласуваните на първо четене промени ще позволят в следващите 10-20 години тази политика на смяна на данъчния модел да се адаптира според волята и желанието на хората в съответната община.", "date": "2018.10.18", "title": "Лъчезар Богданов, Industry Watch: Гласуваните на първо четене промени в Закона за корпоративното подоходно облагане насърчават закупуването на нови и екологично чисти автомобили"}
{"url": "http://www.focus-news.net/news/2018/10/18/2579977/pazardzhik-velingrad-se-predstavi-na-xv-mezhdunarodno-izlozhenie-v-smolyan.html", "text": "В Смолян Заместник – министърът на туризма Любен Кънчев откри XV МТИ “ Планините на България – гостоприемство в четири сезона“, съобщиха за  Радио „Фокус“-Пазарджик  от общинска администрация Велинград. Организатори на форума са община Смолян, РТА “ Родопи “ и ОУТР“ Родопи“, чийто председател на УС е д-р Костадин Коев. Щандовете са двадесет и пет. Сред тях са и представители на Македония, Турция, Естония, Унгария, както и общини и браншови организации от цяла България. За първи път има и изложение на над 20 местни производители, представящи био храни и местни рецепти. Щанда на Велинград е разположен на централно място и предизвика интереса, както на официалните гости, така и на местните посетители с минералната вода, рекламните материали и възможностите за целогодишен туризъм.", "date": "2018.10.18", "title": "Пазарджик: Велинград се представи на XV Международно изложение в Смолян"}
{"url": "http://www.focus-news.net/news/2018/10/18/2579995/veliko-tarnovo-obshtina-pavlikeni-planira-namalyavane-na-transportnite-razhodi-za-izvozvane-na-otpadatsi.html", "text": "Намаляване на транспортните разходи за извозване на отпадъци планира Община Павликени. Това съобщи за  Радио „Фокус“ – Велико Търново  кметът инж. Емануил Манолов. Той припомни, че през 2016 година общината в партньорство с още 4 общини – Левски, Никопол, Свищов, Белене, реализира проект за изграждането на регионална система за управление на отпадъците в село Санадиново. Проектът бе на стойност около 43 млн. лева.  „Всеки ден, след като съберем битовите отпадъци, ги извозваме до депото за третиране, сепариране, компостиране на биоразградимите и депониране на останалите отпадъци. Към Павликени има изградена претоварна площадка, но на този етап тя не се ползва. Имаме изготвен проект за довеждаща пътна инфраструктура до там и сме в процес на търсене на финансиране. Така че всеки от  четирите камиона, след като замине по района си, продължава до депото в село Санадиново“, посочи инж. Манолов. Той съобщи, че изграждането на довеждащия до площадката път ще струва около 600 000 лева. Предвижда се да бъде закупено и транспортно средство за извозване на отпадъците на далечни разстояния, което ще е на стойност минимум 10 000 лева, според проучванията, които местната администрация е направила.“Чрез редуциране на транспортните разходи до депото в село Санадиново, което се намира на 10 км. от град Павликени, ще намалим финансовата тежест на такса битови отпадъци“, посочи инж. Манолов. Той съобщи, че се предвижда и рекултивация на съществуващото общинско депо край град Павликени, което е неизползваемо от 2016 година насам. Проектът за него е в процес на оценка. Той е на стойност 2 290 000 лева. По препоръки на ПУДООС  техническият проект се оптимизира и се очаква необходимите средства за рекултивиране на старото сметище да са под 2 млн. лева. Община Павликени има подписан и договор с фирма за разделно сметосъбиране. На територията на общинския град, град Бяла черква  и още седем населени места са разположени 120 контейнера за хартия, метал и пластмаса и 100 за стъклени отпадъци. \r\nОбщината Павликени бе отличена удостоена с наградата „Екообщина“ в категория „Устойчиво управление на битовите отпадъци“ на Министерството на околната среда и водите. \r\nНадежда КРЪСТЕВА", "date": "2018.10.18", "title": "Велико Търново: Община Павликени планира намаляване на транспортните разходи за извозване на отпадъци"}
{"url": "http://www.focus-news.net/news/2018/10/18/2579996/smolyan-za-praznika-na-grada-arhimandrit-visarion-shte-sluzhi-v-katedralniya-hram-i-na-vrah-srednogorets.html", "text": "Негово Високопреподобие архимандрит Висарион, архиерейски наместник на Смолянска духовна околия,  ще oглави  светата божествена Литургия  в  неделя, 21 октомври, когато се чества Празникът на община Смолян. Това съобщиха от  Архиерейско наместничество – Смолян . Богослужението часа ще бъде отслужено от 9:00 в храм „Св. Висарион Смоленски“  заедно със свещеници от храма. Също в неделя, от 16:00 часа, на връх Средногорец, архимандрит Висарион ще отслужи  панихида  за загиналите в боевете за освобождението на Родопите през 1912 г. На 20 октомври, събота, когато ще се чества Празникът на 101-ви Алпийски полк на площад „ България“  (Нов център),  от 17:00 часа Негово Високопреподобие ще отслужи благодарствения  молебен.", "date": "2018.10.18", "title": "Смолян: За празника на града архимандрит Висарион ще служи в катедралния храм и на връх Средногорец"}
{"url": "http://www.focus-news.net/news/2018/10/18/2579994/ministar-predsedatelyat-boyko-borisov-uchastva-v-ofitsialnoto-otkrivane-na-12-ata-sreshta-na-varha-aziya-evropa.html", "text": "Министър-председателят Бойко Борисов участва в официалното откриване на 12-ата среща на върха Азия – Европа (АСЕМ), която тази година се домакинства от Европейския съюз в Брюксел. Във форума участват и държавни и правителствени ръководители на 51 държави от Европа и Азия и представители на европейските институции. \r\nТази вечер форумът АСЕМ бе открит от председателя на Европейския съвет Доналд Туск, Европейския съюз се представлява и от председателя на Европейската комисия Жан-Клод Юнкер. В центъра на обсъжданията е темата „Европа и Азия: глобални партньори за справяне с глобалните предизвикателства“. Усилията на лидерите са насочени към засилване на диалога и сътрудничеството между двата континента в множество области, сред които: търговията и инвестициите, свързаността, устойчивото развитие, изменението на климата, предизвикателствата в областта на сигурността – борбата с тероризма, незаконната миграция и киберсигурността. \r\nПо време на утрешната работна сесия на АСЕМ българският министър-председател Бойко Борисов ще изнесе реч, с която ще представи усилията на България за европейската перспектива на Западните Балкани и свързаността в региона. По-късно Срещата на върха на АСЕМ ще бъде последвана от Среща на върха между ЕС и Корея и Среща на лидерите от ЕС и АСЕАН. \r\nАСЕМ е форум за диалог и сътрудничество между Азия и Европа, създаден през 1996 година в Банкок. Обединявайки понастоящем 58% от световното население и 60% от световната търговия, АСЕМ представлява важна платформа за диалог и сътрудничество между Европа и Азия по три стълба – политически, икономически, социално-културен.", "date": "2018.10.18", "title": "Министър-председателят Бойко Борисов участва в официалното откриване на 12-ата среща на върха Азия – Европа"}
{"url": "http://www.focus-news.net/news/2018/10/18/2579997/sliven-premiera-na-knigata-hadzhiyska-premyana-duzina-sini-istorii-za-zhenskata-nosiya-v-kotlenska-okoliya-shte-se-sastoi-v-kotel.html", "text": "Представянето на новата книга на Дора Куршумова – „Хаджийска премяна– дузина сини истории за женската носия в Котленска околия“ ще се състои на  23 октомври, вторник, от 17.00 ч. в експозиция „Кьорпеева къща“ към Исторически музей – Котел. Това съобщиха от  Община Котел . Присъстващите на събитието, което е със свободен вход, ще имат възможност първи да се докоснат до книгата, да си я закупят, както и да се срещнат с авторката. През месец август т.г., Куршумова откри своя самостоятелна изложба на същата тема в Художествена галерия „Христо Тодоров” – Жеравна, в която бяха представени 16 живописни платна с хаджийската премяна, с акцент божигробските престилки, булата за огнища и др. Книгата „Хаджийска премяна– дузина сини истории за женската носия в Котленска околия“ изпраща читателя в интересния свят на синята хаджийска престилка. Четивото започва като дневник, в който авторката разказва за интереса си към тази част от уникалната котленска хаджийска носия. Различните глави на книгата са посветени на хаджийската премяна, на „новата” мода в Котел и  съставните части на новата премяна, на котленската жена, на поклонничеството и донесените от хаджиите армагани, на дървените щампи за украса на платовете, на индигото, с което боядисвали плата и др. Внимание е отделено и на булата за огнище и кърпите за глава, чиито автентични експонати могат да се видят и сравнят само и единствено в експозиция „Кьорпеева къща“ към Исторически музей – Котел.", "date": "2018.10.18", "title": "Сливен: Премиера на книгата „Хаджийска премяна– дузина сини истории за женската носия в Котленска околия“ ще се състои в Котел"}
{"url": "http://www.focus-news.net/news/2018/10/18/2579998/sliven-simvolat-na-grada-stariya-bryast-schitan-za-neizlechimo-bolen-se-razlisti.html", "text": "Символът на Сливен – хилядолетният Стар Бряст има шанс да оцелее. На стъблото на считаното за загинало от холандска болест дърво избиха пет нови клончета, съобщи пред  Радио „Фокус“  председателят на фондация „Стария бряст“ Стефан Стефанов. \r\nПо – думите му, това е символ, защото клоните са избили на дървото преди празника на Сливен – Димитровден. „Сега важното е тези издънки да оцелеят, а експертите да се погрижат заболяването да не порази и тях“, коментира Стефанов. Преди няколко месеца Бряста се считаше за умиращ от специфична микоза – гъбично заболяване, което убива този вид дървета в цяла Европа. Експертите, които се грижиха за Стария бряст и му поставиха ваксина и укрепиха короната, обявиха, че шансът дървото да оцелее е минимален. Новите клони дават надежда, че символът на Сливен и Дърво на Европа  – Стария бряст, ще оцелее. \r\nЛюдмила ЙОРГОВА", "date": "2018.10.18", "title": "Сливен: Символът на града – Стария бряст, считан за неизлечимо болен, се разлисти"}
{"url": "http://www.focus-news.net/news/2018/10/18/2579999/veliko-tarnovo-predstoi-podmyana-na-vodoprovodnata-mrezha-v-grad-byala-cherkva-i-selo-karaisen.html", "text": "Предстои подмяна на водопроводната мрежа в град Бяла черква и село Караисен. Това каза за  Радио „Фокус“ – Велико Търново  кметът на Община Павликени инж. Емануил Манолов. Той съобщи, че Общината е подписала договор с Държавен фонд „Земеделие“ за отпускане на безвъзмездна финансова помощ за финансиране на проекта „Реконструкция и рехабилитация на вътрешна водопроводна мрежа в населените места на община Павликени“. Стойността му е близо 6 млн. лева, а средствата са отпуснати по Програма за развитие на селските райони. Предстои подмяна на 2/3 от водопроводната мрежа в село Караесен и изграждане на малка пречиствателна станция. „През преобладаващата част от годината водата там е с вложено качество“, посочи инж. Манолов. Той съобщи, че в град Бяла черква ще бъде подменен главен водопровод.  Предстои и подмяна на водопроводната мрежа в град Павликени. Дейностите там започнаха още през 2016 година, като до момента са положени 26 км. нови тръби, или са подменени близо 50% от старите. Инж. Емануил Манолов съобщи, че предстои подписването на договор по съвместен проект с окръг Калъраш в Румъния по програмата „ИНТЕРРЕГ V-A Румъния – България 2014-2020“. Дейностите, които Община Павликени е заложила по проекта, са свързани с почистване и укрепване на реките, които преминават", "date": "2018.10.18", "title": "Велико Търново: Предстои подмяна на водопроводната мрежа в град Бяла черква и село Караисен"}
{"url": "http://www.focus-news.net/news/2018/10/18/2580000/kyustendil-priroden-park-rilski-manastir-zapochva-izpalnenieto-na-proekt-za-podobryavane-na-mestoobitaniya-i-sastoyanieto-na-zhivotinski-vidove.html", "text": "Природен парк „Рилски манастир” започва изпълнението на проект за подобряване на местообитания и състоянието на животински видове. Това каза пред  Радио „Фокус” – Кюстендил  Николай Христов, директор на Природен парк „Рилски манастир”. Финансирането на проекта е по Оперативна програма „Околна среда 2014-2020 г”. Проектът предвижда мерки за подобряване на местообитание „Хидрофилни съобщества от високи треви в равнините и в планинския до алпийския пояс“ и състоянието на животински видове с цел увеличаване на техните популации. Предвижда се изграждането на площадка за подхранване на хищните птици, с което ще се предотврати евентуално отравяне на видовете скален орел, черен лешояд и кръстат орел. В резултат от изпълнението на проекта ще бъдат подкрепени три животински вида и едно местообитание с цел поддържане и възстановяване на благоприятния природозащитен статус. Отпуснатите средства са в размер на 190 833 лева, периодът на изпълнение е 24 месеца. „Имаме две основни дейности по проекта. Първата е изграждане на площадка за подхранване на грабливи птици – черен лешояд, скален орел и кръстат орел, които са предмет на опадване в защитената зона”, каза Николай Христов. Предвижда се по проекта да се закупи и достави храна за птиците. Ще бъдат изолирани електрически стълбове в границите на природния парк. Предвиждат се наблюдения и изготвяне на експертни анализи. Втората дейност е подобряване на природозащитното състояние на природно местообитание „Хидрофилни съобщества от високи треви в равнините и в планинския до алпийския пояс”. В тази дейност е предвидено премахване на дървесна и храстова растителност, ограничаване на биологичното замърсяване, подобряване на водния режим. \r\nВенцеслав ИЛЧЕВ", "date": "2018.10.18", "title": "Кюстендил: Природен парк „Рилски манастир” започва изпълнението на проект за подобряване на местообитания и състоянието на животински видове"}
{"url": "http://www.focus-news.net/news/2018/10/18/2580001/plovdiv-regionalniyat-etnografski-muzey-shte-predstavi-karikaturna-izlozhba-na-rumanskiya-artist-radu-yatsku.html", "text": "Регионален етнографски музей – Пловдив ще бъде домакин на представянето на карикатурна изложба на румънския артист Раду Яцку. Това съобщиха за  Радио „Фокус“ – Пловдив  от културната институция. Откриването на изложбата ще се състои в 12.30 часа на 19 октомври в големия салон на първия етаж на музея. Румънецът Раду Яцку е основател и двигател на „Антология на Карикатурата“, както и президент на Асоциацията без граници „Саул Щайнберг“.„Колекцията от карикатури на румънския артист несъмнено  ще ни накара да усетим спокойната и лежерна прегръдка на предстоящия уикенд“, посочват от Регионалният етнографски музей в Пловдив.", "date": "2018.10.18", "title": "Пловдив: Регионалният етнографски музей ще представи карикатурна изложба на румънския артист Раду Яцку"}
{"url": "http://www.focus-news.net/news/2018/10/18/2579968/afp-es-osadi-bezpretsedentnoto-otklonenie-na-italiya-ot-byudzhetnite-pravila-na-obshtnostta.html", "text": "Европейската комисия официално предупреди Италия, че нейните бюджетни планове за 2019 г. предизвикват „сериозна загриженост“ в Европа и са „безпрецедентно отклонение“ от бюджетните правила на Брюксел, предава  AFP . \r\nПлановете на Италия за увеличаване на разходите, вместо ограничаването им, са „безпрецедентни в историята на Пакта за стабилност и растеж\", пише в писмо до Рим, изпратено от експерти на ЕС в областта на икономическите въпроси, които се позовават на правилата на Блока относно публичните разходи.  Тереза Герова", "date": "2018.10.18", "title": "AFP: ЕС осъди „безпрецедентното\" отклонение на Италия от бюджетните правила на Общността"}
{"url": "http://www.focus-news.net/news/2018/10/18/2580004/nova-makedoniya-makron-nyama-da-vavezhdame-vizi-za-britantsite.html", "text": "Френският президент Емануел Макрон в четвъртък е отговорил на британските медии, че Франция няма никакво намерение да въвежда визов режим в случай, че Европейският съюз и Великобритания не се договорят за условията на Брекзит, съобщава македонският вестник  „Нова Македония“ . \r\n„Това е фалшива новина, както биха казали някои лидери.“, заявил Макрон в Брюксел на срещата на върха на европейските лидери с британския премиер.  Ивелина Ватова", "date": "2018.10.18", "title": "„Нова Македония“: Макрон: „Няма да въвеждаме визи за британците“"}
{"url": "http://www.focus-news.net/news/2018/10/18/2579965/razpit-i-obvineniya-za-zadarzhaniya-za-ubiystvoto-na-zhurnalistkata-viktoriya-marinova-obzor.html", "text": "Окръжната прокуратура в Русе повдигна обвинения на 21-годишния Северин Красимиров за изнасилването и убийството на журналистката Виктория Маринова. В сряда германските власти предадоха на летище София издирвания Северин Красимиров на българските власти. В четвъртък той бе транспортиран от София до следствения арест в град Русе, където бе разпитан и освидетелстван. Според „Нова телевизия” той е казал къде е скрил телефона на жертвата и днес той е открит близо до мястото на убийството. \r\nВ петък сутринта Окръжната прокуратура в Русе ще внесе в Окръжен съд-Русе искане за задържане под стража на Северин Красимиров. Агенция „Фокус” припомня:  30-годишната телевизионна водеща бе изнасилена и убита в Русе на 6 октомври 2018 г. Сигналът за откритото ѝ тяло беше подаден същия ден в 14.18 часа. Смъртта е била причинена от удари в главата и задушаване. Няколко дни по-късно, по настояване на българските власти, в Германия бе задържан 21-годишният Северин Красимиров. Задържаният мъж е роден през 1997 г. в Русе и има криминална регистрация за кражба на цветни метали. Иззети са веществени доказателства, свързващи лицето с убийството. Открито е наличие на ДНК материал върху дрехите му от жертвата и от него, както и негов ДНК материал и върху жертвата.", "date": "2018.10.18", "title": "Разпит и обвинения за задържания за убийството на журналистката Виктория Маринова (ОБЗОР)"}
{"url": "http://www.focus-news.net/news/2018/10/18/2579963/zam-ministar-boyko-penkov-pravim-otsenka-na-sastoyanieto-na-patsientite-chakashti-za-belodrobna-transplantatsiya.html", "text": "В момента се прави оценка на пациентите, нуждаещи се от белодробна трансплантация. Изпълнителният директор на Изпълнителната агенция по трансплантация д-р Михаил Христов осъществява комуникация с всички тях, те ще бъдат приети в лечебни заведения, за да може да се оцени тяхното състояние към настоящия момент. Целта е на база динамика и развитие на заболяването да се определи кои пациенти са спешно нуждаещи се, за да знаем за кои от тях веднага да търсим второ мнение в чужбина. Това заяви зам.-министър д-р Бойко Пенков пред журналисти на откриването на първата чешма паметник, посветена на хората, които чрез донорство даряват живот, съобщиха от пресцентъра на Министерство на здравеопазването. Той поясни, че оценката ще бъде правена от наши специалисти и, ако се налага, ще бъде извършена и повторна преценка в трансплантационни центрове в Европа. \r\n„Изпълнителната агенция по трансплантация продължава търсенето на партньор-трансплантационен център. Помолих д-р Христов да уреди среща с управлението на Евротрансплант, за да установим връзка с трансплантационни центрове, в които да се обучават наши специалисти и съответно техни експерти да идват в България. Поставил съм срок на ИАТ до 6 месеца да имаме стартирана донорска програма“, посочи още д-р Пенков. \r\nОт думите на зам.-здравния министър стана ясно, че се подготвят нормативни промени. Ще бъдат разписани правила как и към коя болница да се създават центрове за наблюдение, за предтрансплантационен контрол и оценка и за следтрансплантационната грижа. „Необходимо е систематично изграждане на такива центрове, за да сме сигурни, че разполагаме с точна оценка на донора и на реципиента и за да бъде адекватна дългосрочната грижа за хората, които са трансплантирани“, допълни още д-р Пенков. \r\n„Наш ангажимент е да се подобрят всички процеси – вътреболничните, извънболничните и междуболничните процеси. Българският закон е добре построен – там се казва, че ако няма изричен отказ в регистъра на Изпълнителната агенция по трансплантация, може да пристъпиш към взимане на органи. Това обаче в България не се случва поради морални съображения. Хората трябва да разберат, че дарявайки орган, спасяват живот“, обясни зам.-министърът пред журналисти.", "date": "2018.10.18", "title": "Зам.-министър Бойко Пенков: Правим оценка на състоянието на пациентите, чакащи за белодробна трансплантация"}
{"url": "http://www.focus-news.net/news/2018/10/18/2580005/plovdiv-za-poreden-pat-gradat-se-vklyuchva-v-globalnata-initsiativa-sreshtu-trafika-na-hora-pohod-za-svobodata.html", "text": "За пореден път градът се включва в глобалната инициатива срещу трафика на хора „Поход за свободата“Снимка: Община ПловдивПловдив. На 20 октомври за пореден път Пловдив ще се включи в глобалната инициатива срещу трафика на хора „Поход за свободата“. Това съобщиха за  Радио „Фокус“ – Пловдив  от пресцентъра на Общината. Събитието е израз на колективното усилие, водено от Фондация „Кампания А21“ – световна организация за борба с трафика на хора за премахване на модерното робството навсякъде и завинаги. По случай 18 октомври – Европейски ден за борба с трафика на хора, Местната комисия за борба с трафика на хора – Пловдив съвместно с Български Червен кръст – Пловдив и със съдействието на Националната комисия за борба с трафика на хора за втори път ще вземат участие в инициативата. Желанието на организаторите е да акцентират върху проблема трафик на хора, неговите измерения, форми и начини за противодействие. „Трафикът на хора е престъпление, чрез което по данни на Европол се генерират средства на стойност 20-25 млрд. евро годишно. Ясно изразената му прилика с робството, при което хората се третират като стока, вещ – годна за продан , влиза в противоречие с разбирането ни днес за публичен ред в една демократична държава. Затова ние сме убедени, че можем всички заедно да сложим край на тази остра форма на поругаване и потъпкване на основните човешки права. Вярваме, че именно тази визуална демонстрация наречена „Поход за свободата“ е едно от най-влиятелните събития, организирани в тази посока и проведения от нас регионален поход ще рефлектира глобално върху борбата с проблема“, коментира председателят на Местната комисия в Пловдив – заместник-кметът инж. Златин Велев. Походът в Пловдив ще започне в 11.00 часа на 20 октомври, като ще тръгне от пл. „Стефан Стамболов“ до Римския стадион и обратно. „Нека извървим мълчаливо пътят към свободата на милионите жертви на трафик на хора по света!“, призовават организаторите.", "date": "2018.10.18", "title": "Пловдив: За пореден път градът се включва в глобалната инициатива срещу трафика на хора „Поход за свободата“"}
{"url": "http://www.focus-news.net/news/2018/10/18/2580006/velikotarnovskiyat-universitet-shte-otbelezhi-55-godini-ot-osnovavaneto-si.html", "text": "Великотърновският университет „Св. св. Кирил и Методий“ ще отбележи 55 -годишнината от своето основаване. Това съобщиха за  Радио „Фокус“ – Велико Търново  от учебното заведение. Това ще се случи на 6 и 7 ноември, като в първия от празничните дни ще се проведе тържествено събрание, а ректорът проф. д-р Христо Бонджолов ще произнесе приветствие. За духовността и приноса на университета през изминалите 55 години, академично слово ще изнесе проф. Андрей Пантев, „Почетен доктор на Великотърновския университет“. Градският духов оркестър с диригент маестро Владимир Бошнаков ще изнесе концерт заедно със студенти от специалност „Педагогика на обучението по музика“. Същият ден ще бъде открит и кабинет за електронно обучение и видеоконферентна връзка. На 7 ноември от 10.30 ч. ще се проведе церемония по връчване на инсигниите „Почетен доктор на Великотърновския университет“ на Негово Високопреосвещенство Струмишкия митрополит Наум. Ще бъде представен и научния сборник „Първа аудитория“ на възпитаниците от първия випуск „Българска филология“ на Великотърновския университет. \r\nМария НЕДЕВА", "date": "2018.10.18", "title": "Великотърновският университет ще отбележи 55 години от основаването си"}
{"url": "http://www.focus-news.net/news/2018/10/18/2580007/cnn-vashington-poust-publikuva-posledniya-tekst-na-izcheznaliya-sauditski-zhurnalist-hashogi.html", "text": "„Вашингтон Поуст“ е публикувал в сряда вечерта онова, което вестникът определя като „последният текст“, написан от изчезналия саудитски журналист, съобщава американският телевизионен канал CNN. \r\nВ последната си авторова колона Джамал Хашоги пише за потребността, която арабският свят изпитва, от свободен печат. Той изразява съжаление, че по-голяма част от хората, които живеят в тази част на света, „нямат възможност по подходящ начин да говорят и публично да обсъждат теми, които засягат региона и тяхното всекидневие“.  \r\nТой съпоставя сегашното положение със ситуацията по време на Арабската пролет, когато мнозина са преживели надеждата, че „ще се еманципират от хегемонията на своите правителства и ще се избавят от цензурата върху информацията“.  Ивелина Ватова", "date": "2018.10.18", "title": "CNN: „Вашингтон Поуст“ публикува „последния текст“ на изчезналия саудитски журналист Хашоги"}
{"url": "http://www.focus-news.net/news/2018/10/18/2580008/sitel-skopie-ohrid-shte-obogati-turisticheskata-oferta-s-novi-savremenni-gastronomicheski-spetsialiteti.html", "text": "Топ готвачи с звезди Мишлен създават специалитети с атрактивни имена, които ще бъдат марка в гастрономската оферта, предаде скопската телевизия  „Сител“ . Проявата \"Охрид гастро тур\", която се проведе този уикенд в града, има за цел да повиши качеството на гастрономическото и туристическото предложение. Телевизията съобщава още, че \"Охридска пъстърва огледало на езерото\", \"Агнешко в цветовете на есента\", \"Суши от охридска риба“ са само част от новите ястия, които скоро ще се намерят на менютата в охридските ресторанти и хотели. \r\nТридесет готвачи от града бяха научени как да създават и предлагат съвременни ястия от местни продукти. Медията уточнява, че \"Мишлен Гайд\" се счита за най-значимото събитие за ресторанти и топ готвачи, като  се издава в над 20 страни по света,  предава Радио „Фокус“ в рубриката „Балкански туристически часовник“ .", "date": "2018.10.18", "title": "„Сител“ (Скопие): Охрид ще обогати туристическата оферта с нови съвременни гастрономически специалитети"}
{"url": "http://www.focus-news.net/news/2018/10/18/2580009/the-voa-sasht-ponizhiha-statuta-na-diplomaticheskata-si-misiya-v-yerusalim-otgovaryashta-za-palestina.html", "text": "В четвъртък САЩ обявиха, че понижават статута на главната си дипломатическа мисия за Палестинската автономия, като я сливат с американското посолство в Държавата Израел, информира американската радиостанция  The VOA . \r\nДействието веднага бе осъдено от палестинците и посрещнато с одобрение от израелците. То е най-новият опит на администрацията на Тръмп  да изрази  единомислие с възгледите на израелското правителство. Това решение се оценява и като победа за американския посланик Дейвид Фрийдмън, който отдавна търси начин да сложи край на независимия статут на консулската мисия в Йерусалим, но срещаше съпротива вътре в самия Държавен департамент на САЩ.  \r\nИдеята на Фрийдмън набра скорост след месец май, след като администрацията на Тръмп премести посолството от Тел Авив в Йерусалим въпреки силните възражения на палестинците, които смятат, че източната част на свещения град може да стане столица на бъдещата им държава.  \r\nВ продължение на години консулството служеше като посолство за Палестинската автономия, но от сега нататък ще е Палестинска служба към американското посолство в Израел. Засега ще остане на същия си адрес,  съобщават от Държавния департамент.  \r\nТази стъпка, която бе обявена от държавния секретар Майк Помпео, означава, че консулството в Йерусалим повече няма да има самостоятелна комуникация с Вашингтон.  Ивелина Ватова", "date": "2018.10.18", "title": "The VOA: САЩ понижиха статута на дипломатическата си мисия в Йерусалим, отговаряща за Палестина"}
{"url": "http://www.focus-news.net/news/2018/10/18/2580010/biznes-vesti-rast-na-turizma-v-makedoniya-uvelichen-broy-turisti-i-noshtuvki.html", "text": "Според данните на Държавната статистика броят на туристите през август 2018 г. е 211 746, а на нощувките е 881 806, предава електронното издание на  „Бизнес вести“ . Броят на туристите през август 2018 г. спрямо същия месец от предходната година се е увеличава с 12,2%, а този на нощувките е нараства с 15,0%. И посещението на местните туристи през този август спрямо предходния са се увеличили – с 18,1%, докато при броя на чуждестранните туристи има ръст с 5,8%,  предава Радио „Фокус“ в рубриката „Балкански туристически часовник“ . \r\nБроят на нощувките на местните туристи през август 2018 г. спрямо август 2017 г. се увеличава с 17,9%, а броят на регистрираните нощувки на чуждестранни туристи се увеличава с 7,6%. За периода януари-август 2018 г. в сравнение със същия период на миналата година броят на туристите се е увеличил с 15.0%, както следва: вътрешните туристи се увеличават с 14.5%, докато чуждестранните туристи – с 15.3%. За същия период броят на прекараните нощувки е нараснал с 16.1%, както следва: вътрешните туристи се увеличават с 14.8%, докато чуждестранните туристи се увеличават с 18.0%.", "date": "2018.10.18", "title": "„Бизнес вести“: Ръст на туризма в Македония: увеличен брой туристи и нощувки"}
