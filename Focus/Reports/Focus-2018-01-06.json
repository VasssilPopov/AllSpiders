{"url": "http://www.focus-news.net/news/2018/01/06/2474362/the-hill-dzhordzh-bush-starshi-i-saprugata-mu-praznuvat-73-godini-brak.html", "text": "Бившият американски президент Джордж Буш (старши) и съпругата му Барбара празнуват в събота 73-тата годишнина от своята сватба, съобщава американското издание The Hill. Събитието бележи нов рекорд на продължителността на брак на американски президент и първа дама, като второто място се държи от президента Джими Картър и съпругата му Розалин, които имат 71-годишен брак. \r\n93-годишният Буш (старши) е също така най-дълго живелият президент в историята на САЩ. \r\nТой става държавен глава през 1989 след мандат като вицепрезидент на Роналд Рейгън, като загубва изборите през 1992 от Бил Клинтън. Неговият син Джордж Буш (младши) бе президент в периода 2001 – 2009 година.  : Цанко Цолов", "date": "2018.01.06", "title": "The Hill: Джордж Буш (старши) и съпругата му празнуват 73 години брак"}
{"url": "http://www.focus-news.net/news/2018/01/06/2474331/ria-novosti-v-indiya-sled-padane-na-lavina-sa-zaginali-11-dushi.html", "text": "11 души са загинали при падане на лавина в индийския щат Джамму и Кашмир, предава РИА Новости, позовавайки се на местни медии.\r\nИнцидентът се е случил в северния окръг Купвара на щата. Сред загиналите има и деца. \r\nПолицията, армията и местни жители издирват хора под снега. Двама души са спасени.  Виктор Турмаков", "date": "2018.01.06", "title": "РИА Новости: В Индия след падане на лавина са загинали 11 души"}
{"url": "http://www.focus-news.net/news/2018/01/06/2474332/detskoto-otkrivane-na-parvoto-balgarsko-predsedatelstvo-se-sastoya-v-ndk-obzor.html", "text": "В НДК се състоя детско откриване на първото Българско председателство на Съвета на ЕС MegaDojo Sofia 1.0 което предшества официалното. То събра над 300 деца от цялата страна с и без опит в програмирането. На събитието присъстваха министърът на българското председателство на Съвета на ЕС 2018 г. Лиляна Павлова и еврокомисарят Мария Габриел. Според Павлова най-истинският старт на българското председателство е с децата.  „Децата са нашият заряд, нашият капитал, нашето бъдеще, нашата гордост и всички ние вярваме, че през тези прекрасни млади деца, даваме най-добрия и най-истинския старт на българското председателство. ЕС, България като част от ЕС и неговото бъдеще е за тези деца“, каза Павлова. Тя посочи, че децата и уменията на 21 век са основния приоритет на председателството ни. От своя страна врокомисарят Мария Габриел заяви, че българските деца са започнали да пишат историята на успеха на евпропредседателството ни. Пред медиите Габриел обяви, че днес стартира националната кампания „Няма да ме хакнат\".  Мария Габриел поясни, че кампанията цели заедно с младите хора да покаже, че е много важно да имаме навици да се пазим в интернет.\r\nДеница КИТАНОВА", "date": "2018.01.06", "title": "Детското откриване на първото Българско председателство се състоя в НДК (ОБЗОР)"}
{"url": "http://www.focus-news.net/news/2018/01/06/2474333/afp-donald-tramp-izrazi-nadezhda-che-pregovorite-mezhdu-severna-i-yuzhna-koreya-shte-prodalzhat-i-sled-olimpiyskite-igri-v-pyonchan.html", "text": "Президентът на САЩ Доналд Тръмп заяви, че се надява подновените преговори между Северна и Южна Корея да продължат „и след Олимпийските игри“, които ще се проведат в южнокорейския град Пьончан, предава  AFP.\r\n„Бих се радвам преговорите да продължат и след Олимпиадата“, заяви Тръмп . „А когато настъпи и точното време, ще се намесим и ние“, допълни той.\r\nДвете корейски държави планират да проведат първия си официален диалог за последните две години за обсъждане на участието на Северна Корея на Олимпийските игри, които ще се проведат следващия месец.  Виктор Турмаков", "date": "2018.01.06", "title": "AFP: Доналд Тръмп изрази надежда, че преговорите между Северна и Южна Корея ще продължат и след Олимпийските игри в Пьончан"}
{"url": "http://www.focus-news.net/news/2018/01/06/2474334/pazardzhik-povishavat-se-tsenite-na-nedvizhimite-imoti-v-selo-patalenitsa-prez-poslednite-godini.html", "text": "Доста хора си купиха имоти в село Паталеница през последните години, като продължава да има интерес, каза за Радио „Фокус“ – Пазарджик Ангел Налбатски, кмет на селото. По думите му цената за квадратен метър площ в долната част на селото е около 13-15 лв., а в горната част на населеното място стига до 18 лв./кв.м. Има и хора, които са си закупили къщи, които са превърнали във вили. „Цената на една селска къща с около 1 дка двор в село Паталеница е около 22-25 хиляди лева“, уточни Налбатски. Повечето закупени къщи обаче се нуждаят от допълнителен ремонт, което ги оскъпява.“ Селото се намира на около 12 км от Пазарджик, което е удобство за всекидневно пътуващите до общинския център“, каза още Налбатски.\r\nАлбена ЖИЛЕКОВА", "date": "2018.01.06", "title": "Пазарджик: Повишават се цените на недвижимите имоти в село Паталеница през последните години"}
{"url": "http://www.focus-news.net/news/2018/01/06/2474335/reuters-11-sauditski-printsa-sa-zadarzhani-sled-kato-sa-protestirali-zaradi-visokite-si-bitovi-smetki.html", "text": "Саудитските власти са задържали 11 принца, които са се събрали пред кралския дворец в Рияд, протестирайки срещу мерките за бюджетни ограничения, според които  субсидиите за техните битови сметки са били намалени, предава  Reuters.\r\nСаудитска Арабия наскоро въведе реформи, включващи намаляване на субсидиите,  въвеждане на ДДС и намаляване на привилегиите на аристокрацията, за да се справи с последствията от падането на цените на петрола на световните пазари, довели до бюджетен дефицит в размер на 195 млн. долара. \r\nСпоред местни медии принцовете са се събрали пред кралския дворец „Каср ал Хокм“, искайки отмяна на кралския декрет, спиращ изплащането на сметките за водата и тока на членовете на кралското семейство.  \r\n„Те бяха известени, че грешат с исканията си, но отказаха да си тръгват. След това кралските стражи се намесиха и ги задържаха в затвора „Ал Хайер“. Очаква ги процес“, съобщава местната медия „Сабк“. Личността на принцовете не се съобщава.\r\n„Всички са равни пред закона и който не прилага регулациите и инструкциите ще бъде държан отговорен, независимо кой е“, съобщава медията.  Виктор Турмаков", "date": "2018.01.06", "title": "Reuters: 11 саудитски принца са задържани, след като са протестирали заради високите си битови сметки"}
{"url": "http://www.focus-news.net/news/2018/01/06/2474336/the-independent-pochina-dzhon-yang-astronavt-ot-sasht-katsal-na-lunata.html", "text": "Астронавтът Джон Йънг, ходил на луната и участвал в първата мисия на космическата совалка, почина на 87-годишна възраст, пише  The Independent.\r\n„Ние сме натъжени от загубата на астронавта Джон Йънг, починал на 87-годишна възраст. Той е летял два пъти на луната, вървял е по нейната повърхност и е участвал в първи полет на космическата совалка“, пише в официално заявление на НАСА. \r\nТой е първият човек на света, летял в космоса шест пъти. \t Виктор Турмаков", "date": "2018.01.06", "title": "The Independent: Почина Джон Йънг, астронавт от САЩ, кацал на луната"}
{"url": "http://www.focus-news.net/news/2018/01/06/2474337/kyustendil-otbelyazvaneto-na-razlichni-godishnini-sa-zalegnali-v-kulturniya-kalendar-na-obshtinata-za-yanuari.html", "text": "Отбелязването на различни годишнини са залегнали в културния календар на Община Кюстендил за месец януари. Това каза пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. На 8 януари от 17.00 часа в клуба на Съюза на офицерите и сержантите от запаса и резерва ще бъдат отбелязани 170 години от рождението на Христо Ботев. Организатор на проявата е читалище „Генерал Владимир Заимов” – Кюстендил. На 16 януари в читалище „Братство” ще бъдат отбелязани 79 години от рождението на поета Биньо Иванов. Тогава ще бъде обявено и началото на ежегодния  Национален литературен конкурс за поезия „Биньо Иванов”. Читалището организира отбелязването и на друга годишнина – 136 години от рождението на композитора Тодор Наумов. Това ще се случи на 19 януари, а на 26 януари в културната институция ще бъдат отбелязани 166 години от рождението на Ефрем Каранов. „Безспорно най-голямата годишнина е 140 години от Освобождението на Кюстендил. Тя ще бъде отбелязана с поредица от инициативи на 29 януари”, каза Дима Укалска.\r\nВенцеслав ИЛЧЕВ", "date": "2018.01.06", "title": "Кюстендил: Отбелязването на различни годишнини са залегнали в културния календар на Общината за януари"}
{"url": "http://www.focus-news.net/news/2018/01/06/2474338/veliko-tarnovo-40-izneseni-priemni-e-organizirala-prez-2017-godina-oblastnata-sluzhba-po-saveti-v-zemedelieto.html", "text": "40 изнесени приемни е организирал през 2017 година Териториалният офис на Националната служба по съвети в земеделието във Велико Търново. Това съобщи за Радио „Фокус“ – Велико Търново ръководителят на офиса Деян Дончев. Той посочи, че такива са проведени, както в общински центрове от областта, така и в населени места, в които има по-голям брой земеделски стопани. По думите му целта на тези изнесени приемни е да се улеснят земеделските стопани, които по финансови или по други причини нямат възможност да посетят областния офис и да бъдат консултирани. Деян Дончев посочи, че през изминалата година Областната служба по съвети в земеделието е провела и редица информационните срещи и семинари на специализирана тематика. Темите са били свързани с нови аспекти при отглеждането на трайни насаждения, хранене и технологични аспекти при млечни и месодайни породи говеда, торене на зеленчуци, а също така и профилактика на заболяванията при пчелните семейства. „Тези тематики бяха избрани неслучайно. Те обхващат основно приоритетните сектори, а именно животновъдство, зеленчукопроизводство, овощарство. Те са приоритетни при подпомагането. В този смисъл ние целяхме наред с предоставянето на писмените доклади и консултантските пакети да предоставим максимална нова информация по посочените теми“, допълни Деян Дончев.\r\nНадежда КРЪСТЕВА", "date": "2018.01.06", "title": "Велико Търново: 40 изнесени приемни е организирала през 2017 година Областната служба по съвети в земеделието"}
{"url": "http://www.focus-news.net/news/2018/01/06/2474339/reuters-osem-dushi-sa-raneni-pri-zemetresenieto-v-zapaden-iran.html", "text": "Осем души са ранени при земетресението, регистрирано по-рано в събота в западната част на Иран, предава  Reuters , позовавайки се на местни медии.\r\nДвама от ранените са откарани в болница в критично състояние. Агенция „Фокус“ припомня: \r\nЗеметресение с магнитуд 5,0 по скалата на Рихтер бе регистрирано на границата между Иран и Ирак  18:52 часа местно време (17:22 часа българско време) на дълбочина 40 км на осем км. от иранския град Шарпол е Захаб.  Виктор Турмаков", "date": "2018.01.06", "title": "Reuters: Осем души са ранени при земетресението в Западен Иран"}
{"url": "http://www.focus-news.net/news/2018/01/06/2474340/s-vadene-na-krasta-ot-ledenite-vodi-i-osveshtavane-na-boynite-znamena-v-tsyalata-strana-be-otbelyazano-bogoyavlenie-obzor.html", "text": "Православната църква отбеляза големия християнски празник Св. Богоявление или Йордановден - денят, в който Йоан Кръстител кръщава в река Йордан Иисус Христос. Във всички епархии на Българската православна църква се отслужи св. Златоустова Литургия и Велик водосвет, последвани от тържествени шествия до река или водоем, в които свещениците хвърлиха кръст във водата. И тази година стотици мъже от цялата страна хвърлиха в ледените води, за да го хванат. Смята се, че който пръв го извади ще бъде много здрав и всичко ще му спори. По традиция днес се извърши Богоявленски водосвет на бойните знамена, флаговете и знамената светини на Българската армия. В столицата негово светейшество Българският патриарх и Софийски митрополит Неофит отслужи празнична св. Литургия в Патриаршеската катедрала „Св. Александър Невски”. По-късно президентът Румен Радев, министър Красимир Каракачанов, кметът на София Йорданка Фандъкова и десетки софиянци се събраха на пл. „Княз Александър Невски“ за ритуала за освещаване на бойните знамена и знамената светини на Българската армия. Президентът Румен Радев прие почетния строй на представителните части на армията и положи венец на Паметника на Незнайния войн. Водосветът на бойните знамена извърши патриарх Неофит, като със светена вода бяха поръсени и Гвардейският представителен духов оркестър, знаменният блок, почетният караул и официалните лица. Преди ритуала беше отслужена празнична света литургия и празничен водосвет в Патриаршеската катедрала „Св. Александър Невски“.\r\nВ тържествения ритуал за Богоявление в Благоевград се включиха около 100 смелчаци от всички райони на общината. Кръстът от водите на Благоевградска Бистрица извади 22-годишният благоевградчанин Илиян Томанов. За първи път в историята на свещеното действие се включиха и две момичета. Тържественият ритуал по освещаването на светия кръст се водеше от игумена на Роженския манастир архимандрит Епифаний в съслужение с енорийските свещеници. Малко по-късно те извършиха и водосвет на бойните знамена на Военно формирование 26 400.\r\nРитуал по освещаване на бойните знамена на Военноморските сили се проведе пред катедралния храм „Св. Успение Богородично” във Варна. Строят на представителните блокове от Военноморските и Военновъздушните сили прие началникът на гарнизона контраадмирал Митко Петев, командир на Военноморските сили. Над 100 души се хвърлиха за кръста във водите на Черно море тази година, а ритуалът бе наблюдаван от хиляди жители на морската столица. Кръстът бе хвърлен в морето от Варненския и Великопреславски митрополит Йоан, който преди това отслужи и водосвет за здраве. 32-годишният Емил Атанасов успя да стигне до него пръв. Най-младият участник тази година бе 11-годишният Александър, а най-възрастният - мъж на близо 80 години. \r\nРитуал по хвърляне на кръста за Богоявление се състоя и в Пловдив, Асеновград и Карлово. В Пловдив митрополит Николай отслужи архиерейска света Литургия в катедрален храм „Успение Богородично“, след което извърши освещаване на воинските знамена и Велик водосвет на река Марица. Програмата за Йордановден в Асеновград започна с литийно шествие от храмовете на града до пешеходния мост. Там също се отслужи Велик Богоявленски водосвет и ритуално хвърляне на кръста в река Чая, както и тържественото освещаване на бойните знамена на Военно формирование 24490.  Отбелязването на Богоявление в Карлово започна с Празничната Света литургия в църквите „Св. Николай” и „Св. Богородица”, след която се отслужи Велик Богоявленски водосвет на Желязков мост. Осветено бе бойното знаме на 61-ва Стрямска механизирана бригада в Карлово и знамената на военно-патриотични организации.В Калофер за поредна година над 500 мъже играха хоро в ледените води на река Тунджа. Ритуалът се наблюдаваше от етнолози от Европа. Още преди да се разсъмне хиляди хора, сред които много чужденци, бяха заели местата по бреговете на р. Тунджа, където се хвърля кръстът, и нагоре по хълмистия бряг до самата църква. Мъжете влязоха в ледените води и извиха хоро, тъй като се вярва, че това ще им донесе здраве и дълголетие. Тази година за пръв път кметът на Калофер Румен Стоянов беше организирал място за най-малките. Около десетина момчета бяха дошли с преподавателите си, за да се включат в ритуала, без да се притесняват от студената вода, тъй като са научили, че тази вода не разболява. Ритуалът „мъжко хоро“ кандидатства за включване в списъка на ЮНЕСКО. Според кмета на Калофер Румен Стоянов процедурата за това вече е задвижена и затова тази година има наблюдатели от Европа. След като „спасиха” богоявленския кръст в Калофер, той бе предаден на 11-годишния Драгомир от града.\r\nНачалото на тържествата по повод Йордановден в Русе започна със сутринна литургия в катедрална храм „Света Троица“, последвана от литийно шествие до понтона под хотел „Рига“, където се състоя и официалната част. Тя включваше още приемане на войсковия строй от началникът на гарнизона, извършване на водосвет от Н.В.Пр. Русенски митрополит Наум. Кулминацията на честванията беше ритуала по хвърляне и изваждане на кръста от р. Дунав, като пръв сред смелите мъже се оказа 23-годишният Теодор Цветков. Той беше награден с икона на Богоявление, а кметът на Община Русе Пламен Стоилов му връчи хавлия и парична награда. Също така Негово Високопреосвещенство Наум го дари победителя със сребърно синджирче с кръстче.\r\n36-годишният Николай Александров от Пазарджик извади богоявленския кръст, хвърлен в река Марица от Константийския епископ Яков. Над 10 млади мъже се хвърлиха в студените води на реката, но пръв до кръста стигна Николай, който работи като шофьор в частна фирма в Пазарджик. Той е семеен, има две момченца. След излизането от водата Николай каза, че е много щастлив, защото за първи път успява да стигне пръв до кръста. Той пожела здраве за себе си и за своето семейство. Николай получи благословията на епископ Яков, а десетки хора го поздравиха. На моста на река Марица в Пазарджик и край брега на реката се събраха хиляди жители и гости на Пазарджик, за да видят ритуала по хвърлянето на кръста на Йордановден.\r\n30-годишният Тянко Жеков от Благоевград, който се обучава за сержант в Националния военен университет „Васил Левски“, извади свещения кръст от водите на река Янтра във Велико Търново. Тянко за пръв път се включва в свещения ритуал за Богоявление. След като извади кръста той си пожела настоящата година да е още по-здрава и успешна за него. Спасителят на свещения кръст бе поздравен от кмета на Велико Търново инж. Даниел Панов и областния управител проф. Любомира Попова, които му връчиха символични подаръци за здраве. На церемонията присъстваха още народни представители, председателят на Общинския съвет Венцислав Спирдонов, местни парламентаристи, общественици и стотици граждани. В ритуала се включиха общо над 40 човека, които се потопиха във водите на Янтра за здраве. Всички участници бяха благословени от отец Славчо и поздравени от началника на НВУ бриг. ген. Пламен Богданов.\r\nСедем смелчаци се хвърлиха в морските води на плажа в Каварна, за да спасят богоявленския кръст за Йордановден. Кръстът бе изваден от Момчил Белчев. Той е на 35 години, от Каварна, участва за пети път с прекъсване от петнадесет години. По традиция Великият Богоявленски водосвет с хвърляне на Светия кръст във водата за здраве на Йордановден събра на морския бряг стотици жители на община Каварна. Отец Василий хвърли кръста от втора буна, а седем участника скочиха в морската вода, чиято температура днес бе 10 градуса. Най-младият сред тях бе на седемнадесет, а най-възрастният на тридесет и пет години. Всички участници в ритуала по спасяването на кръста получиха подаръци от Община Каварна. Заместник-кметът на Каварна Митко Недев даде парична и предметна награда на победителя. \r\n32-годишният полицай от Ямбол Михаил Колев извади богоявленския кръст от водите на река Тунджа. Общо 17 бяха смелчаците, които тази година влязоха във водите на реката. Традиционно, победителят получи парична награда и от кмета на Ямбол Георги Славов. Отбелязването на Богоявление бе предшествано от тържествен ритуал по освещаване на бойните знамена на Българската армия и литийно шествие до моста на река Тунджа.\r\nСъс Света Божествена литургия и Богоявленски водосвет в храм „Свети Пророк Илия“ в Казанлък бе поставено началото на празничната програма за Йордановден. След литургията Литийно шествие се отправи към моста на Старата река, където по традиция от 20 години вече се провежда ритуал, в който млади мъже и момчета се хвърлят във водите на реката, за да спасят Богоявленския кръст. 40 бяха участниците тази година, а кръстът беше изваден от 18-годишният Дечко Иванов, който участва за първи път. Най малкият участник бе 11-годишният Никола, а най-възрастният – 55-годишният Милен, който скача в реката за кръста за девети път. Сред участниците в ритуала бяха и млади мъже от Стара Загора и Русе. Всички скочили да спасят кръста получиха от кмета на община Казанлък Галина Стоянова хавлии и подаръци. В празничната програма взеха участие и Фолклорен ансамбъл „Гъдулица“ към НЧ „Възродена Искра“ и танцьори от НЧ „Жар“.\r\nТържествен ритуал по освещаване на бойните знамена и светини на Българската армия се състоя на Богоявление пред сградата на Община Шумен", "date": "2018.01.06", "title": "С вадене на кръста от ледените води и освещаване на бойните знамена в цялата страна бе отбелязано Богоявление (ОБЗОР)"}
{"url": "http://www.focus-news.net/news/2018/01/06/2474341/abc-news-amerikanski-senator-zayavi-che-nyama-dokazatelstvo-za-akustichnite-napadeniya-v-kuba.html", "text": "Американският сенатор-републиканец от щата Аризона Джеф Флейк заяви, че САЩ нямат доказателства, че дипломати от страната в Хавана са ставали жертва на акустични атаки, извършвани с незнайно оръжие, предава  ABC News.\r\nФлейк, който е член на сенатската комисия по международните отношения, се е срещнал с високопоставени кубински служители в Хавана.  Те са му заявили, че ФБР не е открило никакви доказателства, че мистериозното заболяване, от което американските дипломати са пострадали преди време е в резултат на нападение, въпреки, че правителството на президента Тръмп да заяви, че инцидентите са атаки.\r\nФлейк допълни, че след като е говорил и с представители на властите  на САЩ, той вече няма причини да се съмнява в кубинските показания. Виктор Турмаков", "date": "2018.01.06", "title": "ABC News: Американски сенатор заяви, че няма доказателство за акустичните нападения в Куба"}
{"url": "http://www.focus-news.net/news/2018/01/06/2474342/afp-kyurdi-protestirat-v-parizh-sreshtu-ubietsa-redzhep-tayip-erdogan.html", "text": "Хиляди Кюрди излязоха на протест в Париж в събота, 6 януари,  срещу неуспеха на френските власти да приведат когото и да е под отговорност за убийствата на три жени-кюрдски бунтовници през 2013 г. във френската столица, предава  AFP.\r\nДемонстрантите са скандирали „Ердоган-убиец“. Ден по-рано президентът на Турция Реджеп Тайип Ердоган проведе в Париж среща с френския си колега Еманюел Макрон.  \r\n„Пет години тишина. Пет години отказ на правосъдие“, пише на един от лозунгите на демонстрантите, които по полицейски изчисления са били около 4700. \r\nТелата на Сакине Чансъз – 54-годишният основател на ПКК, на 28-годишната Фидан Доган и на 24-годишната Лейла Сойлемез бяха открити с огнестрелни рани в главата и врата в центъра на Париж през януари 2013 г. \r\nТурските разузнавателни служби официално отрекоха да имат роля в убийствата, но последвалото френско разследване заключи, че турски шпиони са участвали в случая. \r\nЕдинственият заподозрян, турският граждани Омер Гуней почина в затвор в края на 2016 г. преди да достигне до съда.  Виктор Турмаков", "date": "2018.01.06", "title": "AFP: Кюрди протестират в Париж срещу „убиеца“ Реджеп Тайип Ердоган"}
{"url": "http://www.focus-news.net/news/2018/01/06/2474343/vangeliya-treneva-nch-bratya-miladinovi-1914-petrich-golemiyat-chitalishten-salon-beshe-stsena-prez-koyato-minaha-mnogo-meropriyatiya-izyavi-i-tarzhestva-prez-2017-g.html", "text": "Големият читалищен салон беше сцена, през която минаха много мероприятия, изяви и тържества през 2017 година. Това каза за Радио „Фокус“ – Пирин Вангелия Тренева, секретар на Народно читалище „Братя Миладинови – 1914“ – Петрич. По думите ѝ голям е броят на изявите, които са се провели в този салон и това е защото читалището е единствената културна институция в Петрич и всички събития се случват там. „Например ще спомена една от театралните постановки, която предизвика много голям интерес в града – ,,Мъжът на жена ми“. Една интересна комедия с участието на Ненчо Илчев, Мария Сапунджиева и Веселин Анчев. ,,Женско царство“ с участието на Искра Радева също беше радушно прието от петричката публика. Театър „Българска армия“ ни гостува с една много интересна постановка по Шекспир ,,Много шум за нищо“, ,,Око под наем“ с участието на Асен Блатечки, Натали Съчачева, Нона Йотова, Александра Сърчаджиева, са само част от театралните постановки“, каза още Тренева. Тя добави, че освен тях на сцената на Голям читалищен салон с голям интерес са били посрещнати и концертите на Николина Чакърдъкова, на Държавен фолклорен ансамбъл ,,Филип Кутев“, в който е взел участие и фолклорен ансамбъл ,,Пролет“. Интерес са предизвикали и Национален фолклорен ансамбъл „Българе“, както и концерт на рок група Б.Т.Р. „Също така проведохме една интересна среща с участието на професор Венцеслав Николов, виолончело. Така че това са само част от многобройните изяви, които минаха на сцената на Голям читалищен салон“, заяви Тренева.\r\nЛивия НИНОВА", "date": "2018.01.06", "title": "Вангелия Тренева, НЧ „Братя Миладинови – 1914“ – Петрич: Големият читалищен салон беше сцена, през която минаха много мероприятия, изяви и тържества през 2017 г."}
{"url": "http://www.focus-news.net/news/2018/01/06/2474344/turisti-ot-makedoniya-rusiya-i-sarbiya-ochakva-pamporovo-za-koleda-i-nova-godina-po-star-stil-na-7-i-14-yanuari.html", "text": "Туристи от Македония, Русия и Сърбия очаква Пампорово през следващите дни. Това каза за Радио „Фокус“ – Смолян Пантелей Мемцов – председател на Регионалната туристическа асоциация „Родопи“. Причината за увеличеният дял на туристите от тези страни е честването при тях на Коледа и Нова година по стар стил, които се отбелязват съответно на 7 и 14 януари, поясни той и допълни, че курортът всяка година е предпочитано място от туристите и любителите на зимните спортове от тези страни за празниците. Мемцов припомни, че за новогодишните празници зимният курорт е бил пълен на 100 % с туристи както от България, така и от цяла Европа. Цените на нощувките в курорта остават без промяна от няколко години насам, а лифт-картата е 55 лв. и се ползва и в двете ски-зони Пампорово и Мечи чал.\r\nНели ГЕРГЬОВСКА", "date": "2018.01.06", "title": "Туристи от Македония, Русия и Сърбия очаква Пампорово за Коледа и Нова година по стар стил – на 7 и 14 януари"}
{"url": "http://www.focus-news.net/news/2018/01/06/2474345/donald-tramp-ne-me-razsledvat-no-hilari-klintan-mozhe-bi-da.html", "text": "Президентът на САЩ Доналд Тръмп заяви, че не е разследван заради предполагаеми връзки с Русия, но добави, че неговият бивш политически опонент Хилари Клинтън може би е, пише The Hill.\r\n„Няма връзки. Няма престъпление. На теория всички ми казват, че не съм под разследване. Може би Хилари Клинтън е, но аз не съм“, заяви Тръмп по време на пресконференция. Той заяви, че според него всъщност е имало контакти между  Русия,  Хилари Клинтън и Националния комитет на Демократическата партия на САЩ. \r\nСпециалният прокурор Робърт Мюлер продължава да разследва президента и обкръжението му за възможна руска намеса в предизборната кампания на Тръмп. Редица политици-републиканци в САЩ смятат, че разследването е политически мотивиран лов на вещици и го призовават да обърне внимание на Хилари Клинтън.  Виктор Турмаков", "date": "2018.01.06", "title": "Доналд Тръмп: Не ме разследват, но Хилари Клинтън може би да"}
{"url": "http://www.focus-news.net/news/2018/01/06/2474077/predstoyashti-sabitiya-v-stranata-za-6-yanuari-agentsiya-fokus.html", "text": "***\r\nОт 11.00 часа президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия, който ще се състои на пл. „Свети Александър Невски” в столицата. Румен Радев ще приеме почетния строй на представителните части на Българската армия и ще положи венец пред Паметника на Незнайния воин. \r\n***\r\nВ 08.00 часа на Йордановден ще се отслужи Празнична Света литургия в църквите „Св. Николай” и „Св. Богородица” в Карлово, а от 09.30 часа – Велик Богоявленски водосвет на Желязков мост. Тогава ще се извърши освещаването на знамената на 61-ва Стрямска механизирана бригада, както и ритуал по хвърляне на Богоявленския кръст.\r\n***\r\nОт 11.00 часа на плаж Каварна ще се проведе ритуалното хвърляне и спасяване на кръста по повод Богоявление. \r\n***\r\nОт 11.00 часа с литийно шествие от катедралния храм „Свето Успение Богородично” ще бъде пренесен богоявленският кръст за ритуала край река Банщица в града .\r\n***\r\nОт 11.20 часа жителите на селото ще протестират срещу изграждането на Регионално депо за неопасни битови отпадъци в землището на населеното място.\r\n***\r\nот 16:30 до 18:00 ч в офиса на ГЕРБ – Мадан на ул. „Обединение“ № 16, ет. 4, в сградата на Бюрото по труда народните представители от ГЕРБ д-р Даниела Дариткова и д-р Красимир Събев организират приемен ден. \r\n*** \r\nОт 10.45 часа на моста на река Марица в Пазарджик започва богоявленски водосвет и хвърляне на кръста в реката по повод Йордановден.\r\n***\r\nОт 11.30 часа пред паметника на Христо Ботев в Пазарджик ще бъдат отбелязани 170 години от рождението на поета-революционер.\r\n***\r\nОт 09.00 часа в катедрален храм „Успение Богородично“ ще бъде отслужена архиерейска света Литургия по повод Богоявление. От 12.00 часа пред храма ще се извърши освещаване на бойните знамена. \r\n***\r\nВ 12.30 часа на брега на р. Марица Негово Високопреосвещенство ще отслужи Велик Богоявленски Водосвет.\r\n***\r\nОт 14.00 часа пред паметника на Христо Ботев в Цар Симеоновата градина ще се състои тържествено отбелязване на 170 години от рождението на поета и революционер. В ритуала ще участват почетни формирования от Пловдивския гарнизон, ще бъдат положени венци и цветя на паметника.\r\n*** \r\nОт 11.00 часа започва богоявленския водосвет и хвърлянето на кръста в езерото в Градския парк.\r\n***\r\nНа Йордановден, Русенската Митрополия и Община Русе организират традиционния Богоявленски водосвет. Началото на литийното шествие ще бъде в 11.00 часа, пред Катедралния храм „Света Троица”, а церемонията по хвърляне на кръста ще започне в 11:30 часа, на Понтона под хотел „Рига”.\r\n***  \r\nОт 11.15 часа в местността \"Паметниците\" ще се проведе ритуалът по хвърляне на кръста за Богоявление във водите на Дунав.\r\n***\r\nОт 07.30 часа в от църквата „Рождество на Пресвета Богородица”  ще бъде отслужена тържествена света литургия. В 11.30 часа ще започне ритуалът по хвърлянето и изваждането на кръста в река Струма.\r\n***\r\nОт 08.30 часа в катедрален храм \"Св. св. Петър и Павел\" Доростолският митрополит Амвросий в съслужение с градското духовенство ще отслужат Архиерейска Златоустова Света литургия и Велик Богоявленски водосвет. В 10.30 часа ще започне Литийно шествие от храма към брега на река Дунав, където смелчаци ще скочат в ледените води за спасението на Богоявленския кръст.\r\n***\r\nОт 10.30 часа, пред паметника на Панайот Хитов, кметът на Община Сливен Стефан Радев ще присъства на церемонията за освещаване знамената на Българската армия. Веднага след това кметът ще отиде до новия мост на река Новоселска в кв. „Кольо Фичето“, където ще бъде отслужен Богоявленски водосвет и ще се извърши ритуалът за спасяване на Светия Кръст. Кръстът ще бъде „хвърлен“ в реката и ще бъде изваден от някой от влезлите в студените води.\r\n***\r\nПо повод Богоявление Богослужението ще се състои от 11.00 часа и ще завърши с хвърлянето на кръста във водите на реката.\r\n***\r\nОт 09.30 часа в къща-музей „Иван Вазов“ ще се състои събитието „Спомен за ген. Георги Вазов“, организирано по случай 158 години от рождението му.\r\n***\r\nОт 10.30 часа при Манастирската поляна ще се отбележи тържествено Богоявление, ще се извърши ритуал по хвърляне на кръста във водите на р. Манастирска.  От 12.30 часа на централния площад ще бъдат наградени участниците в събитията, ще има и народно веселие.\r\n***\r\nОт 11.00 часа, с тържествен общоградски ритуал за полагане на венци и цветя пред бюст-паметника на Христо Ботев в парк „М. М. Кусев“, ще бъдат отбелязани 170 години от поета и революционер. \r\n***\r\nОт 10.30 часа пред храма архиерейският наместник на Смолянската духовна околия ще извърши Богоявленски водосвет и ще освети бойните знамена на 101-ви алпийски полк.\r\nВ 11.00 часа с литийно шествие до моста на р. Черна при Спортната зала ще се състои ритуал по хвърляне на кръста. В 12.30 часа с тържество и поднасяне на венци ще се отбележи 170-годишнината от рождението на Христо Ботев. Събитието ще се състои пред паметника на Ботев на пл. „Свобода” - Стар център.\r\n***\r\nОт 12.30 часа на площад „Свобода“ на Стария център в града Народно читалище „Христо Ботев – 1871“ организира концерт, посветен на 170 години от рождението на своя патрон. \r\n***\r\nОт 11.30 часа, край градския шадраван, ще започне ритуалът за Богоявление в Търговище. В 12.00 часа богоявленският кръст ще бъде хвърлен във водите на  градския шадраван.\r\n***\r\nРитуал по хвърляне на кръста на Богоявление ще се състои в Тутракан. Това съобщиха от храма „Св. Николай“ в града.От 9.00 часа на 6 януари в храма ще бъде отслужена Света литургия и Голям водосвет. От 11.00 часа ще бъде изпълнен ритуалът по хвърлянето на кръста във водите на река Дунав, от Кейовата стена.\r\n***\r\nОт 11.00 часа пред паметника на Христо Ботев (пред читалище „Заря”), ще се проведе тържествена церемония по повод 170 години от рождението на поета-революционер. \r\n***\r\nОт 11.00 часа пред сградата на Община Шумен ще се състои Ритуалът по освещаване на бойните знамена и знамената-светини на Българската армия.\r\n***\r\nОт 11.30 часа ще се състои ритуал по хвърляне на кръста ще се състои на Богоявление на р. Камчия  на моста край село Хан Крум. \r\n***\r\nОт 11.30 часа, пред храм „Свети Николай Чудотворец”, Ямбол ще отбележи големия християнски празник Богоявление (Йордановден) с традиционните ритуали по освещаване на бойните знамена на Българската армия. Веднага след него в 12.00 часа ще тръгне литийното шествие до моста на река Тунджа на входа на Градския парк, където ще бъде хвърлянето на светия кръст  във водите на реката.", "date": "2018.01.06", "title": "Предстоящи събития в страната за 6 януари (Агенция „Фокус“)"}
{"url": "http://www.focus-news.net/news/2018/01/06/2474078/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Федералното бюро за разследване (ФБР) e разследвала „тихо“ фондацията „Клинтън“ от месеци насам, коментира авторитетното американско изданиe Washington Post, като се позовава на източници, запознати със случая. Според информацията, служителите на ФБР разследват дали в периода 2009 до 2013 г., когато Хилари Клинтън изпълняваше поста на американски държавен секретар, тя е злоупотребявала с влиание или власт в полза на организацията с нестопанска цел, основана първоначално от нейния съпруг и бивш американски президент Бил Клинтън.  \r\nПо първоначално подадената информация не става ясно какви конкретни дарения или обвинения са обект на разследването, но според запознатите източници, във ФБР и Министерството на правосъдието има определен скептицизъм относно възможността за откриване на нещо нередно. Изданието обаче отбелязва, че самото наличие на такова разследване ще доведе до политически обвинения от страна на Демократическата партия на САЩ спрямо Републиканската партия, според които разследването ще бъде определено като политическо преследване на бившия демократ Хилари Клинтън от сегашния републикански президент Доналд Тръмп, който зае поста си именно след надпревара с Клинтън.\r\nОсвен това вестникът припомня, че Тръмп неколкократно използва социалните мрежи за да призове Министерството на правосъдието да организира разследване срещу бившия държавен секретар и нейните политически приближени лица. \r\nРазследването срещу Фондацията „Клинтън“ първоначално бе прекратено през 2016 г., но някои лица, участващи в него отбелязаха по това време, че спирането е само временно, тъй като би могло да бъде разгледано като политически процес срещу тогавашната кандидат-президентска кампания на Клинтън.\r\nЧленове на Републиканската партия от дълго време обвиняха Хилари Клинтън в корупция, докато от Фондацията определиха разследването като политическо.\r\n*** ФБР поднови разследването срещу Фондацията „Клинтън“ на фона на призиви отправени от президента Доналд Тръмп, такова е една от водещите заглавия на страниците на The New York Times. \r\nСпоред информация на изданието, идваща от неофициални източници, ФБР провежда разпити на част от персонала на фондацията с цел да установи дали организацията е получавала или правила някои дарения в замяна на политически услуги от страна на Хилари Клинтън по време на нейния мандат на поста на държавен секретар на САЩ в периода от 2009 до 2013 г. \r\nВестникът пише още, че случаят бе приключен през 2016 г. заради, както смята изданието, липса на доказателства. Освен това в статията се припомня още, как по време на кандидат-президентската кампания Доналд Тръмп отправи някои обиди срещу Хилари Клинтън и обеща да я прати в затвора ако бъде избран на поста на държавен глава. След края на кампанията обаче Тръмп заяви, че няма интерес да започва дело срещу Клинтън. Но скорошната промяна в тона му е била предизвикана от обвиненията срещу четири негови политически съветници, пише още изданието. Заради разследването относно потенциалната руска намеса на американските избори от 2016 г., Тръмп поднови призивите за разследване срещу бившия държавен секретар, отбелязва вестникът. Президентът също така заяви, че някои от нейните политически приближени трябва да бъдат арестувани. Неговата позиция е в разрез с наложената след скандала „Уотъргейт“ (довел до предсрочен край на мандата на президента Ричард Никсън – бел. прев.) практика Белия дом да не се меси в юридически дела. \r\nРешението на ФБР да отвори отново случая със сигурност ще предизвика скандал сред Демократическата партия и обвинения, че федералното бюро за разследвания обслужва политически интереси, най-вече тези на президента. \r\nВестникът дава допълнителна информация, като припомня, че според някои от обвиненията, дарения в основаната от бившия президент Бил Клинтън фондацията, са свързани с решение на администрацията на бившия президент Барак Обама от 2010 г., с което се разрешава на руска ядрена агенция да закупи „Уран едно“, компания която държи почти всичкия достъп до химичния елемент уран на територията на САЩ, като това е само едно от обвиненията.    \r\n*** Турският президент Реджеп Тайип Ердоган се срещна в петък с френския държавен глава Еманюел Макрон, по време на европейска визита на Ердоган, която има за цел подобряване на отношенията между Анкара и ЕС, пише турският всекидневник Hurriyet. Това е първата среща между двамата президенти, по време на която двамата са поставили на дневен ред търговските отношения между Анкара и Париж. Според Ердоган, Турция „се стреми да постигне 20 милиарда евро обем на търговията с Франция“. Държавният глава изрази своята увереност, ще тази цел може да бъде постигната, пише още изданието. \r\nОт своя страна френският президент засегна и процеса за членството на Турция в ЕС. По думите на Макрон, „процесът по присъединяването е в застой“, като турският вестник отбеляза, че френският държавен глава не е дал повод за надежда за скорошно започване на нови разговори по въпроса. На фона на изказването на Макрон, турският президент разкри, че страната му е „изтощена“ от дългото чакане. „Турция е принудена да чака на прага на врата на ЕС за последните 54 години, а съюзът не ни казва защо“, заяви Ердоган, цитиран от изданието. \r\nДвамата са обсъдили също така и други въпроси като ситуацията в Сирия и статута на Ерусалим, като френският президент е отбеляза, че „по въпроса с Ерусалим ние поддържаме една и съща позиция“. \r\nСпоред Ердоган, срещата му с Макрон е била „добър старт що се отнася до двустранните връзки и регионалните въпроси“, завършва статията си вестникът.\r\n***„Туитър“ атаката на американския президент Доналд Тръмп срещу Пакистан на Нова година помага за подобряването на и без това отличните отношения между Пакистан и Китай. Няколко дни след тирадата,се разбра за две важни развития във финансовото и военното сътрудничество между Пекин и Исламабад, пише китайското правителствено издание за външна политика Global Times.\r\n„Туийтът“ на Тръмп, в който той обвини Пакистан, че дава убежище на терористи, предизвика яростна реакция в Исламабад и твърда подкрепа за него от Пекин – развитие, което, според експертите, е сигурен знак за по-нататъшното задълбочаване на отношенията между двете азиатски страни. Същевременно, САЩ, в по-широката си геополитическа стратегия, ще се стреми към по-близки отношения с Индия, в противовес на Пакистан.\r\nВъв вторник, ден след атаката на Тръмп, Държавната банка на Пакистан анонсира, че е предприела мерки за използване на китайския юан в двустранната търговия и финансовите транзакции, което ще позволи на публичния и частния сектори да избират свободно с коя валута да оперират.\r\nЕкспертът Донг Денгксин посочи, че съдържанието на съобщението не представлява драматична промяна в политиката на страната, тъй като юанът вече се използва от множество пакистански компании, но времето, в което то бе направено, прави този ход важен.\r\n„По-скоро това е политическо изявление в отговор на натиска от САЩ, в което се казва на Вашингтон, че Пакистан има страхотни отношения с Китай и че те ще станат дори още по-добри“, заяви Донг.\r\nИзявлението предизвика позитивна реакция от страна на Министерството на външните работи на Китай:\r\n„Насърчаваме компаниите и от двете държави да използват нашите валути в двустранната търговия и за правене на инвестиции. Приветстваме мерките, предприети от Пакистан“, заяви говорителят на китайското външно ведомство Генг Шуанг в четвъртък.\r\nВоенното сътрудничество между Пекин и Исламабад може също да бъде разширено, в отговор на стратегическото сближаване между САЩ и Индия, която не е в лоши отношения нито с Пакистан, нито с Китай.\r\nАмериканското издание Washington Times съобщи в сряда, че Китай води преговори с Пакистан за построяване на втора екстериториална военна база в опит за усилване на китайската военна мощ край стратегическите морски пътища.\r\nСъоръжението може да бъде построено край Дживани, пристанище, намиращо се в близост до границата с Иран на крайбрежието на Оманския залив и разположено доста близо до китайското търговско пристанище в Гуадар.", "date": "2018.01.06", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2018/01/06/2474079/anadolu-agency-spored-redzhep-taiyp-erdogan-turtsiya-e-umorena-ot-pregovorite-za-vlizane-v-es.html", "text": "Турция е „уморена“ от преговорите за влизане в Европейския съюз и няма да чака завинаги да бъде приета , заяви президентът на страната Реджеп Таийп Ердоган, по време на съвместна пресконференция с френския си колега Еманюел Макрон в Париж, където е на посещение, предава Anadolu Agency.\r\nЕрдоган заяви, че Турция „не може постоянно да се моли на ЕС, ‚моля ви вземете и нас‘“.\r\nАнкара поиска членство в Европейската икономическа общност, предшественика на ЕС, през 1987 година. Нейното приемане стана възможно през 1997 година, а преговорите за присъединяване започнаха през 2005 година.\r\nТурският президент подчерта, че въпреки факта, че приемният процес за Турция е започнал преди десетилетия, страната все още не е станала член на ЕС.\r\n„Когато попитаме за причините, ЕС не ни отговарят. Отначало, те ни блокираха по 15 глави, по-късно броят на главите по отношение на нас стигна до 35“, продължи Ердоган. \r\nПревод и редакция:", "date": "2018.01.06", "title": "Anadolu Agency: Според Реджеп Таийп Ердоган, Турция „е уморена“ от преговорите за влизане в ЕС"}
{"url": "http://www.focus-news.net/news/2018/01/06/2474080/ot-9-godini-politsiyata-izdirva-rosen-angelov-zadochno-obvinen-za-shestornoto-ubiystvo-v-novi-iskar-obzor.html", "text": "Полицията издирва от 2009 г. Росен Ангелов, който е задочно обвинен за шесторното убийство в Нови Искър. Това стана ясно от пресконференция, в която взеха участие главният секретар на МВР гл. комисар Младен Маринов, директорът на Националната следствена служба и зам.-главен прокурор Борислав Сарафов, административният ръководител на Софийската градска прокуратура Емили Русинова и директорът на СДВР ст. комисар Ивайло Иванов. \r\nБорислав Сарафов уточни, че издирваният все още не открит, но според доказателствата именно Росен Ангелов е извършител на убийствата. Емилия Русинова допълни, че Ангелов е задочно обвинен, тъй като все още не е намерен. По думите ѝ той не се движи по нормални пътища и не е ползвал превозни средства, а се е движел в горите и планините. По разпореждане на премиера Бойко Борисов са били включени всички сили, включително и на българската армия.\r\nПо-късно през деня във водите на река Искър в района на село Владо Тричков бе намерено тяло на мъж, но от МВР поясниха, че то не е на издирвания Росен Ангелов. Вероятно става дума за мъж, за когото роднини са съобщили, че е изчезнал в началото на декември миналата година и е бил обявен за общодържавно издирване. Имал ли е Росен Ангелов съучастници в шесторното убийство и каква е връзката му с Кети Кюхова? \r\nБорислав Сарафов обясни, че от доказателствата е установено, че Ангелов е действал сам и не е имал съучастник. По думите му заподозряният  е имал интимна връзка с Кети Кюхова шест месеца преди убийството. Главният секрета на МВР Младен Маринов допълни, че мотивът на извършителя на убийството е личен и е свързан именно с интимни отношения и връзка с Кети Кюхова, която е била убита първа. Проявявал е и ревност към мъжа, с когото тя е живеела на семейни начела. Маринов добави, че майката на Кети е била наясно с тази връзка и уточни, че това са свидетелски показания. „Според нас Кети е била първата жертва. Останалите са били за заличаване до достигането до извършителя. Кети най-вероятно е била убита не там, където я намерихме. Ако извършителят съдейства, може да се получи промяна“, каза още Младен Маринов и посочи, че тя е била застреляна в гръб. Според аутопсиите на телата, всеки един от шестте жертви е бил убит с по няколко изстрела, като в главата на всеки е извършен по един контролен изстрел. Според Борислав Сарафов Росен Ангелов е направил опити за заличаване на следите от убийството, включително и разместване на телата. „Едно е оръжието, което все още не е открито. Работим по много версии. Името на извършителя ни беше известно още след първите 24 часа, но интересите на самото разследването и задържането на лицето по някой път налагат името му да не бъде разкривано веднага. Не всички неща искаме да споделим, докато лицето не бъде установено, защото може да се застраши живота и на други лица. Направил е опити за заличаване на следите, включително и разместване на телата. Тази нощ действително е била къща на ужасите. Имаме доказателства за това, че е убил жертвите си една по една. Убил е Неделчо и Георги, след това бабата“, заяви Сарафов. По думите му междувременно Нанси и приятеля й са се качили на втория етаж и са се опитали да се скрият. „Претърсил е всяко едно помещение и е убил всички лица, находящи в тази къща“, допълни Сарафов.\r\nГлавният секретар на МВР гл. комисар Младен Маринов допълни, че на намереното тефтерче е назначена експертиза. „Към момента името на Неделчо фигурира в него. За престоя на Росен в къщата не можем да твърдим колко е бил. Неделчо и Георги имат защитни наранявания. Това говори за опит на избиване на оръжието. Операцията ще продължи до момента, в който бъде задържан. Поискал съм да бъдат забранени ловните излети в района, в който тече операцията“, каза още Младен Маринов. \r\nРосен Ангелов е използвал едно и също оръжие за убийството на шестимата души - с 22-ри калибър. ДНК данни доказват, че именно той е извършителят на тежкото престъпление. След застрелването на Кети Кюхова са били убити другите петима души в „къщата на ужасите“. След това е бил откраднат семейният автомобил, с който тялото на Кюхова е било преместено до кладенеца, където бе открито. Там е бе намерен и джипът.Кой е Росен Желев Ангелов – „горският човек“?\r\nИнформацията за извършителя е, че той е изключително опасен, склонен е към насилствени действия, най-вероятно е въоръжен. По време на огледите са открити части от ръчни гранати, запалки за тях, търсел е да се снабди с огнестрелно оръжие. Лицето дълъг период от време се е укривало, като е предприело всички мерки да затрудни неговото откриване. Според Младен Маринов Росен е имал преднина, защото деянието е извършено на 31 декември през нощта, а на 2 януари са били открити телата на убитите. \r\nБорислав Сарафов поясни, че Росен Ангелов има 3 присъди „лишаване от свобода“. През 1984 г. е бил в затвора две години и половина за кражба. През 1999 г. - 7 години за изнасилване, а през 2009 г. за блудство в село Луково с 12-годишно момиче. По това време Росен Ангелов е получил ефективна присъда от 8 години, но е изчезнал преди да влезе в затвора. Оттогава е обявен и за общодържавно издирване.\r\nМладен Маринов обясни, че от 2009 г. досега са предприемани няколко полицейски операции за откриването на Росен Ангелов, но без резултат. Срещу него се водят няколко досъдебни производства, които не могат да приключат, докато не бъде намерен - за кражба през 2004 г.; за вещно укривателство през същата година; за обсебване през 2005 г.; за кражба на ток през 2007 г. и за блудство с непълнолетно дете. \r\nРосен Ангелов е бил с особен характер и е ставал изключително раздразнителен, ако бъдел отхвърлян от жена. От свидетелски показания е станало ясно, че Ангелов е знаел за проблем във връзката на Кюхова с мъжа, с когото е живяла - убитият Неделчо Юнаков. Майката на Кюхова - убитата - Еленка Бурджиева е знаела за връзката на дъщеря ѝ с Росен Ангелов. От пресконференцията стана ясно още, че причината за убийството на останалите петима души е, за да заличи Ангелов първоначалното убийство на Кюхова.\r\nРосен Ангелов е без документи, работа и собственост и е имал изключително тесен кръг от хора около себе си. В последно време се е издържал чрез дребни суми от свои познати и е помагал на Кети в извършването на нейни дейности. Вилата до село Луково е била необитаема, без собственик и не съществува в правния мир. В нея са били открити части от ръчни гранати и запалки за тях. С оглед на сигурността на населението около място, където последно е засечен, е наситено с полицейски сили. Включени са сили и средства на „Гранична полиция“. Какъв е психопрофилът на Росен Ангелов?\r\nСпоред изготвения му от разследващите психопрофил, Росен Желев Ангелов е хитър, лукав, прикрит. Със завишено самочувствие, стреми се да налага на околните своите мисли и чувства, което го прави конфликтен, претенциозен, склонен към маниерчене и позьорство. Интригант. Високо ниво на интелигентност. Бърза адаптация е направил към затвора. Притежава упоритост и същевременна автономност да възприема понякога на своеволно и предизвикателно поведение. Това води до латентна конфликтност, наличие на прикритост. Желание за спокойствие, наличие на възбудимост, вътрешна раздразнителност. Опитва се да прави добро впечатление, но възприема и най-малката вероятност за неуспех като разстройваща с наличие на дистантност в отношенията си с другите, на вътрешна мнителност и недоверчивост, водеща до нисък праг на социална зрялост. Затова въпреки споменатото желание да прави добро впечатление, невинаги има ресурси да го поддържа. Споменатата автономност също оказва влияние на дистантността на лицето. \r\nЛюба АЛЕКСИЕВА", "date": "2018.01.06", "title": "От 9 години полицията издирва Росен Ангелов – задочно обвинен за шесторното убийство в Нови Искър (ОБЗОР)"}
{"url": "http://www.focus-news.net/news/2018/01/06/2474081/sitelmakedoniya-zekiriya-ibrahimi-podnese-ostavkata-si-kato-vitsepredsedatel-na-partiya-besa.html", "text": "Вицепредседателят на движението „Беса“ Зекирия Ибрахими заяви в петък на своя профил в социалната мрежа „Фейсбук“, че подава оставка от поста си, един ден преди началото на Централния съвет на партията, предава скопският телевизионен канал „Сител“.\r\nПолитикът съобщи, че няма да се кандидатира за председател на партията на Конгреса през февруари.\r\nИбрахими, който беше и кандидат на движението БЕСА за кмет на община Чаир на последните местни избори, оправда  оставката с, както той каза, значението на концепцията за неговата партия, че никой не е по важен от нея и никой не е незаменим, независимо от позицията си.\r\nПревод и редакция:", "date": "2018.01.06", "title": "“Сител“(Македония): Зекирия Ибрахими поднесе оставката си като вицепредседател на партия БЕСА"}
{"url": "http://www.focus-news.net/news/2018/01/06/2474082/alsat-mmakedoniya-zoran-zaev-zayavi-che-ochakva-sporat-za-imeto-da-bade-razreshen-prez-parvata-polovina-na-2018-a-godina.html", "text": "Министър-председателят на Македония Зоран Заев заяви в интервю пред гръцката телевизия „Алфа“, че е уверен, че различията около спора за името на неговата страна с Гърция могат да бъдат разрешени през първите шест месеца на тази година. Според македонския премиер, намирането на решение е от интерес и за двете страни. Освен това, в интервюто, което ще бъде излъчено в неделя, 7 януари, той е обяснил защо не е съгласен с мнението на някои от предходните македонски премиери, че „скопяните са единствените наследници на Александър Велики“, предава скопският албаноезичен телевизионен канал „Алсат-М“.\r\nМакедонската медия привежда и мнението на гръцкия премиер Алексис Ципрас, изказано в интервю пред местното издание „Неа Селида“, което ще бъде публикувано в съботния брой, в което той изтъква същите очаквания като Заев за евентуално решаване на проблема с името на Македония.\r\n„2018-а година е важна за Гърция не само, защото след цели осем години накрая излиза от бюджетен дефицит към спестяване, но и затова, че се отваря един важен прозорец с шанс за разрешаване на спора за името“, заяви министър-председателят на Гърция.\r\nЧе контактите между двете страни ще се интензифицират показва и посещението на македонския вицепремиер по европейските въпроси Буяр Османи в Атина, което ще се проведе във вторник. Но от парламента в Скопие казват, че все още няма конкретни предложения за разрешаване на спора.\r\n„Докато нямаме нещо конкретно, няма да се пазарим за потенциални имена. Така че в момента няма дискусия за потенциално име или нещо подобно“, разкри Мил Босняковски, говорител  на правителството на Македония.\r\nМеждувременно, Европейската комисия приветства усилията на македонското правителство за разрешаване на 25-годишния проблем и заяви, че се надява на конкретни резултати.\r\nЗаместник-помощник държавният секретар на САЩ  по европейските и евразийските въпроси Хойт Брайън Ий също смята, че има шансове за разрешаване на различията около името през тази година. В интервю пред телевизия Н1 той заяви, че за първи път от дълго време има политическа воля и в Скопие, и в Атина и затова Македония е на прага да постигне целите си.\r\nПревод и редакция:", "date": "2018.01.06", "title": "„Алсат-М“(Македония):  Зоран Заев заяви, че очаква спорът за името да бъде разрешен през първата половина на 2018-а година"}
{"url": "http://www.focus-news.net/news/2018/01/06/2474083/defense-one-dzheyms-matis-omalovazhi-veroyatnostta-pakistan-da-blokira-snabditelnite-linii-na-nato-kam-afganistan.html", "text": "Министърът на отбраната на САЩ Джеймс Матис омаловажи вероятността Пакистан да блокира снабдителните линии на НАТО към Афганистан, след като администрацията на президента Доналд Тръмп обяви, че ще спре военната помощ за Исламабад, предава американският военен портал Defense One.\r\nСилите на Алианса разчитат на пакистанските пътища, за да доставят припаси в Афганистан. Пакистан вече веднъж ги затвори, след като през 2011 година въздушен удар на САЩ уби около 20 пакистански военнослужещи.\r\n„Не, не съм притеснен“, заяви Матис пред репортерите в Пентагона, отговаряйки на съответстващ въпрос.Агенция „Фокус“ припомня: \r\nАдминистрацията на Тръмп обяви в четвъртък, че има намерение да спре военната помощ, възлизаща на около 1 милиарда долара годишно, която предоставя на Пакистан заради „лъжите и измамите“ на Исламабад. Министърът на външните работи на азиатската страна Хавая Асиф отвърна, че САЩ са „приятел, който винаги предава съюзниците си“.\r\nПревод и редакция:", "date": "2018.01.06", "title": "Defense One: Джеймс Матис омаловажи вероятността Пакистан да блокира снабдителните линии на НАТО към Афганистан"}
{"url": "http://www.focus-news.net/news/2018/01/06/2474084/tass-iran-smyata-che-vatreshnite-raboti-na-stranata-ne-sa-v-ramkite-na-palnomoshtiyata-na-ss-na-oon.html", "text": "Заседанието на Съвета за сигурност на ООН, посветено на протестите в Иран, излиза от рамките на пълномощията на този орган. Това заяви в петък постоянният представител на Техеран пред ООН Голямали Хошру, предава ТАСС.\r\n„За съжаление, независимо от съпротивлението на някои от членовете, СС позволи на САЩ да използват този форум за свои цели и да проведе това заседание, излизащо извън рамките на пълномощията на този орган. Това е очевиден пример, че СС не изпълнява своите реални функции“, заяви иранският дипломат, в рамките на изказването си пред свиканото по искане на САЩ заседание на СС по темата за протестите в Иран.\r\nХошру подчерта, че опитвайки се да повлияят на „изцяло вътрешни работи“ на Иран, САЩ злоупотребяват със своите пълномощия на постоянен член на СС. Той отбеляза, че вътрешните проблеми на държавата, които иранските власти разрешават, съблюдавайки правата и свободите на своите граждани, не могат да бъдат предмет на обсъждане в най-важния орган за международната сигурност.\r\nДипломатът за пореден път заяви, че призивите за протест са разпространявани и от чужбина. Освен това, Хошру определи като двулични обвиненията на САЩ за жестоко смазване на протестите, привеждайки като пример полицейското насилие по отношение на протестиращите от движението Occupy Wall Street в САЩ през 2011 година.Агенция „Фокус“ припомня: \r\nАнтиправителствените демонстрации в Иран започнаха на 28 декември. Участниците в протестите изразяваха недоволството си от ръста на цените и банкрута на някои предприятия. В резултат от улични сблъсъци загинаха 45 души, включително полицаи. Според данни на иранските власти, за участие в безредиците са арестувани повече от 450 души, които ще бъдат представени пред съда в най-близко време.\r\nПревод и редакция:", "date": "2018.01.06", "title": "ТАСС: Иран смята, че вътрешните работи на страната не са в рамките на пълномощията на СС на ООН"}
{"url": "http://www.focus-news.net/news/2018/01/06/2474085/tri-videoklipa-shte-predstavyat-balgariya-po-vreme-na-predsedatelstvoto-obzor.html", "text": "Три видеоклипа ще представят България по време на Председателството на Съвета на ЕС през първите 6 месеца на 2018 година. Министър Лиляна Павлова представи два от тях в обновената Зала 3 в НДК. Първият клип- „Това е България“ показва страната ни като „скритото бижу“ на Европа, по думите на министъра. „България, която е непозната, показана през погледа на младите хора, в която няма как да не се влюбиш от пръв поглед. През погледа на история, традиции, култура, икономика, дигитални възможности“, коментира Лиляна Павлова. Във втория клип са описани българските приоритети за Председателството- Бъдещето на Европа и младите хора; Западни Балкани; Сигурност и стабилност и Цифрова икономика. В третият клип, който ще бъде представен в следващите седмици, са включени най-известните българи с техните постижения. С клиповете ще започва представянето на всички съвети- неформалните в София и формалните в Брюксел. Ще имат вариант на английски и с жестомимичен превод. Бюджет от 202 хил. лева е отделило министерството за разработването на трите клипа, композирането на музиката, анимацията, логото и визуалната идентичност на България по време на Председателството. На 12 януари ще бъде първото пленарно заседание на Колежа на комисарите с президента Жан-Клод Юнкер и българското правителство. Тогава клиповете ще бъдат излъчени официално за първи път.\r\nМинистър Павлова заяви, че заявката на Българското председателство е задаването на правилната посока- на единството, което да направи Европа едно добро място за живеене за младите хора. „Надявам се всички заедно в духа на единството да представим България като едно съкровище“, коментира тя. Според министъра най-тежката задача за България като председател на Съвета на ЕС е да намери пресечната точка в позициите на страните. По повод готвените протести срещу втори лифт на Банско в деня на откриването на Председателството- 11 януари Лиляна Павлова посочи: „Протестите не ни притесняват, стига датата им да не е избрана целенасочено и да не търсят провокация за опетняване на името на България“. \r\nБиляна ИВАНОВА", "date": "2018.01.06", "title": "Три видеоклипа ще представят България по време на Председателството (ОБЗОР)"}
{"url": "http://www.focus-news.net/news/2018/01/06/2474086/balgariya-komentari-v-svetovnite-medii-agentsiya-fokus.html", "text": "Ратифицирането на Споразумението за приятелство, добросъседство и сътрудничество между България и Македония ще бъде включено на дневен ред на сесията в парламента в Скопие, насрочена за 15 януари. Законопроектът премина в края на декември  миналата година в комисията за външна политика, предава  македонската медия “Макфакс“.\r\nДоговорът бе подписан на 1 август 2017 г. от министър-председателите на България и Македония Зоран Заев и Бойко Борисов, които го представиха като споразумение за укрепване на приятелските отношения и  засилване  на добросъседството и  икономическото сътрудничество между двете държави.\r\n*** Попаднал в лавина българин бе спасен от грузински екипи в един от зимните курорти в страната, съобщава в петък английската редакция на грузинското електронно издание agenda.ge. Съгласно разпространената информация, неназованият българин е посетил страната с цел зимен туризъм. По време на посещението си обаче той се е отклонил от безопасния ски маршрут и навлязъл в определена като опасна зона, където бива затрупан от внезапна лавина. Спасителни екипи са видели инцидента от един от близките върхове и благодарение на бързата им реакция българският турист е бил спасен без наранявания. Въпреки това е откаран превантивно за преглед в лечебно заведение.\r\n*** Българин е арестуван заради обир на банкомат, пише филипинското издание The Manila Times. Мъжът е бил хванат на местопрестъплението докато източвал устройството използвайки фалшива карта, като извършителят е идентифициран като 37-годишния Ивайло Сашов Гълъбов. В дома му са открити още 100 други фалшиви карти. Властите разследват възможностите Гълъбов да е бил част от международна престъпна група.", "date": "2018.01.06", "title": "България – коментари в световните медии ( Агенция „Фокус“ )"}
{"url": "http://www.focus-news.net/news/2018/01/06/2474087/tass-zamestnik-predsedatelyat-na-hss-zayavi-che-tryabva-da-se-nameri-okonchatelno-reshenie-na-bezhanskiya-vapros.html", "text": "Заместник-председателят на германската партия Християнсоциален съюз (ХСС) Манфред Вебер, говорейки за миграцията по време на съвещание на ХСС в Бавария, използва формулировка, напомняща за времената на управление на нацистите в Германия, предава ТАСС.\r\n„През 2018 година централна европейска тема ще бъде окончателното решаване на въпроса за бежанците“, е заявил той, според цитат на немската радиостанция Bayerischer Rundfunk. В социалните мрежи, Вебер беше подложен на унищожителна критика за това, че изказването му напомня на използваното от нацистите понятие „окончателно решение на еврейския въпрос“.\r\nСамият политик отговори в социалната мрежа „Туитър“, подчертавайки, че е разбран неправилно и че твърденията за зъл умисъл в изказването му са „пълен абсурд“. Според думите на Вебер, напротив, става дума за нуждата от намиране през тази година на „общо европейско решение в интерес на хората, попаднали в бедствено положение“.\r\nПревод и редакция:", "date": "2018.01.06", "title": "ТАСС: Заместник-председателят на ХСС заяви, че трябва да се намери „окончателно решение на бежанския въпрос“"}
{"url": "http://www.focus-news.net/news/2018/01/06/2474088/vanshniyat-ministar-na-iran-zasedanieto-na-ss-na-oon-za-protestite-e-vanshnopoliticheska-greshka-na-donald-tramp.html", "text": "Заседанието на Съвета за сигурност на ООН за протестите в Иран е поредна външнополитическа грешка на президента на САЩ Доналд Тръмп, заяви министърът на външните работи на Иран Джавад Зариф чрез съобщение в социалната мрежа „Туитър“, предава Reuters.\r\n“СС на ООН предотврати опита на САЩ да откраднат мандата му... Още една външнополитическа грешка на администрацията на Тръмп“, написа Зариф.\r\nПревод и редакция:", "date": "2018.01.06", "title": "Външният министър на Иран: Заседанието на СС на ООН за протестите е „външнополитическа грешка“ на Доналд Тръмп"}
{"url": "http://www.focus-news.net/news/2018/01/06/2474089/cnn-reks-tilarsan-dade-intervyu-za-otnosheniyata-mezhdu-sasht-i-rusiya-v-konteksta-na-ruskata-namesa-v-izborite-na-sasht.html", "text": "Държавният секретар на САЩ Рекс Тилърсън заяви, че продължаващото разследване за намеса на Русия в президентските избори на САЩ през 2016 година не се е отразило на работата му с чуждестранните дипломати, предава американската новинарска телевизия CNN.\r\n„Не се отрази“, заяви Тилърсън в интервю пред CNN. “Не съм усетил да има някакво влияние“.\r\n„Тази тема никога не е засягана в разговорите, двустранките или диалозите със световните лидери някъде другаде“, подчерта държавният секретар.\r\n„Вътрешните ни борби около намесата на Русия в изборите не са част от разговорите ми“, заяви той. „Мисля, че останалата част от света разбира, че това е вътрешен въпрос, при това важен“.\r\nТой коментира предизвикателствата в отношенията между САЩ и Русия, които, според неговото мнение, са силно усложнени от продължаващото разследване. „Беше трудна година с Русия“, подчерта Тилърсън. „Вече казах ясно, президентът също беше ясен, че двете държави трябва да имат по-продуктивни отношения. В момента те са доста обтегнати, по причини, които си мисля, че американският народ разбира.\r\nВъпреки това, според думите на Тилърсън „САЩ поддържат постоянен контакт с Русия“. Двете страни се фокусират в теми, по които могат да си сътрудничат – Сирия и борбата срещу „Ислямска държава“, създаването на стабилност в Източна Европа, както и договорът за контрол на разпространението на оръжия за масово поразяване.\r\nДипломатът добави, че е бил ясен пред руския си колега Сергей Лавров, какво трябва да направи Русия, за да подобри отношенията си със САЩ.\r\n„Бях пределно ясен, че ключът е Украйна“, заяви Тилърсън, визирайки анексията на Крим и продължаващата подкрепа за милициите в Източна Украйна.Отношенията през 2018 година\r\nАмериканският дипломат заяви, че винаги, когато говори с руснаците, той повдига темата за намесата на Москва в американските президентски избори през 2016 година и подчертава, че това не носи ползи на Кремъл.\r\n„Говорим по въпроса и им казваме, че това е проблем“. На въпрос дали очаква те да се намесят пак на ноемврийските междинни избори за Сенат, Тилърсън отговори, че все още няма доказателства за това.\r\n„Надявам се, че няма да го направят“, заяви той. „Но знаем, че Русия се е месила и в други избори“, визирайки предполагаемата намеса в някои европейски страни.\r\nКогато говори с руснаците, Тилърсън изразява недоумението си защо го правят. „Не разбирам какво си мислите, че постигате с това, защото на мен не ми е ясно каква е ползата ви“, им казва американският дипломат.\r\nВместо това, според думите на Тилърсън, „това вреди на Русия, защото не прогресираме и те не прогресират в отношенията с други страни“.\r\nПревод и редакция:", "date": "2018.01.06", "title": "CNN: Рекс Тилърсън даде интервю за отношенията между САЩ и Русия в контекста на руската намеса в изборите на САЩ"}
{"url": "http://www.focus-news.net/news/2018/01/06/2474090/irlandiya-podkrepya-prisaedinyavaneto-na-zapadnite-balkani-v-es-i-iska-da-vidi-balgariya-v-evrozonata-obzor.html", "text": "Ирландия подкрепя присъединяването на Западните Балкани в ЕС и иска да види България в Еврозоната. Това заяви ирландския премиер Лео Варадкар след среща министър-председателя Бойко Борисов. След срещата на двамата премиери срана ясно, че сред акцентите в разговора им са били бъдещето на Европейския съюз, промените, които ще настъпят след Брекзит, Българското председателство на Съвета на ЕС и други актуални въпроси от европейския дневен ред. Двамата са обсъдили и задълбочаването на търговско-икономическото партньорство между България и Ирландия, изграждането на ефективно бизнес сътрудничество, както и активно увеличаване на двустранния стокообмен и на ирландските инвестиции и туристи у нас.\r\nПред журналисти Варадкар уточни, че за първи път от 13 години насам премиер на Ирландия посещава България. Лео Варадкар допълни, че се радва, че България поема председателството на Съвета на ЕС. По думите му страната ни поема големи отговорности, като според него България ще се справи по ръководството на премиера Бойко Борисов. „Очакваме да повлияете на дневния ред на Европа, но и да използвате възможността да покажете това, което може България на Европа. Имате много амбициозна програма и Ирландия поема ангажимента да работи за успеха ви“, каза още той. \r\nОт своя страна министър-председателят Бойко Борисов заяви, че между България и Ирландия няма неразрешени проблеми, има приятелство и воля за сътрудничество. По думите му всеки един премиер, канцлер, президент, премиер е изключително важен, когато се поставя темата за Западните Балкани. Борисов поясни, че по време на председателството имаме на своя страна подкрепата на Ирландия - като приятел и съмишленик. „Едно ни обединява – ние сме за максимално стабилна, единна, цялостна и силна Европа с всички трудности, които имаме в момента. Считаме, че заедно ще можем ще ги преодолеем с воля и желание“, каза още премиерът Бойко Борисов.", "date": "2018.01.06", "title": "Ирландия подкрепя присъединяването на Западните Балкани в ЕС и иска да види България в Еврозоната (ОБЗОР)"}
{"url": "http://www.focus-news.net/news/2018/01/06/2474091/tass-yaponiya-razchita-da-se-varne-kam-aktiven-dialog-s-rusiya-za-kurilskite-ostrovi-prez-2019-godina.html", "text": "Японското правителство предполага, че ще е по-лесно да реши проблема за Курилските острови чрез преговори с президента на Русия Владимир Путин и затова го очаква на срещата на Г-20 в Токио през 2019 година, а освен това, планира да организира двустранни консултации по въпроса. Това съобщи японската агенция Kyodo, позовавайки се на източници от правителството, предава ТАСС.\r\nСпоред данните на японската медия, властите в Токио не само очакват Путин на срещата на Г-20, но и разглеждат въпроса да го поканят на двустранни преговори през май 2019 година. Според думите на източника от министерския съвет, Япония има намерение да се опита да реши проблема за Курилските острови, „докато Путин, който има стабилна поддръжка в страната, е на власт“.\r\nПревод и редакция:", "date": "2018.01.06", "title": "ТАСС: Япония разчита да се върне към активен диалог с Русия за Курилските острови през 2019 година"}
{"url": "http://www.focus-news.net/news/2018/01/06/2474092/reks-tilarsan-severna-koreya-razbira-samo-ot-tvarda-ritorika.html", "text": "Президентът на САЩ Доналд Тръмп се изказва твърдо спрямо Северна Корея, защото ръководството на тази страна разбира само от такава риторика. Това заяви държавният секретар на САЩ Рекс Тилърсън в интервю пред американската новинарска телевизия CNN.\r\n„Смятам, че Северна Корея разбира тази риторика“, заяви Тилърсън, в отговор на молба да изкоментира скорошно съобщение на Тръмп в социалната мрежа „Туитър“, в което той отговори на изказването на лидера на Северна Корея, че има ядрено копче на бюрото си, че на неговото бюро има същото копче, но за разлика от това на Ким, неговото работи.\r\n„Нашата цел – и президентът много ясно го каза – е да постигнем денуклеаризация с помощта на дипломатически усилия, а тези дипломатически усилия, в случай на необходимост, се опират на големи военни възможности“, заяви американският дипломат. „Важно е, Северна Корея и всички страни в региона да разберат колко са висок залозите“, добави той. „Това е необходимо, за да постигнем пълна подкрепа за нашите дипломатически усилия“.\r\nСпоред думите на Тилърсън, целта на политиката на САЩ е да постигне „пълна, проверима и необратима денуклеаризация на Корейския полуостров“. Засягайки въпроса за възможни преговори с Пхенян, той отбеляза, че „въпросът за това, как да се започнат преговорите, предстои да бъде решен“.\r\n„Абсолютно очевидно е, че ни е необходим сигнал от страна на Северна Корея за това, че ни разбират, че преговорите трябва да доведат именно до този резултат“, добави той. Ако ракетните и ядрените изпитания в Северна Корея продължат, то, по думите на Тилърсън, „на севернокорейците ще им се наложи да разберат, че наказателните мерки спрямо тях ще продължат да действат и в бъдеще и ще бъдат още по-тежки“.\r\nПревод и редакция:", "date": "2018.01.06", "title": "Рекс Тилърсън: Северна Корея разбира само от твърда риторика"}
{"url": "http://www.focus-news.net/news/2018/01/06/2474093/tass-palnoto-izkazvane-na-postoyanniyat-predstavitel-na-rusiya-pred-oon-ot-zasedanieto-na-ss-za-situatsiyata-v-iran.html", "text": "САЩ злоупотребяват с площадката на Съвета за сигурност на ООН и рушат авторитета му като главен орган, отговарящ за поддържането на световния мир. Това заяви в петък постоянният представител на Русия пред ООН Василий Небензя по време на свиканото по искане на САЩ заседание на СС по темата за протестите в Иран. Според неговите думи, следвайки американската логика, срещи на СС на ООН трябва да се свикат и във връзка с протестни акции в САЩ и други западни страни, предава ТАСС.\r\n„Днес, за съжаление, ние за пореден път сме свидетели как САЩ злоупотребяват с площадката на СС“, заяви Небензя. „Защо САЩ, постоянен член на съвета и един от авторите на Устава на ООН, рушат авторитета на СС на ООН като главен орган, отговарящ за поддържането на мира и сигурността по света? За всички е очевидно, че избраната тема за днес не съответства на уставните прерогативи на Съвета за сигурност“.\r\nПостоянният представител на Русия отбеляза, че провеждайки подобни заседания, САЩ „разпиляват енергията на Съвета“. „Вместо тя да бъде насочена към разрешаването на острите кризисни ситуации в Афганистан, Сирия, Либия, Ирак, Йемен, Северна Корея и на африканския континент, вие предлагате да се занимаваме с намеса във вътрешните работи на държавите. А ние не искаме да сме съучастници в дестабилизацията на ситуацията в Иран или където и да е другаде“, подчерта той, призовавайки колегите си в СС на ООН, вместо това „предметно да обсъдят ситуацията в сферата на разрешаването на близкоизточните конфликти, включително палестинския въпрос“.\r\n„Ако следваме вашата логика, то трябваше да инициираме заседание на СС след събитията във Фъргюсън (щата Мисури) или когато в Манхатън разпръснаха движението Occupy Wall Street със силови методи“, добави Небензя, обръщайки се към постоянният представител на САЩ Ники Хейли. „Или, може би, нека да предложим провеждане на заседание на СС, когато в някоя от Западните страни се разрази вълна от демонстрации?“Ситуацията се е стабилизирала благодарение на САЩ\r\nСпоред думите на руския дипломат, Москва нееднократно е обръщала внимание на „използването на измислени предлози“ за включване в дневния ред на СС „чисто вътрешнополитически сюжети“. „Защо САЩ прибягнаха до подобен ход днес, когато вътрешнополитическата ситуация в Иран се нормализира“, попита той. Небензя отбеляза, че за нормализацията на обстановката в Иран „трябва да се благодари на Вашингтон“, защото „в резултат от неговите енергични, поощрителни и подбудителни“ обръщения към народа на Ислямската република „той се е консолидирал на почвата на антиамериканските си настроения“.\r\n„Създава се впечатление, че необяснимо ирационалната алергия на тази страна заслепява очите й и в оценките за случващите се събития тя представя желаното за действително“, добави Небензя. Той изрази увереност, че истинската причина за свикването на заседанието за Иран се крие в „завоалиран опит за използване на текущия момент за продължаване на линията на подкопаване на Съвместния всеобхватен план за действие (СВПД) за решение на ситуацията около иранската ядрена програма“.\r\nПревод и редакция:", "date": "2018.01.06", "title": "ТАСС: Пълното изказване на постоянният представител на Русия пред ООН от заседанието на СС за ситуацията в Иран"}
{"url": "http://www.focus-news.net/news/2018/01/06/2474094/the-daily-express-eksperti-preduprezhdavat-che-germaniya-shte-sabotira-brekzit.html", "text": "Германският лидер Ангела Меркел може да саботира Брекзит, осуетявайки търговското споразумение с Великобритания, за да откаже другите страни-членки от мисълта за напускане на ЕС, според директорът от Eurasia Group Мий Рахман, пише британското евроскептично издание The Daily Express.\r\nВ интервю пред Bloomberg, директорът на европейския отдел на Eurasia group заяви, че „Германия ще бъде много твърда“ в следващата фаза от преговорите за Брекзит.\r\nРахман добави: „Малко съм негативен относно изхода от втората фаза. Мисля, че Германия ще бъде много твърда и мисля, че това е предизвикано от нейните притеснения, че всяка сделка, която бъде предложена на Обединеното кралство веднага ще повлияе на другите членове на Европейската икономическа зона, защото те ще разглеждат своите сделки в светлината на това, което е предложено на Великобритания“.\r\n„Освен това, евроскептичните партии ще започнат да искат същите условия за контролиране на свободното движение на работници“, предположи експертът.\r\n„Мисля, че Меркел има намерение да осуети евентуална сделка. Тя трябва да предотврати превръщането на Великобритания във вреден пример в средно и дългосрочен план за Съюза“, подчерта Рахман.\r\nПревод и редакция:", "date": "2018.01.06", "title": "The Daily Express: Експерти предупреждават, че Германия ще саботира Брекзит"}
{"url": "http://www.focus-news.net/news/2018/01/06/2474095/the-times-tereza-mey-razchistva-patya-za-mitnicheski-sayuz-s-evropa.html", "text": "Тереза Мей ще си даде правомощия за вкарване на Великобритания в митнически съюз с Европейския съюз след Брекзит чрез законите, които трябва да бъдат приети от британския парламент идната седмица, пише британското авторитетно издание The Times.\r\nБъдещият митнически съюз с ЕС ще бъде един от най-основните политически въпроси през 2018 година, докато Лейбъристката партия е все по близо до позиция за оставане в такъв съюз с Европа, дори и това да пречи на Великобритания да сключва търговски сделки по свое усмотрение.\r\nКлауза 31 от проектозакона предвижда правителството да получи правото да установява „митнически съюзи между Обединеното кралство и друга държава или територия“. От Камарата на представителите (долната камара) коментираха, че клаузата ще даде правомощия на правителството да сключи каквато иска митническа сделка с ЕС. Това откритие повдига въпроса дали бъдещо митническо споразумение с ЕС може да ограничи търговската политика на Великобритания.\r\nМинистърът на финансите на Обединеното кралство Филип Хамънд потвърди, че страната ще излезе от митническия съюз, но някои служители в неговото министерство са скептични относно икономическите изгоди, които биха донесли нови търговски сделки заради потенциалния хаос, който би възникнал в пристанищата. \r\nПол Бломфилд, министърът за Брекзит в сянка, заяви: „Решението на Тереза Мей да се откаже от  митническия съюз още преди преговорите е много безразсъдно, така че това, че финансовото министерство преосмисля позицията си е позитивен факт“.\r\nПревод и редакция:", "date": "2018.01.06", "title": "The Times: Тереза Мей разчиства пътя за митнически съюз с Европа"}
{"url": "http://www.focus-news.net/news/2018/01/06/2474096/the-guardian-premierat-na-pakistan-zayavi-che-stranata-mu-poluchava-po-10-miliona-dolara-godishno-ot-sasht-a-ne-2-miliarda-dolara-kakto-tvardi-donald-tramp.html", "text": "Министър-председателят на Пакистан Шахид Хакан Аббаси обяви, че е озадачен от заплахите на САЩ да спрат военната помощ за страната му, заявявайки, че тя е „много, много незначителна“ и че Пакистан е „на първата линия на борбата срещу терора“, в интервю пред британското левичарско издание The Guardian.\r\nАббаси заяви, че съобщенията, че САЩ обмисля да спре до 2 милиарда долара, давани под формата на военна помощ, са озадачаващи, тъй като цялата финансова помощ – гражданска и военна – получавана в действителност е много по-малка от тази сума.\r\n„Не съм сигурен за какви американски помощи става въпрос тук“, изрази учудването си пакистанския премиер. „Цялата сума, която получаваме, поне за последните пет години, е по-малко от 10 милиона долара годишно. Това е много, много незначителна сума. Така че, когато прочетох във вестника, че някаква помощ, на стойност 250 или 500 или 900 милиона долара е спряна, се зачудих какви са тези пари“.\r\nДоналд Тръмп използва първия си „туийт“ за 2018 година, за да заплаши Пакистан със спиране на военната помощ за страната заради „лъжите и измамите“ на Исламабад за тероризма, заявявайки: „Те дават убежище на терористите, които преследваме в Афганистан“. Президентът заяви, че САЩ „като глупаци“ са дали на Пакистан 33 милиарда долара за последните 15 години.\r\nПревод и редакция:", "date": "2018.01.06", "title": "The Guardian: Премиерът на Пакистан заяви, че страната му получава по 10 милиона долара годишно от САЩ, а не 2 милиарда долара, както твърди Доналд Тръмп"}
{"url": "http://www.focus-news.net/news/2018/01/06/2474097/tass-kitay-prizova-ss-na-oon-da-ne-se-mesi-vav-vatreshnite-raboti-na-iran.html", "text": "Съветът за сигурност на ООН не трябва да се меси във вътрешните работи на Иран, както и да обсъжда положението в областта на правата на човека в страната. Това заяви в петък заместник-постоянният представител на Китай пред ООН У Хайтао, по време на заседанието на СС за протестите в Ислямската република, свикано по искане на САЩ, предава ТАСС.\r\nСпоред думите на У, Китай „взима под внимание“ последните събития в Иран, а също така „се надява и вярва в това, че с помощта на усилията на иранския народ и правителство, страната ще остане стабилна и ще продължи да се развива“. „Иранската ситуация не представлява никаква заплаха за международния мир и сигурност“, подчерта дипломатът.\r\nТой напомни, че съгласно Устава на ООН „основното задължение на СС е поддръжката на международния мир и сигурност“, затова той „не трябва да обсъжда нито вътрешните работи на която и да е страна, нито положението в сферата на правата на човека, в която и да е страна“. Ситуацията в Иран, продължи У Хайтао, „не влиза в сферата на отговорностите на Съвета, обозначени в Устава на ООН“. Дискусията на тази тема в Съвета за сигурност на ООН „не помага за разрешаването на вътрешните проблеми на Иран“, добави той.\r\nПревод и редакция:", "date": "2018.01.06", "title": "ТАСС: Китай призова СС на ООН да не се меси във вътрешните работи на Иран"}
{"url": "http://www.focus-news.net/news/2018/01/06/2474098/emanyuel-makron-es-tryabva-da-spre-da-litsemernichi-che-shte-prieme-turtsiya-kato-palnopraven-chlen.html", "text": "Перспективата за приемане на Турция като пълноправен член на Европейския съюз е „лицемерие“, според думите на президента на Франция Еманюел Макрон, който добави, че това не е възможно заради нарушенията на човешките права от страна на Анкара, пише британското консервативно издание The Telegraph.\r\nКоментарите на Макрон бяха направени по време на напрегната съвместна пресконференция с президента на Турция Реджеп Таийп Ердоган. Френският лидер предупреди колегата си да не пренебрегва върховенството на закона и свободата на изразяване, докато Ердоган обвини някои писатели и журналисти, че действат като „градинари“ на тероризма.\r\nПревод и редакция:", "date": "2018.01.06", "title": "Еманюел Макрон: ЕС трябва да спре да „лицемерничи“, че ще приеме Турция като пълноправен член"}
{"url": "http://www.focus-news.net/news/2018/01/06/2474099/vanshnite-ministri-na-turtsiya-i-germaniya-shte-se-sreshtnat-v-opit-za-podobryavane-na-otnosheniyata-mezhdu-dvete-strani.html", "text": "Министърът на външните работи на Германия Зигмар Габриел ще приеме в събота турския си колега Мевлют Чавушоглу в родния си град Гослар, в опит за разсейване на напрежението между Берлин и Анкара.\r\nОтношенията между съюзниците в рамките на НАТО са обтегнати до край, особено след неуспешния опит за преврат в Турция през юли 2016 година и последвалите десетки хиляди арести, включително на няколко германски граждани.\r\nГермания, дом на повече от три милиона етнически турци, миналата година посъветва своите инвеститори и туристически компании да отбягват Турция и призова ЕС да спре финансирането на Анкара, свързано със замразените преговори за приемане на страната като пълноправен член на Съюза.\r\nПрез последните няколко седмици Анкара даде сигнали, че е готова да затопли отношенията си с ЕС и Германия, в контекста на влошаването на отношенията със САЩ, Израел и някои от арабските страни. Президентът на Турция Реджеп Таийп Ердоган, който заяви през декември м.г., че страната му „трябва да намали броя на враговете си и да увеличи броя на приятелите“, се срещна с френския си колега Еманюел Макрон в петък.\r\nЗигмар Габриел покани Чавушоглу в родния си град, в отговор на визитата в домашния регион на турския външнен министър Анталия през ноември 2017-а година.\r\nРедакция:", "date": "2018.01.06", "title": "Външните министри на Турция и Германия ще се срещнат в опит за подобряване на отношенията между двете страни"}
{"url": "http://www.focus-news.net/news/2018/01/06/2474100/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министър-председателят на Пакистан Шахид Хакан Аббаси обяви, че е озадачен от заплахите на САЩ да спрат военната помощ за страната му, заявявайки, че тя е „много, много незначителна“ и че Пакистан е „на първата линия на борбата срещу терора“, в интервю пред британското левичарско издание The Guardian.\r\nАббаси заяви, че съобщенията, че САЩ обмисля да спре до 2 милиарда долара, давани под формата на военна помощ, са озадачаващи, тъй като цялата финансова помощ – гражданска и военна – получавана в действителност е много по-малка от тази сума.\r\n„Не съм сигурен за какви американски помощи става въпрос тук“, изрази учудването си пакистанския премиер. „Цялата сума, която получаваме, поне за последните пет години, е по-малко от 10 милиона долара годишно. Това е много, много незначителна сума. Така че, когато прочетох във вестника, че някаква помощ, на стойност 250 или 500 или 900 милиона долара е спряна, се зачудих какви са тези пари“.\r\nДоналд Тръмп използва първия си „туийт“ за 2018 година, за да заплаши Пакистан със спиране на военната помощ за страната заради „лъжите и измамите“ на Исламабад за тероризма, заявявайки: „Те дават убежище на терористите, които преследваме в Афганистан“. Президентът заяви, че САЩ „като глупаци“ са дали на Пакистан 33 милиарда долара за последните 15 години.\r\n*** Тереза Мей ще си даде правомощия за вкарване на Великобритания в митнически съюз с Европейския съюз след Брекзит чрез законите, които трябва да бъдат приети от британския парламент идната седмица, пише британското авторитетно издание The Times.\r\nБъдещият митнически съюз с ЕС ще бъде един от най-основните политически въпроси през 2018 година, докато Лейбъристката партия е все по близо до позиция за оставане в такъв съюз с Европа, дори и това да пречи на Великобритания да сключва търговски сделки по свое усмотрение.\r\nКлауза 31 от проектозакона предвижда правителството да получи правото да установява „митнически съюзи между Обединеното кралство и друга държава или територия“. От Камарата на представителите (долната камара) коментираха, че клаузата ще даде правомощия на правителството да сключи каквато иска митническа сделка с ЕС. Това откритие повдига въпроса дали бъдещо митническо споразумение с ЕС може да ограничи търговската политика на Великобритания.\r\nМинистърът на финансите на Обединеното кралство Филип Хамънд потвърди, че страната ще излезе от митническия съюз, но някои служители в неговото министерство са скептични относно икономическите изгоди, които биха донесли нови търговски сделки заради потенциалния хаос, който би възникнал в пристанищата. \r\nПол Бломфилд, министърът за Брекзит в сянка, заяви: „Решението на Тереза Мей да се откаже от  митническия съюз още преди преговорите е много безразсъдно, така че това, че финансовото министерство преосмисля позицията си е позитивен факт“.\r\n*** Германският лидер Ангела Меркел може да саботира Брекзит, осуетявайки търговското споразумение с Великобритания, за да откаже другите страни-членки от мисълта за напускане на ЕС, според директорът от Eurasia Group Мий Рахман, пише британското евроскептично издание The Daily Express.\r\nВ интервю пред Bloomberg, директорът на европейския отдел на Eurasia group заяви, че „Германия ще бъде много твърда“ в следващата фаза от преговорите за Брекзит.\r\nРахман добави: „Малко съм негативен относно изхода от втората фаза. Мисля, че Германия ще бъде много твърда и мисля, че това е предизвикано от нейните притеснения, че всяка сделка, която бъде предложена на Обединеното кралство веднага ще повлияе на другите членове на Европейската икономическа зона, защото те ще разглеждат своите сделки в светлината на това, което е предложено на Великобритания“.\r\n„Освен това, евроскептичните партии ще започнат да искат същите условия за контролиране на свободното движение на работници“, предположи експертът.\r\n„Мисля, че Меркел има намерение да осуети евентуална сделка. Тя трябва да предотврати превръщането на Великобритания във вреден пример в средно и дългосрочен план за Съюза“, подчерта Рахман.\r\n*** Перспективата за приемане на Турция като пълноправен член на Европейския съюз е „лицемерие“, според думите на президента на Франция Еманюел Макрон, който добави, че това не е възможно заради нарушенията на човешките права от страна на Анкара, пише британското консервативно издание The Telegraph.\r\nКоментарите на Макрон бяха направени по време на напрегната съвместна пресконференция с президента на Турция Реджеп Таийп Ердоган. Френският лидер предупреди колегата си да не пренебрегва върховенството на закона и свободата на изразяване, докато Ердоган обвини някои писатели и журналисти, че действат като „градинари“ на тероризма.", "date": "2018.01.06", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2018/01/06/2474101/tass-dosie-na-dalechnata-aviatsiya-na-vazdushno-kosmicheskite-sili-na-rusiya.html", "text": "От 1 август 2015 година далечната авиация (ДА) на Военновъздушните сили на Русия влиза в състава на Въздушно-космическите сили (ВКС) на страната. Тя е стратегически резерв на Върховното главно командване и е една от трите (заедно с Ракетните войски със стратегическо назначение и морските стратегически сили) компонента на стратегическите ядрени сили на Русия.\r\nКомандващият на далечната авиация е генерал-лейтенант Сергей Кобилаш (на 16 септември 2016 година смени на този пост генерал-лейтенант Анатоли Жихарев).Техника и въоръжение\r\nВ строя на ДА влизат:\r\n•\tСтратегически бомбардировачи-ракетоносци Ту-160 (16 единици) и Ту-95МС (повече от 30 единици).\r\n•\tДалечни свръхзвукови бомбардировачи Ту-22М3 (не по-малко от 14 единици)\r\n•\tДалечни самолети-разузнавачи Ту-22МР и самолети-горивозареждачи Ил-78\r\nОсновното въоръжение са авиационните крилати ракети с голяма далекобойност и ракети с оперативно-тактическо назначение в ядрено и обикновено изпълнение, както и авиобомби с различно назначение и калибър.\r\nПрез ноември 2017 година в Казанския авиационен завод демонстрираха опитен образец на Ту-160М2, построен в рамките на възобновеното производство на този стратегически бомбардировач-ракетоносец. Неговият първи изпитателен полет е планиран за началото на 2018 година. Министерството на отбраната на Русия очаква повишаване на бойната ефективност на модифицирания вариант с повече от 2,5 пъти в сравнение с базовия модел.\r\nСпоред състоянието от 2017 година, в състава на ДА влизат управлението на командването на Далечната авиация, две тежки бомбардировъчни дивизии, Центърът за боева подготовка и преподготовка на летателния състав, както и свързочни военни тилни и осигуряващи части. Според информация от руското военно ведомство, през 2017 година общият показател за летателни часове в ДА е преминал 20 хиляди часа, а средният показател за отделните екипажи е 120 часа.\r\nДалечната авиация на Русия е взела участие в съвместните военни учения „Запад 2017“, „Бойно съдружество 2017“, учения на страните от ОДКБ, показ на авиационната техника по плана на Международния военно-технически форум „Армия 2017“, както и в конкурса за въздушни умения на летателните екипажи от обединенията на ВВС на Русия „Авиодартс 2017“ (заключителният му етап се проведе в Китай, в рамките на „Международните армейски игри“, когато руските и китайските екипажи показаха еднакви резултати по точки).\r\nНа едно от летателно-тактическите учения, далечните бомбардировачи Ту-22М3 изпълниха задачи в акваторията на Берингово море, като полетите в арктическите райони са се осъществявали с кацане на летището Анадир. През декември 2017 година два стратегически ракетоносеца Ту-95МС са извършили полети с презареждане в далечни райони на Азиатско-тихоокеанския регион и за първи път са се приземили на летището Биак в Индонезия. В течение на годината, екипажите на ДА са извършвали въздушно патрулиране в акваториите на Черно, Балтийско, Каспийско и Баренцово морета, Северния ледовит , Атлантическия и Тихия океани.Бойно използване\r\nСамолети от далечната авиация са участвали във Втората световна война 1941-1945 година, в бойните действия в Афганистан през 80-те, в Северен Кавказ през 90-те и в операцията по принуждаване на Грузия към мир през 2008 година.\r\nНа 17 ноември руските стратегически и далечни бомбардировачи, излетели от летищата в Русия, нанесоха масирани удари с нови крилати ракети Х-101 и авиобомби по обекти на терористите от „Ислямска държава“ на територията на Сирия.\r\nПо данни от медиите, това е било първото използване в бой на Ту-160 и самолети от семейството на Ту-95. През 2015-2017 година самолетите на ДА нееднократно нанасяха удари по обекти на терористите в Сирия. В зоната на ударите влизаха защитени командни пунктове на джихадистите, оръжейни складове и др. Високоточното оръжие се е използвано с максимална дължина – след пускането, ракетите са преминавали по няколко хиляди километра. Според оценки на медиите, в рамките на сирийската кампания, ВС на Русия са задействали общо шест ракетоносци Ту-160, до шест Ту-95МС и до 14 Ту-22М3.План за развитие\r\nВ момента в Русия се разработва перспективният авиационен комплекс на далечната авиация (ПАК ДА). Очаква се, че към началото на 2020-те години ще бъде готов проекта и ще бъде събран първият летателен прототип. Освен това, се води дълбока модернизация на намиращите се в състава на ДА самолети: замяна на въоръжението, радиоелектронното оборудване и двигателите.Историята\r\n•\tНа 23 декември 1913 година е извършен първият полет на най-големия (в този момент) самолет в света – четиримоторният тежък бомбардировач „Иля Муромец“ на конструктора Игор Сикорски.\r\n•\tНа 23 декември 1914 година по указ на император Николай II е сформирана първата в света ескадра такива самолети. Прието е тази дата да се счита за деня на създаване на руската далечна (стратегическа) авиация. Началникът на ескадрата е Михаил Шидловский (генерал-майор, председател на съвета на акционерите на Руско-балтийския вагонен завод, на който са се строили бомбардировачите „Иля Муромец“.\r\n•\tПрез 30-те години на XX век сред военните на много страни става популярна т.нар. „доктрина Дуе“, наречена на името на нейния автор, италианският генерал Джулио Дуе и предполагаща даването на приоритет на „въздушното настъпления“ и най-вече на действията на стратегическата бомбардировъчна авиация. Във Военновъздушните сили на Работническо-селската червена армия (РККА) са създадени отначало тежки бомбардировъчни авиационни корпуси, а след това авиационни армии със специално назначение. На въоръжение в тях са самолетите ТБ-3 и ДБ-3.\r\n•\tВ годините на Втората световна война, Авиацията с далечно действие, командвана от Александър Голованов, е подчинена непосресдтвено на Ставката на Върховното Главнокомандване. Основните бойни самолети в този период са бомбардировачите Ил-4, Ер-2 и Пе-8.\r\n•\tПрез 1946 година в СССР е създадена Далечната авиация, състояща се от три въздушни армии (впоследствие – корпуси). Стратегическите бомбардировачи ставата носители на ядрено оръжие. На въоръжение в ДА постъпват отначало Ту-4, след това турбиновинтовите (Ту-95) и реактивните (Ту-16, М-4, 3М, различни модификации на Ту-22  и Ту-160) самолети.\r\n•\tПрез 1998 година ДА е преобразувана в 37-а въздушна армия на Върховното Главнокомандване (със стратегическо назначение).\r\n•\tНа 17 август 2007 година по заповед на президента на Русия и Върховен главнокомандващ на Въоръжените сили на Русия Владимир Путин за първи път от 1992 година са възобновени бойните дежурства на стратегическата авиация – редовни полети в региони на активно мореплаване и икономческа дейност на Руската Федерация.\r\n•\tПрез 2009 година отново е създадено Командване на Далечната авиация на руските ВВС, на което е предадена ракетоносната авиация на Военноморския флот.\r\nПревод и редакция:", "date": "2018.01.06", "title": "ТАСС: Досие на Далечната авиация на Въздушно-космическите сили на Русия"}
{"url": "http://www.focus-news.net/news/2018/01/06/2474102/reuters-vashington-predupredi-che-ima-oshte-mnogo-rabota-po-targovskata-sdelka-mezhdu-sasht-i-yuzhna-koreya.html", "text": "Търговският представител на САЩ Роберт Лайтизър заяви, че след южнокорейските търговски представители във Вашингтон, проведени в петък, остава „още много работа“ за преподписването на търговската сделка между двете страни, предава Reuters.\r\n“Имаме още много работа, докато достигнем до споразумение, което обслужва икономическите интереси на американския народ“, заяви Лайтизър чрез съобщение. „Нашата цел е ясна: трябва да постигнем честна и реципрочна търговия между двете държави. Ще се движим, колкото е възможно по-бързо, за да постигнем тази цел“.\r\nВ съобщението се казва още, че „и двете страни са се съгласили да осъществят контакт, за да се разберат кога да се проведе следващата среща, в най-скоро време“.\r\nПревод и редакция:", "date": "2018.01.06", "title": "Reuters: Вашингтон предупреди, че „има още много работа“ по търговската сделка между САЩ и Южна Корея"}
{"url": "http://www.focus-news.net/news/2018/01/06/2474103/tass-kitayskite-vlasti-sa-arestuvali-osem-dushi-po-obvinenie-v-terorizam.html", "text": "Органите на реда в град Саня (на остров Хайнан в Южен Китай) са арестували осем души, обвиняеми в екстремизъм и планиране на терористични нападения. Това съобщи в събота информационният портал Sina, предава ТАСС.\r\nПолицията е организирала специална работна група, която ще се заеме с разследването по това дело. Според данните на следствието, обвиняемите са се занимавали с разпространение на клипове с екстремистко съдържание в социалните мрежи. Възрастта на арестуваните е от 18 до 36 години.\r\nЗа участие в екстремистка или терористична дейност в Китай се налагат различни наказания – от глоби, конфискация на имущество до различни срокове затвор и смъртна присъда.\r\nПревод и редакция:", "date": "2018.01.06", "title": "ТАСС: Китайските власти са арестували осем души по обвинение в тероризъм"}
{"url": "http://www.focus-news.net/news/2018/01/06/2474104/tass-venetsuela-opredeli-kato-prestapna-i-vrazhdebna-aktsiya-sanktsiite-na-sasht-po-otnoshenie-na-sluzhiteli-na-mestnata-administratsiya.html", "text": "Венецуела смята, че поредните санкции на САЩ спрямо служебни лица от правителството на страната противоречат на нормите на международното право и Устава на ООН. Това се заявява в официално съобщение от Министерството на външните работи на южноамериканската страна, публикувано на официалната страница на ведомството, предава ТАСС.\r\n„Боливарианска република Венецуела категорично отхвърля поредния опит на САЩ  да наложи незаконно едностранни санкции по отношение на високопоставени длъжностни лица от венецуелското правителство, въведени в нарушение, както на международното право, така и на принципите на Устава на ООН“, се отбелязва в документа.\r\nСпоред твърденията на Каракас, с помощта на подобни действия, Вашингтон „се стреми да заеме мястото на венецуелската опозиция, след като тя е претърпяла поражение на три важни избори, опитвайки се да сломи народа на Венецуела чрез санкции и саботаж, целящи отслабването на националните институции и възобновяване на насилието, което народът на страната е победил и отрекъл след гласуване“.\r\nПревод и редакция:", "date": "2018.01.06", "title": "ТАСС: Венецуела определи като „престъпна и враждебна акция“ санкциите на САЩ по отношение на служители на местната администрация"}
{"url": "http://www.focus-news.net/news/2018/01/06/2474105/afp-iskaneto-na-opozitsiyata-v-honduras-da-se-anulira-preizbiraneto-na-mestniya-prezident-be-othvarleno.html", "text": "Изборните власти в Хондурас отхвърлиха жалбата на опозицията, искаща анулиране на преизбирането на президента Хуан Орландо Ернандез заради съмнения за машинации по време на вота, предава AFP.\r\nМестният Висш изборен трибунал излезе със съобщение, в което отчита липсата на доказателства и определя претенциите на опозицията като „безпочвени“.\r\nИзборната комисия обяви Ернандез за победител, след като той победи с малка разлика левия кандидат Салвадор Насралла на изборите, проведени на 26 ноември м.г.\r\nПревод и редакция:", "date": "2018.01.06", "title": "AFP: Искането на опозицията в Хондурас да се анулира преизбирането на местния президент бе отхвърлено"}
{"url": "http://www.focus-news.net/news/2018/01/06/2474106/kristian-vigenin-bsp-koruptsiyata-ne-se-bori-s-pisane-na-zakoni-veche-ne-mozhem-da-zabluzhdavame-ek-s-tova.html", "text": "„Корупцията не се бори с писане на закони. Вече не можем да заблуждаваме ЕК с такива действия“. Това заяви пред БНТ международният секретар на ПГ на „БСП за България“ и председател на Комисията по европейските въпроси и контрол на европейските фондове Кристиан Вигенин, съобщиха от пресцентъра на БСП. Той припомни, че когато се говори за подготовката за Българското председателство, трябва да се знае, че първите стъпки са били направени от него и Зинаида Златанова, преди повече от 3 години като министри в кабинета Орешарски, а голяма част от подготовката е била свършена и по време на служебното правителство от вицепремиера Деница Златева. Той обясни, че сега по много от въпросите, свързани с председателството, управляващите и опозицията работят конструктивно, особено в парламента. „Заедно ще работим по реализацията на част от тези приоритети. Ние ще бъдем конструктивни, но не мога да се съглася с оценката, че опозицията, внасяйки вотове на недоверие, цели очерняне на България. Когато се поставят реално съществуващи проблеми, това е шанс за правителството ни да вземе мерки и да ги решава“, категоричен бе той. Бившият външен министър припомни, че реномирани западни медии са излезли с публикации за корупцията в страната ни.\r\nКристиан Вигенин подчерта, че не е случайно, че освен вота на недоверие, ще трябва да бъде обсъждан отново и антикорупционният закон. „Трябва да се даде отговор на въпроса - как се води борбата с корупцията и какви са резултатите за тези години“, коментира той. По думите му, няма как да  има свобода на словото или да се справим с бедността преди да се справим с корупцията. „Нека управляващите не отхвърлят ветото на президента, нека то бъде подкрепено и да създадем заедно работещ закон. Това е не само вътрешният ни поглед, но и мнението от вън за нас. Тук премиерът няма къде да се скрие“, подчерта той.  \r\nНа въпрос за Истанбулската конвенция, Кристиан Вигенин обясни, че в документа има определения, които не са приемливи за голяма част от българското общество - като формулировката на това какво е пол, която създава предпоставки за нееднозначно тълкуване. „Ние не можем да подкрепим такова предложение. Дебатът трябваше да бъде воден преди да влезе по този скандален начин в МС и да бъде приет само с няколко гласа в повече, а  дори и министри на ГЕРБ са гласували „против“. Това е крупна политическа грешка в началото на председателството и излъчва грешни сигнали от България“, обясни Вигенин. Според него все още не е късно тази конвенция да не бъде внасяна в НС, а да бъде оставена за момент, в който може да се проведе истински дебат. Той подчерта, че темите, залегнали в конвенцията за защита на жените от насилие, са важни за БСП. Международният секретар на ПГ на левицата коментира, че може да бъдат направени нужните промени в нашето законодателство, за които вече има анализ в Министерство на правосъдието, преди конвенцията да бъде ратифицирана и да има време да бъдат обмислени спорните термини.", "date": "2018.01.06", "title": "Кристиан Вигенин, БСП: Корупцията не се бори с писане на закони, вече не можем да заблуждаваме ЕК с това"}
{"url": "http://www.focus-news.net/news/2018/01/06/2474107/aktualna-patna-obstanovka.html", "text": "Пътните настилки в по-голямата част от страната са сухи, на места – мокри, а по усойните и планински райони – частично заледени и обработени. Това съобщиха от пресцентъра на Агенция „Пътна инфраструктура”. Намалена е видимостта поради мъгла до 200 м в районите на Българене и Гулянци в област Плевен. В сила са ограничения за товарни автомобили. Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16.00 до 20.00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-Велико Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г. (ВОД): \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-Велико Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 15.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.06", "title": "Актуална пътна обстановка"}
{"url": "http://www.focus-news.net/news/2018/01/06/2474108/predstoyashti-mezhdunarodni-sabitiya-za-6-yanuari-agentsiya-fokus.html", "text": "Среща между външните министри на Германия и Турция Зигмар Габриел и Мевлют Чавушоглу.  Организирани са демонстрации в подкрепа на правителството в няколко града в Иран.  Хуан Карлос, бившият крал на Испания и баща на Фелипе шести празнува своя 80-и рожден ден.  Франция отбелязва три години от джихадистката атака срещу сатиричното издание „Шарли Ебдо“.", "date": "2018.01.06", "title": "Предстоящи международни събития за 6 януари ( Агенция „Фокус“ )"}
{"url": "http://www.focus-news.net/news/2018/01/06/2474109/nimh-dnes-nad-po-golyamata-chast-ot-stranata-shte-bade-slanchevo-maksimalnite-temperaturi-shte-sa-mezhdu-9-i-14.html", "text": "Днес над по-голямата част от страната ще бъде предимно слънчево. На места в низините и около водните басейни ще има мъгла или ниска слоеста облачност. Ще духа слаб до умерен южен вятър. Максималните температури ще са между 9° и 14°, за София около 10°. Това съобщи за Агенция „Фокус” дежурният синоптик  Боряна Маркова от Националния институт по метеорология и хидрология (НИМХ) при Българската академия на науките (БАН).\r\nПо Черноморието ще е предимно слънчево. Ще духа слаб до умерен вятър от юг-югозюпюд. Максималните температури ще са 10°-12°. Температура на морската вода е 9°. Вълнението на морето ще бъде 1-2 бала.\r\nНад планините ще е предимно слънчево. Вятърът навсякъде ще се ориентира от запад-югозапад и ще е предимно умерен. Максималната температура на височина 1200 метра ще е около 11°, на 2000 метра – около 5°.\r\nАтмосферното налягане ще се повишава и ще се доближи до средното за януари.", "date": "2018.01.06", "title": "НИМХ: Днес над по-голямата част от страната ще бъде слънчево, максималните температури ще са между 9° и 14°"}
{"url": "http://www.focus-news.net/news/2018/01/06/2474110/predstoyashti-sabitiya-v-stranata-za-6-yanuari-agentsiya-fokus.html", "text": "***\r\nОт 11.00 часа президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия, който ще се състои на пл. „Свети Александър Невски” в столицата. Румен Радев ще приеме почетния строй на представителните части на Българската армия и ще положи венец пред Паметника на Незнайния воин. \r\n***\r\nОт 09.00 часа председателят на Народното събрание Цвета Караянчева ще присъства на тържествения Богоявленски ритуал по освещаване на водите на река Арда и изваждане на светия кръст край средновековния манастирски комплекс „Св. Йоан Предтеча“ в Кърджали.\r\nПразничното богослужение ще бъде възглавено от Негово Високопреосвещенство Пловдивския митрополит Николай, който ще благослови знамената на Българската армия. Цвета Караянчева ще приеме строя на представителните роти от 68-ма бригада „Специални сили“. \r\n***\r\nОт 12.00 часа председателят на Народното събрание Цвета Караянчева ще присъства на отбелязването на празника Богоявление в Пловдив. Председателят на парламента ще приеме почетния строй на представителните части на Българската армия, участващи в ритуала. Традиционния Богоявленски водосвет на бойните знамена на Българската армия ще отслужи Негово Високопреосвещенство Пловдивският митрополит Николай. Цвета Караянчева ще присъства и на ритуала по изваждането на Светия кръст от водите на река Марица.\r\nПредседателят на парламента ще поднесе цветя на паметника на поета-революционер Христо Ботев в Пловдив. \r\n***\r\nОт 11.00 часа в НДК ще се състои Детското откриване на първото Българско председателство на Съвета на ЕС MegaDojo Sofia 1.0. Ще вземат участие Мария Габриел, Комисар Цифрова икономика и общество; Лиляна Павлова, Министър на Българското председателство на Съвета на ЕС 2018; Лаура Лукрезеану, Директор CEE Education Microsoft; Пит о‘Шиа, CoderDojo Foundation. \r\n***\r\nОт 08.30 часа Негово светейшество Българският патриарх  и Софийски митрополит Неофит  ще отслужи празнична св. Литургия в Патриаршеската катедрала \"Св. Александър Невски\". В 10.00 ч.  Светейшият патриарх ще отслужи Велик водосвет на площада пред катедралата, а в11.00 ч. ще се извърши водосвет на бойните знамена. \r\n***\r\nОт 11.00 часа пред Столична библиотека, пл. \"Славейков\", ще се проведе Юбилейно паметно утро по случай 170 години от рождението на Христо Ботев.\r\n***\r\nОт 13.00 часа на площад „Славейков“ е насрочен протест срещу продажбата на български оръжия в Украйна. \r\n***\r\nОт 13.00 часа, пред бюст-паметника на Христо Ботев в Борисовата градина, ще се проведе тържественото честване на 170-годишнината от рождението на поета и революционера. \r\nСлово ще произнесе и заместник-кметът на Столична община доц. д-р Тодор Чобанов. \r\nЛидерът на столичните социалисти Калоян Паргов и заместник-председателите на Градския съвет на БСП – София проф. Ваня Добрева и Христо Проданов ще вземат участие в тържественото честване. \r\n***\r\nВ присъствието на кмета на София Йорданка Фандъкова ще се проведе тържествен водосвет по случай празника Богоявление (Йордановден). Водосветът ще започне от 13.00 часа до езерото в ж.к. \"Дружба\", след което ще бъде проведен ритуалът по изваждане на светия кръст от водите на езерото. \r\n***\r\nОт 08.30 часа ще се проведе литийно шествие от храмовете на града до пешеходния мост, където от 09.00 часа ще се отслужи Велик Богоявленски водосвет. В 09.20 часа ще се извърши ритуал по хвърляне на кръста в река Чая.\r\n***\r\nОт 09.30 часа на пл. „Акад. Николай Хайтов“ ще се извърши тържествено освещаване на бойните знамена на Военно формирование 24490. В 09.45 часа на площада ще започне концерт с народна музика.\r\n***\r\nОт 11.00 часа пред паметника на Христо Ботев в града ще се състои тържествено поклонение и рецитал по Ботеви стихове по случай 170-годишнината от рождението на поета и революционер.\r\n***\r\nВ 07.30 в благоевградската църква „Успение Богородично“ ще се състои Велик Богоявленски водосвет. След това в 10.30 часа, кръстът ще бъде хвърлен в река Благоевградска Бистрица, в района при бюст-паметника на Ильо войвода и „Моста на влюбените“.\r\n***\r\nОт 11.15 часа пред бюст-паметника на Христо Ботев на пл. „Народни будители” ще се състои ритуал по полагане на цветя по повод 170 г. от рождението на българския поет и революционер. \r\n*** \r\nОт 08.30 часа в катедралния храм „Св. Успение Богородично“ ще бъде отслужена тържествена богоявленска литургия.\r\n*** \r\nОт 10.00 часа на площад „Св. Св. Кирил и Методий” ще се проведе военен ритуал – благославяне на частите и техните бойни знамена.\r\n*** \r\nОт 10.30 часа от Катедралния храм започва празничното шествие, което ще премине през пл. „Независимост“, бул. „Княз Борис I“ и пешеходната част на бул. „Сливница“ до Алеята на възрожденците в Морската градина. В 10.50 часа пред паметника на Христо Ботев ще бъдат положени венци и цветя с военен ритуал.\r\n*** \r\nОт 11.30 часа на Буна 1 ще започне Великият богоявленски водосвет. Организатори на тържествата са Община Варна, Военноморските сили и Варненската и Великопреславска митрополия. \r\n***\r\nОт 08.30 часа ще започне с литургия в храм „Св. вмчк Димитър Солунски“ в Белослав. От 10.30 часа от храма ще тръгне литийно шествие до пристана на южен бряг на ферибот „Д. Ватев“, където в 11.00 часа ще се осъществи Великия Богоявленски водосвет и изваждането на кръста.\r\n***\r\nОт 09.00 часа, с тържествена Света литургия в катедралния храм „Св. вмчк. Димитър Солунски“ ще започне празника Богоявление. След литургията литийно шествие ще тръгне от катедралния храм, ще премине през площад „Бдинци“ , крайдунавския парк до плажа  при крепостта „Баба Вида“.  Там, на брега на река Дунав ще бъде извършен Богоявленски водосвет и в реката ще бъде хвърлен Богоявленския кръст. \r\n***  \r\nОт 10.30 часа на площад “Цар Асен” ще се проведе ритуал по благославяне на бойните и общински знамена. След това ще се проведе и ритуалът по хвърляне на кръста във водите на Янтра.\r\n***  \r\nОт 11.00 часа при моста на Янтра при село Първомайци ще се проведе Йордановден - водосвет, ритуал по хвърляне на  Светия кръст във водите на р. Янтра.\r\n***\r\nОт 10:30 часа, пред паметника на Христо Ботев ще бъде проведена патриотична програма, в памет на великия българин. Отбелязването на празника ще бъде открито от  младия талант Петър Доков, който ще рецитира емблематичното стихотворение „Хаджи Димитър“.\r\n***\r\nОт 12.00 часа, при моста за разклона към село Згориград и местността „Леденика“, с Богоявленски водосвет и ритуално хвърляне на Светия кръст, във водите на река Лева,  ще бъде отбелязан християнският празник Йордановден.\r\n*** \r\nОт 10.00 часа ще започне поклонение и поднасяне на венци и цветя пред паметника на Христо Ботев.\r\n***\r\nОт 11.00 часа, пред паметника в ОУ „Христо Ботев“, Община град Добрич и ОУ „Христо Ботев“ канят гражданите на поклонение и поднасяне на цветя по случай 170 години от рождението на Христо Ботев. \r\n***\r\nОт 09.30 часа на Наков мост ще започнат празненствата по повод Йордановден. \r\n***\r\nВ 08.00 часа ще се състои ритуално хвърляне на кръста в река Тунджа и изпъление на традиционното мъжко ледено хоро. \r\n***\r\nОт 11.00 часа на мемориален комплекс „Христо Ботев“ ще се състои митинг-поклонение, посветен на 170 години от рождението на поета и революционер. Ще бъде произнесено слово за Ботев. Пред паметника ще бъде положен „Гирлянд на славата“.\r\n***\r\nВ 08.00 часа на Йордановден ще се отслужи Празнична Света литургия в църквите „Св. Николай” и „Св. Богородица” в Карлово, а от 09.30 часа – Велик Богоявленски водосвет на Желязков мост. Тогава ще се извърши освещаването на знамената на 61-ва Стрямска механизирана бригада, както и ритуал по хвърляне на Богоявленския кръст.\r\n***\r\nОт 11.00 часа на плаж Каварна ще се проведе ритуалното хвърляне и спасяване на кръста по повод Богоявление. \r\n***\r\nОт 11.00 часа с литийно шествие от катедралния храм „Свето Успение Богородично” ще бъде пренесен богоявленският кръст за ритуала край река Банщица в града .\r\n***\r\nОт 11.20 часа жителите на селото ще протестират срещу изграждането на Регионално депо за неопасни битови отпадъци в землището на населеното място.\r\n***\r\nот 16:30 до 18:00 ч в офиса на ГЕРБ – Мадан на ул. „Обединение“ № 16, ет. 4, в сградата на Бюрото по труда народните представители от ГЕРБ д-р Даниела Дариткова и д-р Красимир Събев организират приемен ден. \r\n*** \r\nОт 10.45 часа на моста на река Марица в Пазарджик започва богоявленски водосвет и хвърляне на кръста в реката по повод Йордановден.\r\n***\r\nОт 11.30 часа пред паметника на Христо Ботев в Пазарджик ще бъдат отбелязани 170 години от рождението на поета-революционер.\r\n***\r\nОт 09.00 часа в катедрален храм „Успение Богородично“ ще бъде отслужена архиерейска света Литургия по повод Богоявление. От 12.00 часа пред храма ще се извърши освещаване на бойните знамена. \r\n***\r\nВ 12.30 часа на брега на р. Марица Негово Високопреосвещенство ще отслужи Велик Богоявленски Водосвет.\r\n***\r\nОт 14.00 часа пред паметника на Христо Ботев в Цар Симеоновата градина ще се състои тържествено отбелязване на 170 години от рождението на поета и революционер. В ритуала ще участват почетни формирования от Пловдивския гарнизон, ще бъдат положени венци и цветя на паметника.\r\n*** \r\nОт 11.00 часа започва богоявленския водосвет и хвърлянето на кръста в езерото в Градския парк.\r\n***\r\nНа Йордановден, Русенската Митрополия и Община Русе организират традиционния Богоявленски водосвет. Началото на литийното шествие ще бъде в 11.00 часа, пред Катедралния храм „Света Троица”, а церемонията по хвърляне на кръста ще започне в 11:30 часа, на Понтона под хотел „Рига”.\r\n***  \r\nОт 11.15 часа в местността \"Паметниците\" ще се проведе ритуалът по хвърляне на кръста за Богоявление във водите на Дунав.\r\n***\r\nОт 07.30 часа в от църквата „Рождество на Пресвета Богородица”  ще бъде отслужена тържествена света литургия. В 11.30 часа ще започне ритуалът по хвърлянето и изваждането на кръста в река Струма.\r\n***\r\nОт 08.30 часа в катедрален храм \"Св. св. Петър и Павел\" Доростолският митрополит Амвросий в съслужение с градското духовенство ще отслужат Архиерейска Златоустова Света литургия и Велик Богоявленски водосвет. В 10.30 часа ще започне Литийно шествие от храма към брега на река Дунав, където смелчаци ще скочат в ледените води за спасението на Богоявленския кръст.\r\n***\r\nОт 10.30 часа, пред паметника на Панайот Хитов, кметът на Община Сливен Стефан Радев ще присъства на церемонията за освещаване знамената на Българската армия. Веднага след това кметът ще отиде до новия мост на река Новоселска в кв. „Кольо Фичето“, където ще бъде отслужен Богоявленски водосвет и ще се извърши ритуалът за спасяване на Светия Кръст. Кръстът ще бъде „хвърлен“ в реката и ще бъде изваден от някой от влезлите в студените води.\r\n***\r\nПо повод Богоявление Богослужението ще се състои от 11.00 часа и ще завърши с хвърлянето на кръста във водите на реката.\r\n***\r\nОт 09.30 часа в къща-музей „Иван Вазов“ ще се състои събитието „Спомен за ген. Георги Вазов“, организирано по случай 158 години от рождението му.\r\n***\r\nОт 10.30 часа при Манастирската поляна ще се отбележи тържествено Богоявление, ще се извърши ритуал по хвърляне на кръста във водите на р. Манастирска.  От 12.30 часа на централния площад ще бъдат наградени участниците в събитията, ще има и народно веселие.\r\n***\r\nОт 11.00 часа, с тържествен общоградски ритуал за полагане на венци и цветя пред бюст-паметника на Христо Ботев в парк „М. М. Кусев“, ще бъдат отбелязани 170 години от поета и революционер. \r\n***\r\nОт 10.30 часа пред храма архиерейският наместник на Смолянската духовна околия ще извърши Богоявленски водосвет и ще освети бойните знамена на 101-ви алпийски полк.\r\nВ 11.00 часа с литийно шествие до моста на р. Черна при Спортната зала ще се състои ритуал по хвърляне на кръста. В 12.30 часа с тържество и поднасяне на венци ще се отбележи 170-годишнината от рождението на Христо Ботев. Събитието ще се състои пред паметника на Ботев на пл. „Свобода” - Стар център.\r\n***\r\nОт 12.30 часа на площад „Свобода“ на Стария център в града Народно читалище „Христо Ботев – 1871“ организира концерт, посветен на 170 години от рождението на своя патрон. \r\n***\r\nОт 11.30 часа, край градския шадраван, ще започне ритуалът за Богоявление в Търговище. В 12.00 часа богоявленският кръст ще бъде хвърлен във водите на  градския шадраван.\r\n***\r\nРитуал по хвърляне на кръста на Богоявление ще се състои в Тутракан. Това съобщиха от храма „Св. Николай“ в града.От 9.00 часа на 6 януари в храма ще бъде отслужена Света литургия и Голям водосвет. От 11.00 часа ще бъде изпълнен ритуалът по хвърлянето на кръста във водите на река Дунав, от Кейовата стена.\r\n***\r\nОт 11.00 часа пред паметника на Христо Ботев (пред читалище „Заря”), ще се проведе тържествена церемония по повод 170 години от рождението на поета-революционер. \r\n***\r\nОт 11.00 часа пред сградата на Община Шумен ще се състои Ритуалът по освещаване на бойните знамена и знамената-светини на Българската армия.\r\n***\r\nОт 11.30 часа ще се състои ритуал по хвърляне на кръста ще се състои на Богоявление на р. Камчия  на моста край село Хан Крум. \r\n***\r\nОт 11.30 часа, пред храм „Свети Николай Чудотворец”, Ямбол ще отбележи големия християнски празник Богоявление (Йордановден) с традиционните ритуали по освещаване на бойните знамена на Българската армия. Веднага след него в 12.00 часа ще тръгне литийното шествие до моста на река Тунджа на входа на Градския парк, където ще бъде хвърлянето на светия кръст  във водите на реката.", "date": "2018.01.06", "title": "Предстоящи събития в страната за 6 януари (Агенция „Фокус”)"}
{"url": "http://www.focus-news.net/news/2018/01/06/2474111/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормален е трафикът на всички гранични контролно-пропускателни пунктове, съобщиха от пресцентъра на ГД „Гранична полиция”. Няма образували се опашки от моторни превозни средства на вход и изход от страната.", "date": "2018.01.06", "title": "ГД „Гранична полиция”: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2018/01/06/2474112/tsarkvata-otbelyazva-praznika-bogoyavlenie.html", "text": "Църквата отбелязва Богоявление, един от най-големите християнски празници. Това е денят, в който Йоан Кръстител кръщава в река Йордан Иисус Христос. След тайнството на Богоявление хората видели с очите си християнското триединство на Отец (гласа, Дух (гълъба, кацнал на рамото на Христос) и Син (земния човек) и започнали да вярват, за това денят се нарича още Богоявление. До този ден се смята, че дните са опасни и по земята бродят караконджули и демони - наричат се „Мръсни дни”, Поганци, Караконждуви дни. С кръщаването на водата светът става безопасно място за живеене.\r\nВ нощта преди Йордановден се смята, че небето се отваря и каквото си пожелаеш ще ти се сбъдне.\r\nВ църквата се извършва служба и, придружен от тържествено шествие, попът отива до река или водоем и хвърля кръста във водата. По традиция нечетен брой момчета се хвърлят във водите, за да го хванат. Смята се, че който пръв го хване ще бъде много здрав и всичко ще му спори. В миналото този, който хванел кръста, бил богато награждаван от своите съселяни.\r\nСмята, се че болните, ако се измият с вода от мястото, където е изваден кръста, ще оздравеят. Носи се вода и вкъщи да се поръси за здраве или да бъде лек през годината, ако се наложи. Вярва се, че, ако кръстът замръзне във водата, годината ще е плодородна, а народът - здрав. \r\nВ Югозападна България денят се нарича Мъжки водици - защото се къпят само младоженците и момченцата до 1 година. В Родопите същият ритуал се нарича хаскане по възгласа „ха-а-с-с-а”, с който придружават повдигането до 3 пъти на този, който е къпан. От този ден нататък до Великденските заговезни започва периода на сватбите. \r\nНа този ден сгодените ергени отивали с родителите си у дома на момата, която искали да вземат, а майка им (свекървата на момата) измивала лицето й с вода и я дарявала с китка и златна пара. В Калоферско и днес на празника мъже танцуват танци в ледените води.\r\nТрадиционно на трапезата на Йордановден се слага пита, свинско, сармички, пълнени чушки, кисело зеле, боб, вино. Жените, родили скоро, правят кравайчета и раздават на близки и комшии за здравето на детето.На този ден имен ден празнуват:", "date": "2018.01.06", "title": "Църквата отбелязва празника Богоявление"}
{"url": "http://www.focus-news.net/news/2018/01/06/2474113/prezidentat-rumen-radev-shte-uchastva-v-tseremoniyata-za-osveshtavaneto-na-boynite-znamena-i-znamenata-svetini-na-balgarskata-armiya.html", "text": "Президентът и върховен главнокомандващ на Въоръжените сили Румен Радев ще участва в ритуала за освещаване на бойните знамена и знамената светини на Българската армия, който ще се състои от 11.00 часа на пл. „Свети Александър Невски” в столицата. Това съобщиха от прессекретариата на държавния глава.\r\nРумен Радев ще приеме почетния строй на представителните части на Българската армия и ще положи венец пред Паметника на Незнайния воин.", "date": "2018.01.06", "title": "Президентът Румен Радев ще участва в церемонията за освещаването на бойните знамена и знамената светини на Българската армия"}
{"url": "http://www.focus-news.net/news/2018/01/06/2474114/afp-uchastieto-na-severna-koreya-v-olimpiyskite-igri-v-pyonchan-e-veroyatno-zayavi-predstavitel-na-phenyan.html", "text": "Северна Корея „вероятно ще участва\" на Зимните олимпийски игри в Южна Корея следващия месец, заяви представителят на изолираната комунистическа страна в Международния олимпийски комитет (МОК), цитиран от японската агенция Kyodo, предава AFP.\r\nПо данни на японската агенция съответното изявление е направено пред репортери на международното летище в Пекин. Други подробности към момента не се съобщават. Тереза Герова", "date": "2018.01.06", "title": "AFP: Участието на Северна Корея в Олимпийските игри в Пьончан е „вероятно“, заяви представител на Пхенян"}
{"url": "http://www.focus-news.net/news/2018/01/06/2474115/negovo-sveteyshestvo-balgarskiyat-patriarh-i-sofiyski-mitropolit-neofit-shte-oglavi-bogosluzheniyata-na-bogoyavlenie-v-sofiya.html", "text": "Православната църква чества големия християнски празник Св. Богоявление – Йордановден. По този повод във всички епархии на Българската православна църква се отслужва св. Златоустова Литургия и  Велик водосвет, предаде репортер на Агенция „Фокус”. Негово светейшество Българският патриарх и Софийски митрополит Неофит ще отслужи празнична св. Литургия в Патриаршеската катедрала „Св. Александър Невски” от 08.30 часа. \r\nВ 10.00 часа Светейшият ни патриарх ще отслужи Велик водосвет на площада пред катедралата.\r\nВ 11.00 часа ще се извърши водосвет на бойните знамена в присъствието на главнокомандващия Българската армия президента Румен Радев и висши представители на българската държавност. Ще бъдат поръсени със светена вода последователно Гвардейският представителен духов оркестър, знаменният блок, където ще са построени бойните знамена и знамената-светини, почетният караул и официалните лица.  \r\nНикола ПЕТКОВ", "date": "2018.01.06", "title": "Негово светейшество Българският патриарх и Софийски митрополит Неофит ще оглави богослуженията на Богоявление в София"}
{"url": "http://www.focus-news.net/news/2018/01/06/2474116/vodosvet-na-boynite-znamena-flagovete-i-znamenata-svetini-na-balgarskata-armiya-shte-bade-otsluzhen-na-bogoyavlenie.html", "text": "Традиционният Богоявленски водосвет на бойните знамена, флаговете и знамената-светини на Българската армия ще бъде отслужен пред паметника на Незнайния воин в София, съобщиха от пресцентъра на Министерство на отбраната. На ритуала ще присъстват министърът на отбраната Красимир Каракачанов и началникът на отбраната генерал-лейтенант Андрей Боцев.\r\nЩе бъде отслужен водосвет на знамената-светини на 6-и пехотен Търновски полк, 30-и пехотен Шейновски полк, Двадесет и трети пехотен Шипченски полк, Тринадесети пехотен Рилски полк, Двадесет и пети Драгомански полк, 15-и пехотен Ломски полк, на 24-и пехотен Черноморски полк и щандарт на Първи конен полк, както и на бойните знамена на Националната гвардейска част, Военната академия „Г. С. Раковски“, военните формирования 44 510 – София, 22 320 – Божурище, 28 860 – Горна Малина, 42 600 - Мусачево.\r\nНа ритуала в София ще присъстват още президентът и върховен главнокомандващ на Въоръжените сили на Република България Румен Радев, висши военни, народни представители, представители на местната власт, на военнопатриотичните съюзи, общественици и граждани.\r\nБогоявленският водосвет ще бъде отслужен и във всички гарнизони на Българската армия.\r\nНачалото на водосвета в София е от 11.00 часа пред паметника на Незнайния воин.", "date": "2018.01.06", "title": "Водосвет на бойните знамена, флаговете и знамената-светини на Българската армия ще бъде отслужен на Богоявление"}
{"url": "http://www.focus-news.net/news/2018/01/06/2474117/predsedatelyat-na-parlamenta-tsveta-karayancheva-shte-prisastva-na-ritual-po-osveshtavane-na-vodite-na-r-arda-i-izvazhdane-na-svetiya-krast-kray-manastir-sv-yoan-predtecha-v-kardzhali.html", "text": "Председателят на Народното събрание Цвета Караянчева ще присъства на тържествения Богоявленски ритуал по освещаване на водите на река Арда и изваждане на светия кръст край средновековния манастирски комплекс „Св. Йоан Предтеча” в Кърджали. Това съобщиха от пресцентъра на Народното събрание. Празничното богослужение ще бъде възглавено от негово високопреосвещенство Пловдивския митрополит Николай, който ще благослови знамената на Българската армия. Цвета Караянчева ще приеме строя на представителните роти от 68-ма бригада „Специални сили”. \r\nЗа 09.20 часа е предвидено хвърляне на Светия кръст във водите на река Арда. От 09.30 часа, единствено в Кърджали, за кръста ще скачат и деца до 14 години в басейн в двора на храма „Св. Йоан Предтеча”.", "date": "2018.01.06", "title": "Председателят на парламента Цвета Караянчева ще присъства на ритуал по освещаване на водите на р. Арда и изваждане на светия кръст край манастир „Св. Йоан Предтеча“ в Кърджали"}
{"url": "http://www.focus-news.net/news/2018/01/06/2474118/faz-zigmar-gabriel-priema-za-sreshta-turskiya-ministar-na-vanshnite-raboti.html", "text": "В опит за преодоляване на кризата в двустранните отношения между Берлин и Анкара министърът на външните работи на ФРГ Зигмар Габриел ще приеме турския си колега за среща в родния му град Гослар, припомня националният ежедневник Die Frankfurter Allgemeine Zeitung.\r\nСрещата между двамата дипломати ще се състои в събота, 6 януари, а в рамките й ще бъдат обсъдени „трудни теми“ като задържането в Турция на германския журналист Дениз Юджел. По данни на турските медии пътуването на турския външен министър е по покана на Зигмар Габриел. Последната среща между двамата министри се състоя през ноември в турския курорт Анталия.\r\nСамо ден преди планираната визита в родния град на германския му колега Зигмар Габриел – Глосар, провинция Долна Саксония, първият дипломат на Анкара настоя в статия за вестник от медийната компания Funke Mediengruppe да „прекъснем настоящата спирала на криза в нашите отношения“. И двете страни трябва да разговарят една с друга „при равни условия, като равноправни партньори\", пише Чавушоглу в авторския си материал. \r\nТрябва да бъде сложен край на „мегафонската дипломация\" и на нейно място да се приложи да се приложи принципът на „езика на емпатията“.\r\n„Травмата сред нашите граждани, причинена от опита за преврат от 15 юли 2016 г. не е напълно разбрана\" в Германия, пише турският външен министър. „Анкара очаква от германците да „разберат по-добре ситуацията, пред която Турция е изправена в момента\". Тереза Герова", "date": "2018.01.06", "title": "FAZ: Зигмар Габриел приема за среща турския министър на външните работи"}
{"url": "http://www.focus-news.net/news/2018/01/06/2474119/denyat-6-yanuari-v-balgarskata-istoriya.html", "text": "2016 г.\r\nПрезидентът Росен Плевнелиев връчва Орден „Св. св. Кирил и Методий” I степен на Йордан Семерджиев „за големите му заслуги в областта на образованието и културата“2016 г.\r\nПрезидентът Росен Плевнелиев връчва на Проф. д-р Милан Миланов орден „Стара планина“ I степен „за изключително големите му заслуги в областта на здравеопазването, медицинската наука и практика в Република България“2016 г.\r\nПрезидентът Росен Плевнелиев връчва на Г-н Емил Зулфугар оглу Каримов, извънреден и пълномощен посланик на Република Азербайджан в Република България орден „Стара планина“ I степен „за неговите изключително големи заслуги за развитието на българо-азербайджанските отношения“2011 г.\r\nАкциите на \"Българска фондова борса - София\" АД (БФБ) започват да се търгуват на борсата. На свободния пазар се търгуват 49,9% от акциите на дружеството. Размерът на емисията е 6 582 860 лв. с номинална стойност на акциите от 1 лев. В начало сделките започват при 4,27 лв. за акция, а до края на деня спадат до средна цена от 2,24 лв на акция. Така цената им е установена на 14,8 млн. лв. в първия ден на БФБ като публично дружество.2001 г.\r\nЗапочва многократно отлаганият процес срещу българските медици в Триполи.\r\nНа 9 февруари 1999 г. в Бенгази са арестувани 23-ма наши сънародници. По-късно 17 от тях са освободени. Останалите шестима българи - медицинските сестри Кристияна Вълчева, Нася Ненова, Валентина Сиропуло, Валя Червеняшка и Снежана Димитрова и д-р Здравко Георгиев са обвинени в умишлено заразяване със СПИН на 393 либийски деца в детската болница в Бенгази и в заговор срещу Джамахирията - по тези обвинения либийското законодателство предвижда смърт. Сред останалите обвинения фигурират прелюбодеяние, валутна търговия, производство, разпространение и употреба на алкохол. Обвиненията към българите са повдигнати година по-късно - на 7 февруари 2000 г. На заседанието си от 6 май 2004 г. либийският съд постановява смърт чрез разстрел на 5-те български медицински сестри и палестинецът Ашраф, обвинени в умишлено заразяване със СПИН на 393 либийски деца в детската болница в Бенгази, а д-р Здравко Георгиев е осъден на 4 години затвор за валутни престъпления, така той е освободен, тъй като от времето на арестуването му са изтекли повече от 5 години. Общият размер на обезщетенията, присъдени на семействата на заразените със СПИН деца от Криминалния съд в Бенгази е 20.550 млн. либийски динара или около 25 милиона лева. Това обезщетение трябва да бъде изплатено от 5-те български медицински сестри и осъдения на смърт чрез разстрел палестински лекар.\r\nНа 19 декември 2006 г. наказателният съд в Триполи потвърди смъртните присъди на петте български медицински сестри и палестинския лекар Ашраф ал-Хаджудж. Шестимата.1993г.\r\nСъс заповед на министъра на отбраната на Богоявление се освещават бойните знамена на българската армия. Първият водосвет е направен на 19 август 917 г. преди битката при Ахелой. Ритуалът се извършва от 1879 г. до 1946 г.1990 г.\r\nУчреден е \"Ера - 3\" като Движение за алтернативен граждански парламент и промяна . На 3 февруари 1990 г. прераства в Независима федерация \"Ера - 3\". От април 1990 г. се преобразува в Съюз на демократичните партии и движения \"Ера - 3\". Регистриран е през април. Председател става Славомир Цанков.\r\nСъздадена е Федерация на независимите студентски дружества. Първото независимо студентско дружество се основава в Софийския университет \"Св. Климент Охридски\" през ноември 1989 г. На 6 януари 1990 г. по негова инициатива в София се създава ФНСД.1948 г.\r\nИздадено е съобщение за издигане на съветската легация в София и българската в Москва в ранг на посолства.1946 г.\r\nЗавършват преговорите между представители на правителството и на опозицията за прилагане на Московското решение за включване на двама души от опозицията в бъдещото правителство. След консултации с американския политически представител Мейнард Барнс, Никола Петков и Коста Лулчев решават да поставят предварителни условия, каквито Московското решение не предвижда: цялостна реконструкция на кабинета, като министерствата на вътрешните работи и правосъдието се отнемат от БРП (к); нови парламентарни избори и отстраняване на \"партийния елемент\" от армията. Целта на опозицията е да се провокира отново намеса на САЩ и Англия и да не се позволи признаване на резултатите от бойкотираните от нея избори.1883 г.\r\nИзлиза първи брой на в. \"Южна България\", орган на източнорумелийската Либерална партия. Излиза в Пловдив, веднъж седмично до 31 август 1885 г. Основател и главен редактор - Г. Бенев. Сътрудници: И. Салабашев, Гр. Караджов, Сл. Кесяков, д-р П. И. Данчов, З. Стоянов и Д. Тончев. Средствата за издаването му се събират от депутати в Областното събрание, а програмата му е да защитава интересите на отечеството, “като се грижим за опазване на солидарността ни като един неразделен народ”. Когато в Пловдив се създава БТЦРК, в-к “Южна България” се включва в подготовката на съединението на Северна и Южна България. Възприема становището, че оставането на княз Александър на българския престол е необходимо за укрепването на българската държава. Вестникът следи и положението в княжеството, помества информации за най-важното в международна политика, отделя внимание на просветата и икономиката, защитава българско населението в Македония.1873 г.\r\nПроведен е трети разпит на Васил Левски. Васил Левски е арестуван на 27 декември 1872 г. в Къкринското ханче. На следващия ден е отведен в Търново, където се провежда първият предварителен разпит. Членовете на местния комитет свикват извънредно заседание, на което обсъждат възможността да освободят Левски, но не успяват да приведат решението си в изпълнение. На 29 декември той е изпратен от Търново за София. На 4 януари 1873 г. Васил Левски е доведен в София. Затворен е в местната казарма. Същия ден е проведен първият му разпит от комисията начело с Али Саиб паша.1862 г.\r\nПо инициатива на Стоян Чомаков по-радикално настроените църковни дейци в Цариград организират тържествена Богоявленска служба в черквата “Св. Стефан”, с която потвърждават позиция си спрямо Патриаршията. Според руския посланик Николай Игнатиев тази “антиканоническа манифестация” проваля възможности за постигане на компромисно решение на българския църковен въпрос, за което руската дипломация работи активно.\r\nСтоян Чомаков (1819 – 1893 г.) е обществен и държавен деец, лекар, почетен член на Българското книжовно дружество (дн. БАН). Активно участва в църковно-националната борба. Той е един от ръководителите на течението на \"младите\", които се обявяват за безкомпромисна борба и окончателно скъсване с Патриаршията. От 1861 г. е представител на Пловдивската епархия в Цариград. След създаването на Българската екзархия през 1870 г. е включен в състава на Екзархийския съвет.На тази дата са родени: 1931 г.\r\nРоден е Николай Димитров Христозов- български писател, поет, преводач. През 1952 г. завършва българска филология в СУ “Св. Климент Охридски”. Работи като редактор в Радио София (1954-1959 г.), в “Предавания за България” при Радио Москва (1959-1962 г.), главен редактор на литературната редакция при Радио София (1964-1967 г.), зам.-главен редактор на сп. “Обзор” (1967-1972 г.), на сп. “Септември” (1972 г.). От 1982 г. е първи зам.-председател на СБП. Дебютира със стихове през 1947 г. във в-к “Родопска борба” (Хасково). Автор е на стихове, документална проза и художествена публицистика. Носител е на Димитровградската награда за литература; 3 награди на София; награда на СБП за най-добър превод на поезия за “100 сонета за любовта” на П. Неруда. Преводи: “Избрани стихотворения” от К. Кулиев, “100 сонета за любовта” от П. Неруда, “Въздушен остров” от Вл. Набоков. Автор е на съчиненията: “Първи песни” (1958 г.), “Знамената не тежат” (1961 г.), “Деветнадесет песни за Цветан Зангов и една за нас” (1966 г.), “Дългът да живееш” (1967 г.), “Бдение” (1969 г.), “Трета планета” (1971 г.), “По дирята на безследно изчезналите” (1972 г.), “Ранено мълчание” (1975 г.), “Битка за мигове” (1976 г.), “Границата на оптимизма” (1978 г.), “Сняг в гнездото” (1981 г.), “Черна кутия” (1988 г.), проза: “Гарнизонно стрелбище” (1983, 1987 г.), “Земя без въздух” (1989 г.).1930 г.\r\nБоян Димитров Ничев - български литературовед, д-р на филолог. науки (1980 г.). Завършва българска филология в СУ “Св. Климент Охридски” (1952 г.). Защитава кандидатска дисертация на тема \"Реализмът на Бранислав Нушич\". Работи в Института за литература при БАН (от 1957 г.), професор (1981 г.). Завежда отдел \"Теория, критика и изкуство\" в сп. \"Септември\" от 1967 г. до 1980 г. Изследователските му интереси са в областта на българското и славянско литературознание. Автор е на литературни портрети на български писатели. Съчинения: \"Димитър Талев. Литературно-критически очерк\" (1961 г.), \"Бранислав Нушич\" (1962 г.), \"Национална съдба и литература\" (1968 г.), \"Увод в южнославянския реализъм. От фолклор към литература в естетическия развой на южните славяни през ХVIII и ХIХ в.\" (1971 г.), \"Литературни портрети и проблеми\" (1972 г.), \"Пътят на българската проза към крупни епични форми\" (1974 г.), \"Съвременният български роман\" (1978 г.), \"Критика и литературна история\" (1980 г.), \"Проблеми и профили\" (1980 г.), \"Основи на сравнителното литературознание\" (1986 г.), \"Вапцаров, или Нашият поетичен диалог със света\" (1989 г.), \"Литературна класика и съвременност\" (1990 г.).1897 г.\r\nРоден е Кирил Петров (К. П. Цанов)– български художник. Завършва живопис в Художествената академия в София (1926 г.) при Н. Маринов. В периода 1926-1931 г. е член на Дружеството на независимите художници. Работи като учител по рисуване в Кула (1926-1933 г.), Видин (1935-1942 г.), Белоградчик (1942 г.). Създава битови фигурални композиции и пейзажи с оригинално живописно интерпретиране на действителността: \"На полето\" (1930 г.), \"На работа в село\" (1935 г.), \"Селяни пълнят чували\" (1945 г.). Част от картините му носят събирателното название \"Семейство\". Пресъздава преклонението на българина пред патриархалния бит - \"Бащи\" (1970 г.), \"Прадеди\" (1970 г.), \"Закрилник\" (1973 г.) и др. Друга тема в творчеството му е свързана със солидарността във взаимоотношенията между селяните - \"Делба\" (1928 г.), \"Коопериране\" (1945 г.), \"Селска сцена\" (1958 г.), \"Почит\" (1959 г.) и др. Рисува натюрморти и монументални творби.1896 г.\r\nРоден е Иван Кръстев Маринов - военен, държавен и политически деец, генерал-лейтенант. Роден е в София. Завършва Военното училище и Военната академия в София. Взема участие в Първата световна война. След това продължава да служи в армията, като заема редица важни военни постове. От 1936 г. до 1939 г. е военен аташе във Франция. В годините на Втората световна война е командир на 6-та Пехотна Бдинска дивизия и на 15-та Пехотна Охридска дивизия. В правителството на К. Муравиев е военен министър от 4 до 8 септември 1944 г. След 9 септември 1944 г. е главнокомандващ на БНА, която се сражава през 1944–1945 г. за окончателния разгром на хитлеристка Германия. Като пълномощен министър във Франция през 1946–1947 г. участва в изработването на мирния договор за България. След завръщането си работи в Министерството на външните работи и чете лекции във Военната академия. Умира на 18 август 1979 г.1872 г.\r\nРоден е Йордан Иванов - литературен историк, фолклорист, етнограф, археолог, академик. Родом е от Кюстендил. Първоначално завършва Педагогическото училище в родния си град, след което следва славянска филология във Висшето училище (дн. СУ \"Св. Климент Охридски\"). Специализира литература в университета в Лозана. След завръщането му в България, за кратко време е учител в Сливен, след това преподава френски език в СУ \"Св. Климент Охридски\". От 1909 г. е хоноруван доцент, впоследствие става редовен доцент, професор и титуляр на катедрата по българска литература в Историко-филологическия факултет на университета. Иванов е един от инициаторите за създаването на Българското археологическо дружество (1901 г.) и на Археологическия институт (1920 г. ). През периода 1920–1923 г. и 1927–1930 г. е професор по български език и литература в Националното училище за живи източни езици в Париж. Йордан Иванов издирва ръкописи, грамоти, жития и др. старобългарски произведения в Русия, Франция, Полша, Испания, Англия и ги обнародва. Издава \"Български старини из Македония\", \"Старобългарски разкази. Текстове, новобългарски превод и бележки\", \"Жития на св. Ивана Рилски\" и др. През 1906 г. открива в Зографския манастир и отпечатва оригинала на Паисиевата \"История славянобългарска\". Занимава се с исторически и археологически проучвания – \"Цар Самуиловата столица в Преспа\", \"Произход на цар Самуиловия род\" и др. Интересува се от българското песенно творчество, събира фолклорни материали. Автор е на изследването \"Българските народни песни\".1856 г.\r\nРодена е Райна Княгиня (Р. Попгеоргиева Футекова - по мъж Дипчева) - българска националреволюционерка, учителка. Родена е в Панагюрище. Учи в родния си град и в девическото училище в Стара Загора при А. Тошева. През 1874 г. става учителка в Панагюрище. Тя е една от основателките на женското дружество \"Китка\" в родния си град. По време на Априлското въстание носи извезаното от нея и тържествено осветено от поп Груьо знаме на шествието в Панагюрище (поради което е наречена \"Княгиня\"). При потушаване на въстанието е арестувана и изпратена в Пловдивския затвор. Освободена е след намесата на европейски консули в Пловдив. През август 1876 г. заминава да учи в Русия през Цариград с паспорт под чуждо име. Завръща се в България през 1879 г. и става директор на девическия пансион в Търново. През 1882 г. е назначена за акушерка в Панагюрище, по-късно - в София. Автор е на книгата \"Райна княгиня (Автобиография)\", издадена през 1935 г. (посмъртно).1848 г.\r\nРоден е Христо Ботев (Хр. Б. Петков) - национален герой, революционен демократ, поет, журналист. Роден е в Калофер. През 1863 г. с помощта на Н. Геров заминава за Русия, където постъпва като частен ученик във Втора Одеска гимназия. През 1865 г. Ботев напуска гимназията и се свързва с руските революционни среди. Заради произнесената от него реч на 11 май в чест на славянските просветители братята Кирил и Методий е принуден да напусне Калофер и заминава отново за Русия с намерението да продължи образованието си в Одеса. След това се прехвърля в Румъния, като отначало се установява в Букурещ, а после в Браила и работи като словослагател в печатницата на Д. Паничков. Попада в средата на българската революционна емиграция и се сближава с Хаджи Димитър и Стефан Караджа. През лятото на 1868 г. Христо Ботев се приготвя да мине в България с четата на дядо Жельо войвода (Ж. Чернев), на която е определен за секретар. Тогава написва стихотворението си \"На прощаване\". След като по различни причини преминаването на четата в България се осуетява, Ботев заминава за Букурещ, където се записва да следва в Медицинското училище. Поради липса на средства е принуден скоро да прекъсне образованието си.\r\nВ края на април 1871 г. Ботев е задържан в продължение на два месеца във Фокшанския затвор (във връзка с разкриване дейността на Н. Ф. Меледин) и след излизането му на свобода се установява отново в Букурещ. Започва работа в печатницата на Л. Каравелов и става негов съратник в редактирането на в. \"Свобода\", след неговото спиране през 1873 г. - и на в. \"Независимост\". През 1873 г. Ботев започва издаването и на своя втори самостоятелен в. \"Будилник\". На 8 декември 1874 г. той започва да издава като орган на комитета в. \"Знаме\". По такъв начин след удара, нанесен на Вътрешната революционна организация след обесването на В. Левски и колебанията на Л. Каравелов, той застава начело на БРЦК . След избухването на въстанието в Босна и Херцеговина през 1875 г. БРЦК под ръководството на Христо Ботев започва подготовката на въстание в България. Преждевременното избухване на въстанието и неговият неуспех (Старозагорско въстание 1875 г.) довеждат до сериозни разногласия в БРЦК. След избухването на Априлското въстание през 1876 г. Ботев застава начело на чета и с нея преминава в България, за да окаже помощ на въстаналия народ. След неколкодневни тежки боеве той е убит в подножието на връх Камарата във Врачанския балкан.На тази дата умират: 2000 г.\r\nУмира Илия Минев, български антикомунист.1949 г.\r\nУмира Стоян Стоянов Бъчваров - български драматичен артист. Той е роден на 25 юли 1878 г. В Народния театър - София постъпва през 1903 г. Работи и на други сцени (Русе, София, Варна). Неговата коронна роля е Лука (в \"На дъното\" от Горки); играе с голям успех ролите: Телегин (във \"Вуйчо Ваньо\" от Чехов), Келемен (в \"Приказка за вълка\" от Молнар), Папа Брике (в \"Този, който получава плесници\" от Л. Андреев) и др. Бъчваров участва и в няколко игрални филма, сред които \"Българи от старо време\" (1945), \"Бойка\" (1947) и др.1943 г.\r\nУмира Православ Тенев - военен деец, генерал от пехотата. Роден е във Варна. Завършва Военното училище в София. Участва в Сръбско-българската война като ротен командир. След войната завършва Генералщабната академия в Торино, Италия. По време на Балканската война е командир на 6-та Пехотна Бдинска дивизия, с която се отличава в сраженията при Бунархисар и Люлебургаз. В хода на Междусъюзническата война неговата дивизия е в резерв между Втора и Четвърта армия. От март 1914 г. до март 1915 г. е началник-щаб на армията. След въвличането на България в Първата световна война е началник на главно тилово управление. През 1917 г. е началник на Македонската военноинспекционна област. По негова инициатива през 1916 г. се полагат основите на Военния музей в столицата. Уволнен е от армията на 31 октомври 1918 г.1878 г.\r\nВ Цариград умира живописецът Станислав Доспевски (1823 - 1878). Роден е на 3 декември 1823 г. в Самоков. Учи в родния си град, след което продължава образованието си в Пловдив. Живопис учи при баща си Димитър Зограф и в Художественото училище за живопис, скулптура и архитектура в Москва. През 1856 г. завършва и Императорската художествена академия. В България се изявява като един от най-видните живописци в епохата на Възраждането. Нарисувал около 30 реалистични портрета и голям брой икони в Преображенския и Лопушанския манастир. По време на Руско-турската освободителна война (1877 - 1878) е арестуван от турските власти.1875 г.\r\nУмира възрожденският просветен деец Кръстьо Пишурка (1823 - 1875). Роден е през 1823 г. във Враца. Учи в родния си град, а после - в гръцкото училище в Цариград. Учителства във Враца и Лом. Занимава се и с активна театрална дейност. Под негово ръководство се поставят едни от първите представления през Възраждането. Книжовното му наследство се състои главно от преведени и побългарени драми, повести и стихотворения без особена художествена стойност. Сътрудничи и на редица издания като \"Цариградски вестник\", \"Македония\", сп. \"Читалище\" и др.За изготвянето на историческата справка на Агенция “Фокус” са използвани следните източници:", "date": "2018.01.06", "title": "Денят 6 януари в българската история"}
{"url": "http://www.focus-news.net/news/2018/01/06/2474120/detskoto-otkrivane-na-parvoto-balgarsko-predsedatelstvo-na-saveta-na-es-megadojo-sofia-10-shte-se-sastoi-v-ndk.html", "text": "Детско откриване на първото Българско председателство на Съвета на ЕС MegaDojo Sofia 1.0 ще предшества официалното. Това съобщиха от пресцентъра на Министерство за Българското председателство на Съвета на ЕС 2018. Mega Dojo Sofia 1.0 (Мега Доджо София 1.0) ще събере над 300 деца от цялата страна в Националния дворец на културата на 6 януари 2018 г. \r\n„С удоволствие приехме предложението на CoderDojo Bulgaria и Дигитална Национална Коалиция да направим заедно това детско откриване и то да сложи знака на Българското председателство. На практика то представя най-добре основните ни приоритети, заложени в програмата на правителството – инвестицията в образованието и в младите хора, и изграждането на дигитални умения, креативност и предприемачески дух от най-ранна възраст“, обясни министър Лиляна Павлова.\r\nMegaDojo Sofia 1.0 ще събере деца със и без опит в програмирането. Детското откриване ще се проведе в три от официалните зали на председателството, броени дни преди официалното откриване и първите срещи на най-високо ниво. Така децата ще имат възможност да усетят буквално атмосферата на събитието, но и  ще се забавляват да опознават Европа с помощта на науката и високите технологии.Организатори на събитието са CoderDojoBulgaria и Дигитална Национална Коалиция, подкрепени от Microsoft Bulgaria. За да поднесе приветствие към децата в София ще пристигне еврокомисарят по цифрови технологии и общество Мария Габриел.\r\nВсичко за събитието може да научите на специално създадения от организаторите интернет портал - https://www.megadojo.org/megadojobg.", "date": "2018.01.06", "title": "Детското откриване на първото Българско председателство на Съвета на ЕС MegaDojo Sofia 1.0 ще се състои в НДК"}
{"url": "http://www.focus-news.net/news/2018/01/06/2474121/sitel-makedoniya-balgarskiyat-ministar-predsedatel-shte-uchastva-v-tseremoniya-po-otkrivaneto-na-tsarkvata-sveti-stefan-v-istanbul.html", "text": "Държавният глава на Турция Реджеп Тайип Ердоган и министър-председателят на България Бойко Борисов ще присъстват на церемония по откриването на реконструираната църква „Свети Стефан\" в Истанбул, която ще се проведе в неделя, 7 януари, предава скопският телевизионен канал „Сител“, като отбелязва, че българският храм е на 120 години, в последните девет от които е бил затворен за реставрация. \r\nПо повод приключилата реставрация Борисов е благодарил за финансова помощ на Турция, отбелязвайки, че „Желязната църква\" е „шедьовър на Босфора\". Съгласно думите на премиера, откриването на църквата представлява допълнителен мост за нормализиране на отношенията между Турция и България.\r\nТелевизията отбелязва, че за реставрацията на „Свети Стефан“ Община Истанбул е дарила 13 от общо 16 млн. турски лири, които са били изразходвани за ремонтните дейности.  Тереза Герова", "date": "2018.01.06", "title": "„Сител“ (Македония): Българският министър-председател ще участва в церемония по откриването на църквата „Свети Стефан“ в Истанбул"}
{"url": "http://www.focus-news.net/news/2018/01/06/2474122/sofiya-vavezhda-se-vremenna-organizatsiya-na-dvizhenieto-za-vodosveta-na-boynite-znamena-pred-pametnika-na-neznayniya-voyn-na-pl-sveti-aleksandar-nevski.html", "text": "Въвежда се временна организация на движението във връзка с водосвета на бойните знамена пред паметника на Незнайния войн на пл. „Свети Александър Невски”, съобщиха от пресцентъра на Столична община. От 07.00 часа до 12.30 часа днес се забраняват престоят и паркирането на пътни превозни средства по:\r\n- ул. „Оборище” между ул. „Г.С Раковски” и ул. „11-ти август” северозападната дъга и да се закрие базарът за художествени произведения,\r\n- пл. Николай Гяуров”, с изключение на местата в режим „служебен абонамент”. \r\nОт 08.00 часа до 12.30 часа се забранява влизането на пътни превозни средства в двете посоки по ул. „Оборище” между ул. „Г.С. Раковски” и ул. „11-ти август”.", "date": "2018.01.06", "title": "София: Въвежда се временна организация на движението за водосвета на бойните знамена пред паметника на Незнайния войн на пл. „Свети Александър Невски”"}
{"url": "http://www.focus-news.net/news/2018/01/06/2474123/otbelyazvame-170-godini-ot-rozhdenieto-na-balgarskiya-revolyutsioner-i-poet-hristo-botev.html", "text": "Днес отбелязваме 170 години от рождението на българския революционер и поет Христо Ботев - национален герой, революционен демократ, поет, журналист. Роден е в Калофер на 6 януари (по нов стил), 25 декември (по стар стил), през 1848 г. През 1863 г. с помощта на Н. Геров заминава за Русия, където постъпва като частен ученик във Втора Одеска гимназия. През 1865 г. Ботев напуска гимназията и се свързва с руските революционни среди. Заради произнесената от него реч на 11 май в чест на славянските просветители братята Кирил и Методий е принуден да напусне Калофер и заминава отново за Русия с намерението да продължи образованието си в Одеса. След това се прехвърля в Румъния, като отначало се установява в Букурещ, а после в Браила и работи като словослагател в печатницата на Д. Паничков. Попада в средата на българската революционна емиграция и се сближава с Хаджи Димитър и Стефан Караджа. През лятото на 1868 г. Христо Ботев се приготвя да мине в България с четата на дядо Жельо войвода (Ж. Чернев), на която е определен за секретар. Тогава написва стихотворението си \"На прощаване\". След като по различни причини преминаването на четата в България се осуетява, Ботев заминава за Букурещ, където се записва да следва в Медицинското училище. Поради липса на средства е принуден скоро да прекъсне образованието си.\r\nВ края на април 1871 г. Ботев е задържан в продължение на два месеца във Фокшанския затвор (във връзка с разкриване дейността на Н. Ф. Меледин) и след излизането му на свобода се установява отново в Букурещ. Започва работа в печатницата на Л. Каравелов и става негов съратник в редактирането на в. \"Свобода\", след неговото спиране през 1873 г. - и на в. \"Независимост\". През 1873 г. Ботев започва издаването и на своя втори самостоятелен в. \"Будилник\". На 8 декември 1874 г. той започва да издава като орган на комитета в. \"Знаме\". По такъв начин след удара, нанесен на Вътрешната революционна организация след обесването на В. Левски и колебанията на Л. Каравелов, той застава начело на БРЦК . След избухването на въстанието в Босна и Херцеговина през 1875 г. БРЦК под ръководството на Христо Ботев започва подготовката на въстание в България. Преждевременното избухване на въстанието и неговият неуспех (Старозагорско въстание 1875 г.) довеждат до сериозни разногласия в БРЦК. След избухването на Априлското въстание през 1876 г. Ботев застава начело на чета и с нея преминава в България, за да окаже помощ на въстаналия народ. След неколкодневни тежки боеве той е убит в подножието на връх Камарата във Врачанския балкан.\r\nТворчеството на Христо Ботев оставя белег в сърцата на всички родолюбци и патриоти. Сред най-известните му произведения са “Майце си”, “Към брата си”, “На прощаване”, “Елегия”, “Делба”, “До моето първо либе”, “Хайдути”, “Пристанала”, “Борба”, “Странник”, “Гергьовден”, “Патриот”, “Хаджи Димитър”, “В механата”, “Моята молитва”, “Зададе се облак темен”, “Ней”, “Обесването на Васил Левски”, “Защо не съм…?”, “Послание” и др.", "date": "2018.01.06", "title": "Отбелязваме 170 години от рождението на българския революционер и поет Христо Ботев"}
{"url": "http://www.focus-news.net/news/2018/01/06/2474124/kaloyan-pargov-i-hristo-prodanov-ot-bsp-sofiya-shte-prisastvat-na-bogoyavlenskiya-vodosvet-i-osveshtavaneto-na-boynite-znamena-v-stolitsata.html", "text": "Лидерът на БСП – София Калоян Паргов и заместник-председателят на Столичната организация и народен представител Христо Проданов ще присъстват на Великия богоявленски водосвет и освещаването на бойните знамена на площада пред катедралата „Св. Александър Невски“. Това съобщиха от пресцентъра на ГС на БСП – София.\r\nВ 13.00 часа лидерът на столичните социалисти Калоян Паргов и заместник-председателите на Градския съвет на БСП – София проф. Ваня Добрева и Христо Проданов ще вземат участие в тържественото честване на 170-ата годишнина от рождението на Христо Ботев, което ще се проведе пред паметника на великия поет и революционер в Борисовата градина.", "date": "2018.01.06", "title": "Калоян Паргов и Христо Проданов от БСП – София ще присъстват на богоявленския водосвет и освещаването на бойните знамена в столицата"}
{"url": "http://www.focus-news.net/news/2018/01/06/2474125/die-sueddeutsche-zeitung-prodalzhava-pokachvaneto-na-nivata-na-reyn-mozel-dunav-i-nekar-v-germaniya-ochakva-se-situatsiyata-s-navodneniyata-da-se-vloshi.html", "text": "Ситуацията с наводненията в южната и западната част на Германия се очаква да се влоши през почивните дни заради продължаващото покачване на нивата на водите на реките Рейн, Дунав, Мозел и Некар, съобщава баварският ежедневник Die Sueddeutsche Zeitung.\r\nСилните превалявания, които донесе бурята „Бурглинд“, предизвикаха наводнения в редица райони в южната и западната част на страната, където реките излязоха от коритата си. Това наложи издаването на забрана за корабоплаване – решение на властите, което доведе след себе си до сериозни щети за бизнеса. \r\nСъгласно по-рано разпространените данни, нивата на река Рейн в участъка при Кьолн са на 6,80 метра – с 0,60 метра над предупредителния маркер за опасност от наводнения. Очаква се нивата на водите на реката да достигне до осем метра през следващите дни.  Тереза Герова", "date": "2018.01.06", "title": "Die Sueddeutsche Zeitung: Продължава покачването на нивата на Рейн, Мозел, Дунав и Некар в Германия, очаква се ситуацията с наводненията да се влоши"}
{"url": "http://www.focus-news.net/news/2018/01/06/2474126/blagoevgrad-turist-e-zaginal-pri-izkachvane-na-vrah-vihren.html", "text": "Турист е загинал при изкачване на връх Вихрен. Това съобщиха за Агенция „Фокус” от Планинската спасителна служба (ПСС) към Българския червен кръст. Инцидентът е станал около 5.30 часа тази сутрин. Водач и двама туристи са тръгнали от хижа „Вихрен“ към връх Вихрен. По време на изкачването един от тях се е подхлъзнал и паднал, вследствие на което е починал. Другите двама са в добро състояние. \r\nЦветилена СИМЕОНОВА", "date": "2018.01.06", "title": "Благоевград: Турист е загинал при изкачване на връх Вихрен"}
{"url": "http://www.focus-news.net/news/2018/01/06/2474127/sofiya-kmetat-yordanka-fandakova-shte-prisastva-na-tarzhestvniya-vodosvet-za-bogoyavlenie-i-rituala-po-izvazhdane-na-svetiya-krast-ot-ezeroto-v-zhk-druzhba.html", "text": "В присъствието на кмета на София Йорданка Фандъкова ще се проведе тържествен водосвет по случай празника Богоявление (Йордановден), съобщиха от пресцентъра на Столична община. Водосветът ще започне от 13.00 часа до езерото в ж.к. „Дружба”, след което ще бъде проведен ритуалът по изваждане на светия кръст от водите на езерото. Водосветът ще бъде отслужен от епископ Герасим, главен секретар на Светия синод.", "date": "2018.01.06", "title": "София: Кметът Йорданка Фандъкова ще присъства на тържествения водосвет за Богоявление и ритуала по изваждане на Светия кръст от езерото в ж.к. „Дружба”"}
{"url": "http://www.focus-news.net/news/2018/01/06/2474128/milorad-dodik-hipotetichno-ako-v-bosna-i-hertsegovina-ima-baza-na-nato-takava-shte-imat-i-rusnatsite.html", "text": "Президентът на Република Сръбска Милорад Додик увери, че страната е взела „решение за военна неутралност и затова в Босна и Херцеговина няма да има бази на НАТО, например в Бръчко, както твърдят някои“, предава Radio televizija Srbije (RTS).\r\nХипотетично погледнато, ако се стигне до създаване на военна база на НАТО в страната, това би означавало, че такава ще имат и руснаците – ако имат интерес от такава. „Но не мисля, че ще има решение в това отношение и че е възможно това да се случи“, подчерта Додик, като същевременно припомни, че „международни сили бяха в Тузла и Бръчко, но се оттеглиха оттам“. \r\n„Останаха малко: в Босна и Херцеговина има около две хиляди задействани в т.нар. операция (на ЕС – бел. р.) „Алтея“. Тя трябва да бъде прекратена, но е въведена с решение на Съвета за сигурност на ООН“, отбеляза Додик. \r\n„Абсолютно съм на мнение, че създаването на база (на НАТО – бел.р.) в Бръчко е невъзможно, защото Република Сръбска ще трябва да я одобри, а ние няма да дадем това съгласие“, категоричен бе Додик. . Тереза Герова", "date": "2018.01.06", "title": "Милорад Додик: Хипотетично – ако в Босна и Херцеговина има база на НАТО, такава ще имат и руснаците"}
{"url": "http://www.focus-news.net/news/2018/01/06/2474129/denyat-6-yanuari-v-svetovnata-istoriya.html", "text": "2015 г.\r\nСлужители в американския щат Масачузетс отварят капсула на времето, оставена от бащите основатели Пол Ривиър и Самюел Адамс.2015 г.\r\nПетима души са убити в размяна на огън между Индия и Пакистан в Кашмир, а хиляди са евакуирани.2014 г.\r\nБогуслав Соботка оглавява новото правителство на Чехия.2013 г.\r\nВ Перу стартира Рали Дакар 2013 г.2013 г.\r\nИндийски воeнни извършват нападение над пакистански граничен пост в Кашмир, при което един пакистански войник е убит, а друг – ранен.2013 г.\r\nДрон атака на американските военновъздушни сили унищожава над 9 бойци в Пакистан. Изстреляни са ракети по три обекта в Южен Вазиристан, недалеч от границата с Афганистан.2012 г.\r\nМощен взрив в центъра на Дамаск убива 26 и рани още 63 човека.2011 г.\r\nСпоред Файненшъл Таймс световната икономика е заплашена от ценовия шок при храните.2011 г.\r\nСпоред данни, изнесени от „Уикилийкс”, американски дипломати в свой доклад от 10 май 2009 г. определят „Газпром” като неефективен, политически ангажиран и корумпиран. Газовата компания има политически, а не икономически цели.2005 г.\r\nВ Брюксел започва световен конгрес на имамите и равините за мир.2002 г.\r\nГерманският ски скачач Свен Ханавалд става първият победител във всички състезания на Турнира на четирите шанци.1990 г.\r\nУчреден е \"Ера - 3\" като Движение за алтернативен граждански парламент и промяна . На 3 февруари 1990 г. прераства в Независима федерация \"Ера - 3\". От април 1990 г. се преобразува в Съюз на демократичните партии и движения \"Ера - 3\". Регистриран е през април. Председател става Славомир Цанков.1973 г.\r\nАмериканските астрономи обявяват възможността за съществуването на живот на един от спътниците на Сатурн.1961 г.\r\nФедералният съд в САЩ задължава университет в Джорджия да отмени забраната за прием на чернокожи.1946 г.\r\nЗавършват преговорите между представители на правителството и на опозицията за прилагане на Московското решение за включване на двама души от опозицията в бъдещото правителство. След консултации с американския политически представител Мейнард Барнс, Никола Петков и Коста Лулчев решават да поставят предварителни условия, каквито Московското решение не предвижда: цялостна реконструкция на кабинета, като министерствата на вътрешните работи и правосъдието се отнемат от БРП (к); нови парламентарни избори и отстраняване на \"партийния елемент\" от армията. Целта на опозицията е да се провокира отново намеса на САЩ и Англия и да не се позволи признаване на резултатите от бойкотираните от нея избори.1946 г.\r\nХо Ши Мин печели изборите във Виетнам.\r\nХо Ши Мин е виетнамски политик и държавник. От 1920 г. е член на Френската комунистическа партия. Инициатор е за създаване на единна комунистическа партия на Индокитай през 1930 г. През 1941 г. е председател на фронта Виетмин за борба срещу японските окупатори. През 1945 г. е председател на Временното правителство на Демократична република Виетнам. Президент и министър-председател е в периода 1946-1955 г. на Демократична република Виетнам. От 1951 г. е председател на ЦК на Виетнамската партия на трудещите се. На негово име през 1976 г. е наречен гр. Хошимин.1943 г.\r\nВърховният Съвет на СССР въвежда нови отличителни знаци за личния състав на Червената армия – пагони. Чрез заповед номер 25 на НКО от 15 януари се утвърждава формата и разцветката на пагоните, знаците за званията и емблемите на родовите войски и служби.1942 г.\r\nЗавършва първият полет около Земята извършен със самолет на компанията “Пан Американ”1941 г.\r\nФранклин Рузвелт произнася своята четвърта реч за свободата. Франклин Делано Рузвелт е президент на САЩ (1933-1945 г.) и е единственият държавен глава в историята, който е преизбиран 4 пъти. След неговата смърт е приета 22-та поправка на конституцията на САЩ, според която се забранява един и същи човек да бъде избиран повече от два пъти за президент.\r\nРузвелт управлява по време на две от най-големите кризи, пред които се изправя Америка - Голямата депресия и Втората световна война. Под негово ръководство Демократическата партия се превръща в най-голямата либерална политическа сила в САЩ. По време на управлението му се извършват множество реформи, които оказват благотворно влияние върху развитието и просперитета на САЩ.1929 г.\r\nСлед преврат на крал Александър Караджорджевич в Белград е установена кралска диктатура. Въведено е ново административно деление на Югославия, като българските територии са групирани в Скопска бановина (Вардарска Македония заедно с Враня, Пирот и Лесковец) и в Моравска бановина с център Ниш. Александър Караджорджевич е регент на Сърбия (1914 г.–1921 г.) и крал на Югославия от 1921 до 1934 г. Във външната си политика се придържа към сближение с Антантата. Убит е в Марсилия заедно с френския външен министър Л. Барту от Влaдо Черноземски.1926 г.\r\nВ Германия е основана авиокомпания “Луфтханза”. Тя е най-голямата германска въздухоплавателна компания. Луфтханза е основен член на обединението Star Alliance, което е едно от водещите световни въздухоплавателни обединения. Компанията е създадена през 1926 г., като резултат от сливането между \"Deutsche Aero Lloyd\" (DAL) и \"Junkers Luftverkehr\" на 6 януари същата година. Пълното име на компанията e : Deutsche Luft Hansa Aktiengesellschaft. Името Lufthansa произлиза от Luft (германската дума за въздух) и Hansa (търговската организация Hanseatic, управляваща големи части от северна Европа през средните векове).1916 г.\r\nПарламентът във Великобритания приема закон за задължителна военна повинност.1912 г.\r\nНю Мексико става 47-ят щат на САЩ. Ню Мексико е един от планинските щати, разположен в югозападната част на САЩ. Населението му се състои от местни американци, хора с испански произход, чиито предци са дошли в града през XVI век. През 1560 г. испански изследовател кръщава района на север от Мексико Nuevo Mexico (Ново Мексико). По-късно името е преведено на английски език и е запазено до наши дни. Днес Ню Мексико е известен като “Земя на магията”. През 1851 г. столица на щата става Санта Фе.1862 г.\r\nВ Русия са утвърдени Временни правила за устройство на полицията.1842 г.\r\nПо време на първата Англо-Афганистанска война (1838-1842 г.) под натиска на афганистанската армия, английската войска отстъпва от Кабул.1838 г.\r\nВ Мористаун (Ню Джърси) Самуел Морз и Алфред Уайл правят първата демонстрация на конструирания от тях телеграфен апарат.\r\nСамуел Морз е американски изобретател и художник. През 1837 г. изобретява електромагнитния телеграфен апарат, една година по-късно разработва телеграфен код на Морз. Рисува предимно исторически композиции и портрети. Основател и пръв президент е на Националната академия по дизайн в Ню Йорк.1582 г.\r\nПодписан е Ям-Заполският договор (Ливонска война 1558 – 1583 г.), 10-годишно примирие, между Русия и Реч Посполита (Литва и Полша обединени в една държава), според който Русия се отказва от своите завоевания в Ливoния.\r\nЛивонската война е война на Русия с Ливонския орден, Швеция, Полша и Великото Литовско княжество за Пр***тика и излаз на Русия на Балтийско море. В началото на войната (до 1561 г.) руската армия разгромява Ливонския орден. По-късно (до 1578 г.) бойните действия се водят с променлив успех, русите завладяват много пр***тийски крепости. След 1579 г. съотношението на силите вътре в Русия се изменя, поради което цар Иван IV Грозни е принуден да премине към отбранителна война (отбраната на Псков през 1581-1582 г., отбраната на Полоцк и др.). Ливонската война завършва с подписването на Ям-Замполското (1582 г.) и Плюското примирие, които са неизгодни за Русия. Независимо от това противниците на Русия се отказват от претенциите си за Псков, Новгород и Смоленск, защото Русия се отказва от излаза на Балтийско море.1579 г.\r\nСключен е съюзът от Арас. Той е сключен посредством договор, подписан в Арас (Атрехт), според който южните щати от Испанска Нидерландия, днешна Валония, Нор дьо Кале и Пикарди (Франция), изразяват своята лоялност към испанския крал Филип ІІ и признават Дон Хуан Австрийски за феодал. Араският съюз се разграничава от Утрехтския съюз, подписан по-късно през същия месец.1535 г.\r\nИспанският конкистадор Франсико Писаро открива града Лос Рейес де Лима (Лима) на пустинния тихоокеански бряг на Южна Америка, който той нарича “Град на боговете”. След като Писаро завладява великата империя на Инките, Лима става столица на Перу и административен център с важно значение за испанска Южна Америка.\r\nЛима е най-големият политически, културен и икономически център в държавата. Градът е известен с многобройните църкви и катедрали в колониален стил, сред които църквите Сан Педро (1638 г.), Сан Доминго (1599 г.), и масивната катедрала Сан Франциско (завършена в средата на 1680 г.), прочута с катакомбите и библиотеката си.1352 г.\r\nФренският крал Жан II Добрият въвежда отличието, орден - Звезда. Медал, който и до днес се връчва по една или друга форма в много държави по света.  \r\nЖан II е френски крал, син на Филип VI и Жана Бургундска. Жан е херцог на Нормандия и граф на Анжу и Мен от 1332 до 1350 г., граф на Поатие от 1344 до 1350 г. и херцог на Гийена от 1345 до 1350 г.\r\nРоден е на 16 април 1319 г. На 28 юли 1332 година Жан се жени за Бон дьо Люксембург. Коронясан е за крал на Франция през 1350 г. в Реймс. Жан е обграден от слаби и бедни администратори, които предпочитат да живеят на негов гръб. Основната им цел е да грабят кралската хазна.\r\nВ битката при Поатие през 1356 г. английският престолонаследник Едуард Черния принц разгромява Жан и френският крал е откаран в Англия като пленник. Докато бъде договорен мирът, той е затварян последователно в Уиндзор, Хертфорд, замъка Съмъртън в графство Линкълн и накрая в Лондонската кула. Като затворник англичаните му дават всички кралски привилегии и той се наслаждава на царствен живот. Договорът от Бретини през 1360 г. определя откуп от 3 милиона ливри за свободата на Жан. В замяна за Жан англичаните получават сина му, граф Луи, докато Жан се върне във Франция и събере парите за откупа си. Докато Жан събира парите, Луи бяга от Англия. Ядосан, че синът му нарушава кралското достойнство и неспособен да събере парите за откупа, Жан се предава отново на англичаните. Пристига в Англия в началото на 1364 г. и печели възхищението на англичаните.\r\nУмира няколко месеца по-късно в Лондон. Тялото му е отнесено във Франция и погребано в Сен Дени. Жан е наследен на трона от синът си Шарл V.На тази дата са родени:1938 г.\r\nРоден е италианският певец Адриано Челентано. През 1957 г. печели конкурса за рокендрол в Двореца на спорта в Милано с песента “Ще ти кажа чао”. През 1961 г. песента му “24 000 целувки” е втора в Сан Ремо. През 1962 г. организира “Клан Челентано” - фирма за производство на грамофонни плочи и филми. През 1966 г. участва на фестивала в Сан Ремо, а през 1970 г. печели първа награда на фестивала (песента “Който не работи, не люби” изпълнява заедно със съпругата си Клаудия Мори). Снима се в много филми, на част от които е продуцент, сценарист, автор на музиката.\r\nАлбуми: “24 000 baci”, “Azzuro”, “Prisencoli”, “Don’t Play that Song”, “Svatilation” (1977), “Soli” (1979) “Deus”, “Grand Amore”, “Un po’ Artista, un po’no” (1980), “I Ragazzo dal juke box”, “Il tud bacio e come un rock” (1981) “Storia D’Amore” (1982), “Atmosfera”, “I mili Americani tre puntini” (1984), “Joan Lui” (1985), “La Pubblica Ottusitа” (1987), “II Re Degli Ignoranti” (1991 г.), “Superbest” (1992 г.), “Nostal Rock” (1994), “Ti Avro” (1994), “Quel Punto” (1994), “Arrivano Gli Uomini” (1996), “Me, Live!” (1996), “Alla Corte del Remix” (1997), “Azzurro/Una Carezza in un Pugno” (1997), “Le Robe Che Ha Detto Adriano” (1997), “Mina + Celentano” (1998 г.), “Buona Sera Signorina” (1999), “Io Non So Parlar d’Amore” (1999), “New 2000” (2000), “Esco Di Rado” (2000), “In Concerto Di” (2001) и др.1935 г.\r\nРодена е Маргарита Гомес Асебо и Сехуела - съпруга на Симеон Сакскобургготски. Омъжена за него на 21 януари 1962 г. От брака си имат пет деца: Кардам, Кирил, Кубрат, Константин-Асен и Калина. Не се занимава с политическа дейност.1933 г.\r\nРоден е Олег Григориевич - руски летец космонавт, 2 пъти герой на СССР (1973 г., 1978 г.). Лети на космическите кораби “Союз-12” (септември 1973 г.), на “Союз-26,-27” и орбиталната станция “Салют-6” (януари 1978 г.), на “Союз Т-3” и орбиталната станция “Салют-6” (ноември- декември 1980 г.).1878 г.\r\nРоден е Карл Сандбърг - американски поет. Дебютът му е през 1916 г. - “Стихове за Чикаго”. Издава сборниците “Разбивачи” (1918 г.), “Дим и стомана” (1920 г.) и др. Автор е на поемата “Народът - да” (1936 г.), в която намират израз радикалните му настроения през 30-те години на ХХ век. По-късно в творчеството му започва да преобладава философската лирика (“Мед и сол”, 1963 г.). Известни са неговият исторически роман “Скалата на спомените” (1948 г.) и биографията на А. Линкълн (т. 1-6, 1926-1939 г.), за която получава наградата  “Пулицър” за история през 1940 г. Печели същата награда за поезия през 1951 г.1832 г.\r\nРоден е Гюстав Доре - френски график, френски илюстратор на книги. Неговите илюстрации красят много класически произведения, сред които “Ад” на Данте (1861 г.), “Дон Кихот” на Мигел де Сервантес (1863 г.), “Изгубеният рай” на Джон Милтън (1865 г.) и Библията (1866 г.).1822 г.\r\nРоден е Хайнрих Шлиман - германски археолог, полиглот. До 1863 г. е търговец на едро, през 1868 г. заминава за Гърция. През 1869 г. открива местонахождението и разкопава Троя, по-късно - Микена и крепостта в древногръцкия град Тиринт.1412 г.\r\nРодена е Жана д'Арк - френска национална героиня. Вдъхновява борбата на френския народ против английските нашественици по време на Стогодишната война 1337-1453 г. През 1430 г. е пленена от бургундците и е предадена на англичаните. Изгорена е като еретичка. През 1456 г. е реабилитирана, през 1920 г. е канонизирана за светица от католическата църква.1367 г.\r\nРоден е Ричард II - английски крал (1377-1399 г.) от династията Плантагенети. През 1377-1388 г. негов регент е чичо му Джон, дук на Ланкастър. Властта му е оспорвана от братовчед му Хенри IV. След военен поход в Ирландия Ричард II е изоставен от привържениците си и абдикира през 1399 г. Умира в затвора на 14 февруари 1400 г.На тази дата умират: 2004 г.\r\nУмира Пиер Чарлз, министър-председател на Доминика1974 г.\r\nУмира Хосе Давид Сикейрос - мексикански художник. Възпитаник е на Художествената академия “Сан Карлос”, един от най-видните представители на монументалната живопис. Най-известни произведения: “Стихии” (1922-1923 г.); “Селска майка” (1929 г.), “Реакция и реакционери” (1946 г.); “Обликът на нашия век” (1947) и др.1945 г.\r\nУмира Владимир Вернадски - руски естествоизпитател, минералог и кристалограф, основоположник на геохимията, биогеохимията, радиогеологията и учението за биосферата, мислител, организатор на редица научни учреждения. Директор на Биохимическата лаборатория (бивш Отдел за живите вещества) към АН на СССР (1927-1945), превърнала се впоследствие в Институт по геохимия и аналитична химия \"В. И. Вернадски\". В \"Опит за описателна минералогия\" (1908-1922 г.) и \"История на минералите от земната кора\" (1923-1936 г.) предлага нова еволюционна теория за произхода на минералите (генетична минералогия). Първи в Русия въвежда спектралния метод за разрешаване на геохимични задачи. Изследва редки химически елементи и изоморфни съединения. Предсказва значението на радиоактивните вещества (1911 г.). Разглеждайки водата като минерал (\"История на минералите в земната кора\"), поставя началото на минералогията на водите. Развива учението за единството на водите на Земята. Поставя основите на съвременното учение за биосферата. Нарича съвкупността от живи организми в биосферата живо вещество. Според него под влияние на научните достижения и човешкия труд биосферата постепенно преминава в ново състояние - нoосфера (сфера на разума). Идеите на Вернадски за ноосферата са огромно философско обобщение, възникнало от съприкосновението на биогеохимия и история на науката. В научните си разработки отделя голямо внимание на фундаменталните философски проблеми на естествознанието. От школата на В. излизат А. Е. Ферсман, Д. И. Щербаков, А. П. Виноградов, В. Г. Хлопин, К. А. Власов, Я. В. Самойлов и др.1919 г.\r\nУмира Теодор Рузвелт - американски политик, президент на САЩ от 1901 г. до 1909 г. Теодор Рузвелт е роден през 1858 г. Член е на Републиканската партия. Депутат е в Конгреса от 1897 г.; губернатор на Ню Йорк от 1898 г.; вицепрезидент. След убийството на президента Маккинли заема неговото място. Той е един от американските президенти, прокарал много антитръстови закони. По време на управлението му САЩ окупират Куба, Филипините и Панама, която се отделя от Колумбия. След 1904 г. прокарва разширено тълкуване на т. нар. \"доктрина Мънро\", според която САЩ защитават интересите на държавите в цялото западно полукълбо. По негова инициатива е подписан Портсмънският мирен договор, който слага край на войната между Русия и Япония. Противопоставя се на присъединяването на САЩ към ОН. Рузвелт е лауреат на Нобелова награда за мир през 1906 г.1884 г.\r\nУмира Грегор Йохан Мендел - австрийски естественик, създател на учението за наследствеността. Живее и работи в манастир до гр. Бърно (Чехия). Чрез опити върху кръстосването на различни сортове грах открива законите на наследствеността и определя основните термини на теорията на наследствеността (1856-1863 г.). Формулира принципите за отдалечаване на признаците и комбиниране на наследствените фактори; проследява наследяването на признаците в няколко поколения. Резултатите са описани в “Опити върху растителни хибриди” (1866) г..1852 г.\r\nУмира Луи Брайл - френски тифлопедогог, създател на азбуката за слепи. Брайл поставя в основата на своето писмо шестточието, включващо две вертикални колонки от по три точки, като чрез 63 комбинации създаване символи за буквите от френската азбука, пунктуационни знаци, математическата система и нотопис, в който заема петолинието с т. нар. интервални знаци за означаване на акордите. От 1828 г. работи като учител в Кралския национален институт за слепи в Париж, където преподава география и алгебра. Той създава и прототипа на пособието за писане, познато с името Брайлова плоча, двуредка с брайлови клетки, движеща се по дървена рамка. Появяването на плочата слага началото на нов начин на писане и четене, който променя изцяло живота на слепите. През 1952 г. правителството на Франция решава тленните му останки да бъдат пренесени от Купврей в Пантеона.1831 г.\r\nУмира Рудолф Кройцер - френски цигулар, композитор и диригент. Роден е на 16 ноември 1766 г. във Версай. Един от основоположниците е на френската виолонистка школа от ХIХ в. Бетховен му посвещава соната за цигулка и пиано (т. нар. “Кройцерова соната”). Автор е на концерти за цигулка и оркестър, опери, балети и др.1829 г.\r\nУмира Йозеф Добровски– чешки филолог, абат от йезуитския орден, смятан за родоначалник на славистиката. Пише на чешки, немски и латински език по въпроси на историята, литературата, езиците. Формулира правилата на прозодията (1795 г.). Член е на Руската академия на науките (1828 г.). Противник е на германизацията на славяните. През 1822 г. издава най-доброто си съчинение (на латински език) \"Основите на старославянския език\".За изготвянето на историческата справка на Агенция “Фокус” са използвани следните източници:", "date": "2018.01.06", "title": "Денят 6 януари в световната история"}
{"url": "http://www.focus-news.net/news/2018/01/06/2474130/plovdiv-patnite-nastilki-po-usoynite-i-planinski-rayoni-na-oblastta-sa-obraboteni-sreshtu-zaledyavane-i-sa-normalno-prohodimi.html", "text": "Пътните настилки по усойните и планински райони на Пловдивска област са обработени срещу заледяване и са нормално проходими. Това съобщиха за Радио „Фокус” – Пловдив от Областното пътно управление. Движението по основните направления в областта се осъществява с нормална интензивност и без затруднения. По-интензивен трафик се отчита по участъка на автомагистрала „Тракия”, също по пътищата Пловдив – Асеновград – Смолян и Пловдив – Карлово. Опасност от падащи камъни има по направленията Асеновград – Смолян и Кричим – Девин, също в района на проходите Козница и Стражата. Ограничено е движението на МПС над 12 тона през прохода Троян – Кърнаре и по пътя Югово – Лъки – Здравец, в отсечката град Лъки – пътно кръстовище за хижа Момчил юнак.\r\nТрафикът на територията на град Пловдив също се осъществява с нормална интензивност и без затруднения. Няма струпване на автомобили по главните булеварди и по входно-изходните артерии. Пътните настилки на територията на града са сухи и нормално проходими. От 11.30 до 14.00 часа днес се затваря за движение бул. „Цар Борис III Обединител”, в участъка от кръстовището с бул. „Шести септември” до бул. „България”, поради преминаване на литийно шествие за Йордановден. За същия период от време, поради преминаване на шествието, се затваря и западното платно на бул. „Цар Борис III Обединител”, в участъка  от ул. „Криволак”, ул. „Железарска” до кръстовището с бул. „Шести септември”. Маршрутите  на  автобусни линии  №1, 4, 7, 9, 15, 25 и 27 от вътрешноградския транспорт се променят двупосочно.\r\nТони МИХАЙЛОВ", "date": "2018.01.06", "title": "Пловдив: Пътните настилки по усойните и планински райони на областта са обработени срещу заледяване и са нормално проходими"}
{"url": "http://www.focus-news.net/news/2018/01/06/2474131/sofiya-170-ta-godishnina-ot-rozhdenieto-na-hristo-botev-shte-bade-otbelyazana-v-grada.html", "text": "170-та годишнина от рождението на великия български революционер, поет и публицист Христо Ботев ще бъде отбелязана в града, съобщиха от пресцентъра на Столична община. Тържественото честване ще се проведе от 13.00 часа пред бюст-паметника на Христо Ботев в Борисовата градина. В програмата ще участват актьорите Силвия Лулчева и Пламен Манасиев, мъжки вокален ансамбъл „България” с художествен ръководител акад. Валентин Бобевски и Гвардейският представителен духов оркестър.\r\nСлово ще произнесе и заместник-кметът на Столична община доц. д-р Тодор Чобанов. Организатори на празничното събитие са Столична община, Министерство на отбраната на Република България и Общонародна фондация „Христо Ботйов”.", "date": "2018.01.06", "title": "София: 170-та годишнина от рождението на Христо Ботев ще бъде отбелязана в града"}
{"url": "http://www.focus-news.net/news/2018/01/06/2474132/sliven-yordanovden-shte-bade-otbelyazan-v-grada-po-initsiativa-na-grazhdansko-sdruzhenie-sveti-georgi-pobedonosets.html", "text": "Йордановден – Богоявление ще бъде отбелязан в Сливен по инициатива на гражданско сдружение „Свети Георги – Победоносец”. Това съобщи пред Радио „Фокус” – Сливен представителят на организацията Стефан Христов. По случай християнски празник ще бъде отслужен водосвет. Богослужението ще се състои днес от 11.00 часа и ще завърши с хвърлянето на кръста във водите на реката.\r\nСлед това ще се проведе вече традиционното „Мъжко хоро”.\r\nПразникът се организира съвместно със Сливенската Митрополия.", "date": "2018.01.06", "title": "Сливен: Йордановден ще бъде отбелязан в града по инициатива на гражданско сдружение „Свети Георги – Победоносец”"}
{"url": "http://www.focus-news.net/news/2018/01/06/2474133/afp-dva-samoleta-sa-se-sblaskali-na-mezhdunarodnoto-letishte-v-toronto-saobshtava-se-za-edin-ranen.html", "text": "Два самолета са се сблъскали на писта на международното летище в Торонто, което е наложило пасажерите да бъдат изведени от машините през аварийните им изходи, предава AFP.\r\nИнцидентът със самолети на авикомпаниите WestJet и Sunwing – втори по рода си на канадското летище за пет месеца, се е случил малко след 18 часа местно време в петък. \r\nНяколко часа след сблъсъка летищните власти увериха, че всички пътници се намират в безопасност в един от терминалите, като добавиха, че лице от персонала на летището е настанен в болница заради получени наранявания при изпълняване на служебните си задължения. \r\nСъгласно разпространената информация, причина за произшествието са „екстремните метеорологични условия“ в района на летището.  Тереза Герова", "date": "2018.01.06", "title": "AFP: Два самолета са се сблъскали на международното летище в Торонто, съобщава се за един ранен"}
{"url": "http://www.focus-news.net/news/2018/01/06/2474134/silistra-ritual-po-hvarlyane-na-krasta-za-bogoyavlenie-shte-se-sastoi-v-tutrakan.html", "text": "Ритуал по хвърляне на кръста за Богоявление ще се състои в Тутракан. Това съобщиха от храма „Св. Николай“ в града. От 09.00 часа в храма ще бъде отслужена Света литургия и Голям водосвет. От 11.00 часа ще бъде изпълнен ритуалът по хвърлянето на кръста във водите на река Дунав от Кейовата стена.", "date": "2018.01.06", "title": "Силистра: Ритуал по хвърляне на кръста за Богоявление ще се състои в Тутракан"}
{"url": "http://www.focus-news.net/news/2018/01/06/2474135/plovdiv-zhitelite-na-asenovgrad-shte-otbelezhat-170-godini-ot-rozhdenieto-na-hristo-botev-s-poklonenie-pred-pametnika-na-geroya-i-retsital-po-negovi-stihove.html", "text": "Жителите на Асеновград ще отбележат 170 години от рождението на Христо Ботев. Това съобщиха за Радио „Фокус” – Пловдив от пресцентъра на Общината. От 11.00 часа пред паметника на бореца за свобода ще се състои тържествено поклонение по повод годишнината, организирано от Община Асеновград и НЧ „Св. преп. Паисий Хилендарски”. Програмата включва рецитал по Ботеви стихове в изпълнение на самобитната актриса Виктория Стефанова и поетесата Елена Славкова. Водещ ще бъде председателят на литературен клуб „Орфей” Йордан Кожухаров. Раждането на една от най-великите личности в историята на България Христо Ботев ще бъде отбелязано и с поднасяне на венци и цветя в знак на почит и признателност към делото му.\r\nТони МИХАЙЛОВ", "date": "2018.01.06", "title": "Пловдив: Жителите на Асеновград ще отбележат 170 години от рождението на Христо Ботев с поклонение пред паметника на героя и рецитал по негови стихове"}
{"url": "http://www.focus-news.net/news/2018/01/06/2474136/bbc-rezhdep-tayip-erdogan-smamri-frenski-zhurnalist-zaradi-vapros-za-turski-dostavki-na-orazhiya-v-siriya.html", "text": "В рамките на посещението си в Париж държавният глава на Турция Реджеп Тайип Ердоган смъмри репортер на френски телевизионен канал, който му отправи въпрос за докладите, съгласно които през 2015 г. разузнавателните служби на Анкара са изпращали оръжия в Сирия, предава BBC.\r\nНа пресконференция в Париж Ердоган обвини журналиста, че „говори като гюленист\" – участник в мрежата, която според Анкара стои зад опита за държавен преврат от лятото на 2016 г.  Тереза Герова", "date": "2018.01.06", "title": "BBC: Реждеп Тайип Ердоган смъмри френски журналист заради въпрос за турски доставки на оръжия в Сирия"}
{"url": "http://www.focus-news.net/news/2018/01/06/2474137/veliko-tarnovo-chastichno-mokri-sa-patnite-nastilki-v-grada-i-oblastta-trafikat-e-spokoen.html", "text": "Частично мокри са пътните настилки на територията на града. Времето е ясно и слънчево. Трафикът в сутрешните часове на почивния ден е спокоен, движението се осъществява нормално, предаде репортер на Радио „Фокус” – Велико Търново. Допълнително въведени ограничения няма. Светофарите навсякъде работят нормално, с изключение на този при Западен пътен възел, при отсечката за голям хипермаркет. В по-голямата част от областта времето също е облачно. Настилките са частично мокри, в по-усойните места – заледени. \r\nОт Агенция „Пътна инфраструктура” съветват водачите да карат внимателно и със съобразена скорост. От КАТ „Пъна полиция” припомнят, че в региона има поставени две стационарни и пет мобилни камери, които следят за скоростта на движение. Стационарните са по път I-4 Севлиево-В.Търново при км 116+650 м в ляво, до бензиностанцията в землището на село Момин сбор. В отсечката максималната скорост за движение в двете посоки е 60 км/ч. Втората камера също е по път I-4, но при км 133+490 м в дясно, до складовата база  в землището на село Шереметя.\r\nЛуиза ТРАНЧЕВА", "date": "2018.01.06", "title": "Велико Търново: Частично мокри са пътните настилки в града и областта, трафикът е спокоен"}
{"url": "http://www.focus-news.net/news/2018/01/06/2474138/sofiya-po-povod-170-godini-ot-rozhdenieto-na-hristo-botev-na-pl-slaveykov-shte-se-sastoi-chetene-na-stihove-na-poeta.html", "text": "Столична библиотека, Литературно-историческа школа „Д-р Кръстьо Кръстев” на Нов български университет и Институт за литература при БАН организират Юбилейно паметно утро по случай 170 години от рождението на Христо Ботев. Това съобщиха от пресцентъра на Столична община. От 11.00 часа днес пред Столична библиотека на пл. „Славейков” 4 ще прозвучат стихове на Ботев и посветени на автора на „Хаджи Димитър” творби, прочетени от известните български творци Пламен Дойнов, Марин Бодаков, Аксиния Михайлова, Анджела Родел, Иван Христов, Димитър Христов, Ана Багряна и др. на някои от европейските езици. Слова ще произнесат доц. Елка Трайкова и проф. Михаил Неделчев. В събитието ще вземат участие ученици от Софийската гимназия по строителство, архитектура и геодезия „Христо Ботев”.\r\nВ Мраморното фоайе на партера на библиотеката е представена документална изложба с издания на книги от Христо Ботев, преведени на различни езици (английски, немски, френски, испански, чешки, сръбски, румънски, руски и др.) и някои от най-старите български издания от и за поета: факсимиле на Последното писмо на Ботев от парахода „Радецки”, публикувано в първото издание на съчиненията му под редакцията на Захари Стоянов от 1888 г., пълни съчинения под редакцията на Иванка Ботева от 1907 г., превод от Хр. Ботев на драмата „Кремуцкий корд” от Костомаров, 1893 г. и др. \r\nЩе бъдат показани издания на „Балкантон”, които съдържат: Ботеви песни; рецитал от стихове на Хр. Ботев в изпълнение на Любомир Кабакчиев, Кирил Янев и Йордан Матев; автопортрет на Хр. Ботев – композиция от негови писма, документи и др. и стихове от Хр. Ботев и Ив. Вазов в изпълнение на Стефан Гецов.", "date": "2018.01.06", "title": "София: По повод 170 години от рождението на Христо Ботев на пл. „Славейков” ще се състои четене на стихове на поета"}
{"url": "http://www.focus-news.net/news/2018/01/06/2474139/vidin-vrachanskiyat-mitropolit-grigoriy-oglavi-bogosluzheniyata-na-bogoyavlenie.html", "text": "Днес Негово високопреосвещенство Врачанският митрополит Григорий, наместник на овдовелия Видински епархийски престол, ще предстоява богослуженията във Видин, предаде репортер на Агенция \"Фокус\". Началото беше в 8.00 ч. в катедралния храм  “Св. Димитър Солунски” с утреня, последвана от архиерейска света Литургия и Велик водосвет. В 11 часа литийно шествие от жители на града, предвождано от Врачанския митрополит Григорий и кмета Огнян Ценков, ще тръгне от храма и ще стигне до река Дунав. Там ще бъде направено хвърлянето на светия кръст в реката. \r\nНикола ПЕТКОВ", "date": "2018.01.06", "title": "Видин: Врачанският митрополит Григорий оглави богослуженията на Богоявление"}
{"url": "http://www.focus-news.net/news/2018/01/06/2474140/blagoevgrad-s-traditsionnoto-ledeno-horo-i-vodosvet-na-boynoto-zname-na-voenno-formirovanie-26-400-v-grada-shte-bade-otbelyazan-yordanovden.html", "text": "На Богоявление по традиция в река Благоевградска Бистрица ще бъде хвърлен кръст за здрава и успешна година на този, който го извади от водите, както и на всички жители на Благоевград. Празничният ден ще започне от 7.30 часа в храм „Въведение Богородично“, където ще бъде отслужен Велик Богоявленски водосвет, по време на който ще бъде осветен кръстът. Ритуалът по неговото хвърляне във водата, ще започне от 10.30 часа при моста в района на паметника на Ильо Войвода. Това съобщиха от пресцентъра на Община Благоевград. Всички желаещи да извадят кръста от водите на река Благоевградска Бистрица могат да подадат заявление за участие в администрацията на православния храм „Въведение Богородично“ до 10.00 часа на 6 януари включително. За поредна година кукерската група от „Плаж махала“, облечени в български носии ще влязат във водите на Благоевградска Бистрица, за да изиграят така нареченото „Ледено хоро“. Веднага след това ще бъде отслужен водосвет на бойното знаме на Военно формирование 24 600. \r\nВ 11.15 часа на площад „Народни будители” жители и гости на Благоевград ще отбележат 170 години от рождението на българския поет и революционер Христо Ботев с ритуал по полагане на цветя пред бюст- паметника на героя.", "date": "2018.01.06", "title": "Благоевград: С традиционното \"Ледено хоро\" и водосвет на бойното знаме на Военно формирование 26 400 в града ще бъде отбелязан Йордановден"}
{"url": "http://www.focus-news.net/news/2018/01/06/2474141/nrd-mevlyut-chavushoglu-v-goslar-politsiyata-e-dobre-podgotvena-za-vizitata-na-turskiya-vanshen-ministar.html", "text": "В събота, 6 януари, министърът на външните работи на Турция Мевлют Чавушоглу ще бъде приет за среща от германския си колега Зигмар Габриел в родния му град Гослар, провинция Долна Саксония. В очакване на пристигането на първия дипломат на Анкара местните правоохранителни органи увериха, че са „адекватно и добре подготвени“ за визитата на Чавушоглу, предава NRD.\r\n„До този момент не са регистрирани заявки за демонстрации или протести“, поясни говорителят на полицията в града Маркус Людке, като допълни, че не се планира затваряне на улици в Гослар заради посещението на турския външен министър. \r\nОчаква се Чавушоглу да бъде посрещнат на летището в Гослар в сутрешните часове на деня, след което заедно със Зигмар Габриел ще разгледат някои от забележителностите на града. Турските медии съобщиха по-рано, че Чавушоглу пристига в Германия по покана на първия дипломат на Берлин – информация, която властите на ФРГ към момента все още не са потвърдили.  Тереза Герова", "date": "2018.01.06", "title": "NRD: Мевлют Чавушоглу в Гослар – полицията е „добре подготвена“ за визитата на турския външен министър"}
{"url": "http://www.focus-news.net/news/2018/01/06/2474142/pernik-v-tri-naseleni-mesta-ot-obshtinata-shte-hvarlyat-krasta-za-yordanovden.html", "text": "Смелчаци ще вадят кръста от ледените води в пернишките села Драгичево и Рударци, и в град Батановци на големия християнски празник Св. Богоявление – Йордановден, съобщиха от пресцентъра на Община Перник.\r\nПо стар български обичай в църквата „Св. Успение Богородично“ в Драгичево в 10.30 часа ще започне водосвет за Йордановден. По-късно в 11.00 часа кръстът ще бъде хвърлен във водите на реката при местността \"Свини дол\" (Стадиона).\r\nДнес в 10.30 часа жителите на Батановци също ще вадят кръста, който ще бъде хвърлен в реката от моста в центъра на града. \r\nПриключи подготовката за Йорданов ден и в Рударци. Местните ще се съберат на заслона, над пречиствателната станция в селото. Там водосветът за здраве ще започне в 11.00 часа.", "date": "2018.01.06", "title": "Перник: В три населени места от общината ще хвърлят кръста за Йордановден"}
{"url": "http://www.focus-news.net/news/2018/01/06/2474143/pazardzhik-konstantiyskiyat-episkop-yakov-shte-oglavi-bogosluzheniyata-na-bogoyavlenie.html", "text": "Негово преосвещенство Константийският епископ Яков ще оглави богослуженията на Богоявление в Пазарджик, предаде репортер на Агенция \"Фокус\". Те ще започнат с архиерейска Златоустова света Литургия в катедрален храм \"Успение Богородично\" от 09:00 часа. От 10.30 часа е началото на  Литийно шествие до р. Марица . От 10.45 часа епископ Яков ще отслужи  Велик Богоявленски водосвет на брега на реката, след което ще последва хвърляне на кръста. \r\nНикола ПЕТКОВ", "date": "2018.01.06", "title": "Пазарджик: Константийският епископ Яков ще оглави богослуженията на Богоявление"}
{"url": "http://www.focus-news.net/news/2018/01/06/2474144/varna-ritual-po-osveshtavane-na-boynite-znamena-na-voennomorskite-sili-shte-se-provede-pred-katedralniya-hram-sv-uspenie-bogorodichno.html", "text": "Ритуал по освещаване на бойните знамена на Военноморските сили ще се проведе пред катедралния храм „Св. Успение Богородично”. Това съобщиха от пресцентъра на Военноморските сили. Ритуалът ще се проведе на Богоявление от 10.15 часа на площад „Св. св. Кирил и Методий” пред катедралния храм, непосредствено след завършване на Богоявленската литургия. Водосветът и благославяне на частите и техните бойни знамена се организират съвместно с Варненска и Великопреславска митрополия и Община Варна. В него ще участват представителни части от Варненския гарнизон и Представителният духов оркестър на ВМС. \r\nСтроят на представителните блокове от Военноморските и Военновъздушните сили ще приеме началникът на гарнизона контраадмирал Митко Петев, командир на Военноморските сили. \r\nСлед благославянето на бойните знамена ще се проведе шествие до паметника на Христо Ботев, където с военен ритуал ще бъдат положени венци и цветя по случай 170 години от рождението му. \r\nСлед ритуала шествието ще продължи до Първа буна, където ще се проведе църковният ритуал „Велик Богоявленски водосвет” и хвърляне на кръста в морето.", "date": "2018.01.06", "title": "Варна: Ритуал по освещаване на бойните знамена на Военноморските сили ще се проведе пред Катедралния храм „Св. Успение Богородично”"}
{"url": "http://www.focus-news.net/news/2018/01/06/2474145/dobrich-s-ritual-po-polagane-na-ventsi-i-tsvetya-v-kavarna-shte-badat-otbelyazani-170-godini-ot-rozhdenieto-na-hristo-botev.html", "text": "Днес отбелязваме 170 години от рождението на Христо Ботев. По този повод в 10.00 часа пред паметника на поета революционер в Градската градина ще бъдат положени венци и цветя. Това съобщиха от пресцентъра на Община Каварна.\r\nХристо Ботев е роден на 6 януари 1848 година в будното балканско градче Калофер, в семейството на даскал Ботьо Петков и Иванка Ботева. Знаменитият български поет и публицист, революционер и пламенен патриот, загинал за родината си, се превърна в символ на свободата за своето и поколенията след него. Ботев е една от безспорните фигури в българската история, гордост за всеки българин.\r\nБюст-паметникът на Христо Ботев се намира в сърцето на градския парк на Каварна, непосредствено до костницата на руските войни и паметникът на Васил Левски. Паметникът на великия български поет и революционер Христо Ботев бе изграден по инициатива на кмета на Каварна – г-жа Нина Ставрева и бе открит на 2 юни 2016 година.", "date": "2018.01.06", "title": "Добрич: С ритуал по полагане на венци и цветя в Каварна ще бъдат отбелязани 170 години от рождението на Христо Ботев"}
{"url": "http://www.focus-news.net/news/2018/01/06/2474146/stara-zagora-v-hram-sv-nikolay-mirlikiyski-shte-badat-osveteni-boynite-znamena-na-starozagorskiya-garnizon.html", "text": "По повод Богоявление в двора на храм „Св. Николай Мирликийски“ ще бъдат осветени бойните знамена на гарнизон Стара Загора. Това съобщиха от пресцентъра на Община Стара Загора. Протосингелът на Старозагорската митрополия архимандрит Богослов ще извърши водосвета в 11.30 часа. С литийно шествие участниците в ритуала ще стигнат до езерото в парк „Йордан Капсамунов” (до комплекс „Езерото”). В неговите води в 12.00 часа ще бъде хвърлен Богоявленският кръст.\r\nПо традиция на Богоявление в 13.00 часа на моста срещу минералната баня в курортното селище Старозагорски минерални бани отец Йордан Карагеоргиев ще отслужи Велик Богоявленски водосвет с ритуал по хвърляне на кръста във водите на реката. \r\nВ 11.00 часа с тържествен общоградски ритуал за полагане на венци и цветя пред бюст-паметника на Христо Ботев в парк „М.М. Кусев” Община Стара Загора ще отбележи 170-та годишнина от рождението на поета-революционер.", "date": "2018.01.06", "title": "Стара Загора: В храм „Св. Николай Мирликийски“ ще бъдат осветени бойните знамена на Старозагорския гарнизон"}
{"url": "http://www.focus-news.net/news/2018/01/06/2474147/pazardzhik-ritual-po-izvazhdane-na-svetiya-krast-ot-vodata-po-povod-bogoyavlenie-shte-se-provede-v-trite-kvartala-na-velingrad.html", "text": "Ритуал по изваждане на Светия кръст от водата по повод Богоявление ще се проведе в трите квартала на Велинград, съобщи за Радио „Фокус“ – Пазарджик Бояна Кирилова от Общината. Тя обясни, че на Йордановден в кварталите „Чепино“, „Каменица“ и „Лъджене“ ще бъде отслужена тържествена литургия. След това ще се проведат литийни шествия от храм „Свети Георги“ в кв. „Чепино“ до езерото Клептуза за хвърляне на кръста; от храм „Света Троица” в кв. „Каменица“ до плаж „Терма“ за хвърляне на кръста и литийно шествие от храм „Света Богородица” в кв. „Лъджене“ до централния плаж. Ритуалите по хвърляне на кръста на Йордановден започват след това като първият е в 11.00 часа в квартал „Чепино“, следван от този в квартал „Каменица“ в 11.30 часа и в квартал „Лъджене“, който ще започне в същия час.\r\nВаня НИКОЛОВА", "date": "2018.01.06", "title": "Пазарджик: Ритуал по изваждане на Светия кръст от водата по повод Богоявление ще се проведе в трите квартала на Велинград"}
{"url": "http://www.focus-news.net/news/2018/01/06/2474148/blagoevgrad-s-litiyno-shestvie-i-praznichen-vodosvet-zapochna-hristiyanskiyat-praznik-bogoyavlenie-v-simitli.html", "text": "С литийно шествие и празничен водосвет ще започне християнският празник Богоявление в Симитли. Това съобщи за Радио „Фокус“ – Пирин Таня Тасева, експерт „Връзки с обществеността“ към общината. По традиция шествието ще тръгне от църквата „Рождество на Пресвета Богородица” към моста над река Струма. Там десетки смелчаци ще се включат в богоявленския ритуал за изваждане на кръста. „Ритуалът по хвърлянето и изваждането на кръста в река Струма ще започне в 11:30 часа\", обясни Тасева. Тържествената служба за Йордановден беше проведена в храма в Симитли.„Фокус“ припомня: Миналата година от студените води на Струма богоявленския кръст извади младият Александър.\r\nЛивия НИНОВА", "date": "2018.01.06", "title": "Благоевград: С литийно шествие и празничен водосвет започна християнският празник Богоявление в Симитли"}
{"url": "http://www.focus-news.net/news/2018/01/06/2474149/tanjug-sasht-nyama-da-blokirat-ruskata-initsiativa-za-sazdavane-na-spetsializiran-sad-za-voenni-prestapleniya-v-kosovo.html", "text": "САЩ отправиха предупреждения към управляващите в Прищина, че ако парламентът на най-младата държава на Балканите отхвърли създаването на специализиран съд за военни престъпления, то Вашингтон няма да блокира руската инициатива в ООН за подобен трибунал в Косово, предава сръбската информационна агенция Tanjug, като се позовава на публикация във вестник Koha ditore.\r\nАгенцията припомня, че Вашингтон отправи подобни предупреждения и преди две години, когато депутатите в Прищина демонстрираха колебливост по въпроса за приемането на закона за създаването на специализирания съд.. Тереза Герова", "date": "2018.01.06", "title": "Tanjug: САЩ няма да блокират руската инициатива за създаване на специализиран съд за военни престъпления в Косово"}
{"url": "http://www.focus-news.net/news/2018/01/06/2474150/pss-dobri-sa-usloviyata-za-turizam-v-planinite.html", "text": "Добри са условията  за туризъм в планините. Това съобщиха за Агенция „Фокус” от Планинската спасителна служба (ПСС) към Българския червен кръст. Навсякъде времето е спокойно, температурите са по-високи от обичайните. На места има оскъдна снежна покривка. Лифтовите съоръжения работят във всички ски курорти. За първи път днес е отворена писта „Витошко лале“.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2018.01.06", "title": "ПСС: Добри са условията  за туризъм в планините"}
{"url": "http://www.focus-news.net/news/2018/01/06/2474151/veliko-tarnovo-sveta-liturgiya-se-otsluzha-v-katedralniya-hram-rozhdestvo-na-presveta-bogoroditsa-po-povod-bogoyavlenie.html", "text": "Камбанен звън постави началото на празничния ден във Велико Търново. Днес отбелязваме Богоявление или Йордановден. По този повод във всички по-големи църкви в страната ще бъдат отслужени света литургия и богоявленски водосвет. Във Велико Търново богослужението се провежда в катедралния храм „Рождество на Пресвета Богородица”, което започна точно в 09.00 часа, предаде репортер на Радио „Фокус” – Велико Търново. След това в 10.30 часа от светата обител ще тръгне литийно шествие, което ще приключи на площад „Цар Асен I”. Там от 10.45 часа ще се проведе ритуал за благославяне и водосвет на бойните знамена на Национален военен университет „Васил Левски”, знамената на Областния и Общинския съвет на Съюза на офицерите и сержантите от запаса и резерва. \r\nРитуалът за хвърляне на богоявленския кръст във водите на река Янтра ще се състои в 11.15 часа и ще се проведе край Владишкия мост в квартал „Асенов“.\r\nОрганизатори на събитията са Национален военен университет „Васил Левски”, Община Велико Търново и Великотърновската света митрополия.\r\nЛуиза ТРАНЧЕВА", "date": "2018.01.06", "title": "Велико Търново: Света литургия се отслужа в катедралния храм „Рождество на Пресвета Богородица” по повод Богоявление"}
{"url": "http://www.focus-news.net/news/2018/01/06/2474152/sitel-makedoniya-balgarkata-koyato-be-otkrita-martva-na-ostrov-kefaloniya-e-bila-obyavena-za-izcheznala-ot-semeystvoto-y.html", "text": "Лиляна Ботушева, 23-годишната българка, която бе открита мъртва на гръцкия остров Кефалония на 2 януари, е била обявена за изчезнала от семейството й още през юли миналата година, предава македонският телевизионен канал „Сител“.\r\nТелата на Лиляна и 30-годишния й партньор с германски произход бяха открити от собственика на ваканционния имот, който двамата са наели на 26 декември. Властите предполагат, че двойката е извършила ритуално самоубийство, като първа живота си е отнела българката. Уточнява се, че двамата са намерени с кръв, ножове и свещи. На врата си Лиляна е носила пентаграм. Смъртта им е настъпила в резултат на рани, получени от хладно оръжие. Те са извършили самоубийство 24 часа преди първото пълнолуние на 2018 г., когато започва т.нар. Месец на вълка. Предполага се, че двамата са членували в секта. Тереза Герова", "date": "2018.01.06", "title": "„Сител“ (Македония): Българката, която бе открита мъртва на остров Кефалония, е била обявена за изчезнала от семейството й"}
{"url": "http://www.focus-news.net/news/2018/01/06/2474153/shumen-obshtinata-i-komandvaneto-na-shumenskiya-garnizon-organizirat-tarzhestven-vodosvet-po-povod-bogoyavlenie.html", "text": "Община Шумен и Командването на Шуменския гарнизон организират тържествен водосвет на Богоявление. Това съобщиха от пресцентъра на Общината. Ритуалът по освещаване на бойните знамена и светини на Българската армия ще започне в 11.00 часа пред сградата на Община Шумен. Празничният водосвет ще бъде отслужен от свещеноиконом Красимир Капитанов от храма „Свети Три Светители” в Шумен. В церемонията ще участват представителни роти от Шуменския гарнизон, членове на Националното дружество „Традиция” – клон Шумен и Родолюбивия комитет „Крум Страшни”. Водещ на ритуала ще бъде полковникът от запаса Мишо Йорданов.", "date": "2018.01.06", "title": "Шумен: Общината и Командването на Шуменския гарнизон организират тържествен водосвет по повод Богоявление"}
{"url": "http://www.focus-news.net/news/2018/01/06/2474154/ritual-po-hvarlyane-na-krasta-za-bogoyavlenie-shte-se-sastoi-v-plovdiv-asenovgrad-i-karlovo.html", "text": "Ритуал по хвърляне на кръста за Богоявление ще се състои в Пловдив, Асеновград и Карлово, предаде репортер на Радио „Фокус“ – Пловдив. Програмата за Йордановден в Асеновград започна в 08.30 часа с литийно шествие от храмовете на града до пешеходния мост. В момента там се отслужва Велик Богоявленски водосвет, а около 09.30 часа ще се извърши ритуално хвърляне на кръста в река Чая. Тържественото освещаване на бойните знамена на Военно формирование 24490 ще започне от 09.30 часа на пл. „Акад. Николай Хайтов“. Програмата за Богоявление ще завърши на площада с концерт с народна музика с участието на Ваня Вълкова и приятели.\r\nОтбелязването на Богоявление в Карлово започна още по-рано. В 08.00 часа започна Празничната Света литургия в църквите „Св. Николай” и „Св. Богородица” в Карлово. От 09.30 часа ще се отслужи Велик Богоявленски водосвет на Желязков мост. Тогава ще се извърши освещаването на бойното знаме на 61-ва Стрямска механизирана бригада в Карлово и знамената на военно-патриотични организации, както и ритуал по хвърляне на Богоявленския кръст.\r\nВ момента в Пловдив митрополит Николай отслужва архиерейска света Литургия в катедрален храм „Успение Богородично“. От 12.00 часа митрополитът ще извърши освещаване на воинските знамена, от 12.30 часа – Велик водосвет на река Марица, срещу Водната палата, където ще се състои и ритуала по хвърляне на Богоявленския кръст. \r\nТони МИХАЙЛОВ", "date": "2018.01.06", "title": "Ритуал по хвърляне на кръста за Богоявление ще се състои в Пловдив, Асеновград и Карлово"}
{"url": "http://www.focus-news.net/news/2018/01/06/2474155/pazardzhik-ritualat-po-izvazhdane-na-svetiya-krast-v-peshtera-shte-se-sastoi-na-ezeroto-v-gradskiya-park.html", "text": "В Пещера традиционният богоявленски водосвет по хвърляне и изваждане на Светия кръст ще се извърши от 11.30 часа на езерото в Градския парк, съобщи за Радио „Фокус“ – Пазарджик Стоян Йовчев от Общината. На Йордановден в Пещера ще бъдат отбелязани и 170 години от рождението на Христо Ботев. По този повод Община Пещера организира поднасяне на венци и цветя на паметника на Ботев от 11.00 часа.\r\nВаня НИКОЛОВА", "date": "2018.01.06", "title": "Пазарджик: Ритуалът по изваждане на Светия кръст в Пещера ще се състои на езерото в Градския парк"}
{"url": "http://www.focus-news.net/news/2018/01/06/2474156/plovdiv-v-sopot-zapochvat-tarzhestvata-po-povod-140-godini-ot-osvobozhdenieto-na-grada-ot-osmanska-vlast.html", "text": "В Сопот започват тържествата по повод 140 години от освобождението на града от османска власт. Това съобщиха за Радио „Фокус” – Пловдив от пресцентъра на Общината. Подготвената богата програма започна в 09.30 часа в къщата музей „Иван Вазов“ със събитие, озаглавено „Спомен за ген. Георги Вазов”, посветено на 158 години от рождението му. По повод Богоявление от 10.30 часа ще се състои ритуал по хвърляне на кръста при р. Манастирска. В 12.30 часа на централния площад ще бъдат наградени и участниците в събитията във връзка с Йордановден.\r\nТържествата по повод 140 години от освобождението на Сопот продължават на 11 януари от 11.00 часа в къщата музей „Иван Вазов” с урок по родолюбие, посветен на паметното събитие. Кулминацията на честванията е на 13 януари, когато в парка на Сопот, в западния край на града, ще се открие паметна плоча във връзка с освобождението на Сопот, като ще бъдат поднесени венци и цветя. Събитията в последния ден от тържествата започват отново от 11.00 часа.\r\nТони МИХАЙЛОВ", "date": "2018.01.06", "title": "Пловдив: В Сопот започват тържествата по повод 140 години от освобождението на града от османска власт"}
{"url": "http://www.focus-news.net/news/2018/01/06/2474157/fokus-makedoniya-polezno-za-patuvashtite-v-gartsiya-vlyazoha-v-sila-novite-taksi-za-dvizhenie-po-magistrala-a1-ot-gkpp-evzoni.html", "text": "В Гърция влязоха в сила такси за движение по магистрала А1, свързваща ГКПП „Евзони“ на границата с Република Македония и столицата Атина, предава македонският„Фокус“ .\r\nТарифата за преминаване на мотори е 1,30 евро, за автомобили, т.е. моторни превозни средства със или без ремарке с височина до 2,70 м - 1,80 евро. Камиони и автобуси с по-малко от четири оси и с височина над 2,70 метра ще плати 4.50 евро, а 6.30 евро ще плащат водачите на камиони и други превозни средства с четири или повече оси, с или без ремарке и височина над 2,70 метра.\r\nНовата такса ще носи най-малко седем милиона евро годишно на Гърция, показват грубите сметки, направени на база статистика за броя на автомобилите, които влизат в страната от Република Македония.\r\nМагистрала А1 в Гърция е сред най-дългите гръцки магистрали. Общата й дължина е 550 км.\r\nТя свързва ГКПП „Евзони“ на границата с Република Македония и Атина. Минава през Коринос, Катерини и Лариса. По нея минават европейските пътища Е65 и Е75. Тереза Герова", "date": "2018.01.06", "title": "„Фокус“ (Македония): Полезно за пътуващите в Гърция – влязоха в сила новите такси за движение по магистрала А1 от ГКПП \"Евзони\""}
{"url": "http://www.focus-news.net/news/2018/01/06/2474158/kyustendil-praznichna-sveta-liturgiya-se-otsluzhva-za-yordanovden-v-pravoslavnite-hramove-v-grada.html", "text": "Празнична Света литургия се отслужва за Йордановден в православните храмове в Кюстендил. Това съобщи за Радио „Фокус” – Кюстендил архиерейският наместник на Кюстендилска духовна околия отец Генади Генадиев. Службите в храмовете започнаха от 09.00 часа. \r\nОт 11.00 часа от катедралния храм „Свето Успение Богородично” ще тръгне литийно шествие, което ще продължи до Железния мост над река Банщица. На брега на реката ще бъде отслужен водосвет, след което ще се състои ритуалът по изваждането на богоявленския кръст от водите на реката.\r\nВенцеслав ИЛЧЕВ", "date": "2018.01.06", "title": "Кюстендил: Празнична Света литургия се отслужва за Йордановден в православните храмове в града"}
{"url": "http://www.focus-news.net/news/2018/01/06/2474159/blagoevgrad-izlachiha-nay-dobrite-sportisti-za-2017-g-na-obshtina-petrich.html", "text": "Приключи официалната церемония за връчване на наградите на най-добрите спортисти за 2017 година на община Петрич, съобщиха от пресцентъра на общината. Класирането според регламента се извърши в категориите: мъже и жени; юноши и девойки; деца. Призът „Спортист на годината – мъже и жени” беше връчен на шампиона по кикбокс Богдан Шумаров – европейски шампион за професионалисти, световен вицешампион от Будапеща по кикбокс. Приз „Спортист на годината – юноши и девойки” получи Петър Караангелов - републикански шампион по футбол с отбора на ФК „Ботев” Пловдив. Приз „Спортист на годината - деца” беше връчен на Димитър Мазнейков, който е национален шампион по планинско колоездене. Наградата „Треньор на годината” получи Деян Жганев, треньор по бокс в БК „Беласица”. Общински хандбален клуб „Беласица” Петрич получи отличието „Отбор на годината”. Кметът Димитър Бръчков поздрави присъстващите състезатели, треньори и гости, като посочи, че Петрич продължава силните традиции в спорта с постиженията на младите хора. По линия на Наредба за условията, реда, критериите за подпомагане на спортните клубове бяха наградени още 35 състезатели, които са постигнали високи резултати на републикански , европейски и световни първенства.                                \r\nНа официалната церемония бяха връчени още:                                                       \r\nПлакет за футболния отбор на Трето ОУ \" Гоце Делчев\",който стана областен първенец в турнира на \"Кока Кола\"; \r\nПлакет за сила на духа на отбора на Дом за деца лишени от родителски грижи \"Петър Димитров\" село Първомай, които станаха шампиони на републиканските игри за деца лишени от родителски грижи. Треньор на отбора е Красимир Петревски; \r\nПлакет за най-проспериращ спортен клуб в Община Петрич беше връчен на Клуб по лека атлетика - \"Звездите\" с треньор Анита Янкулова; \r\nПлакет за инвестиции в спорта и развитие на спортния билярд в община Петрич за Спортен клуб по билярд \"Бо и Бо\";\r\nПлакет за дълголетие и спортна журналистика на Ташко Сульотов;\r\nПлакет за спортно дълголетие на Йорданка Тренева;\r\nПлакет за популяризиране на спорта в община Петрич на Станчо Станчев;\r\nНаграда за Ефбет за активно партньорство и подкрепа на спорта в Община Петрич.", "date": "2018.01.06", "title": "Благоевград: Излъчиха най-добрите спортисти за 2017 г. на община Петрич"}
{"url": "http://www.focus-news.net/news/2018/01/06/2474160/ria-novosti-pravitelstvoto-na-malayziya-podnovyava-izdirvaneto-na-izcheznaliya-prez-2014-godina-polet-mh370.html", "text": "Малазийското правителство се съгласи да възобнови издирването на изчезналия през март 2014 г. полет МН370 в сътрудничество с американската компания „Оушън Инфинити“, предава РИА Новости, като се позовава на информация от телевизия Channel News Asia.\r\n„Правителството на Малайзия привлече „Оушън Инфинити“ за провеждането на по-нататъшно операции за издирването на МН370“, се казва в съобщение, изпратено до близки и роднини на пасажерите, пътували на борда на изчезналия самолет.\r\nСамолетът „Боинг 777-200“ на „Малайзия Еърлайнс“, изпълняващ полет от Куала Лумпур до Пекин с общо 239 души, 12 от които – екипаж, изчезна на 8 март 2014 г. Предполага се, че машината е катастрофирала в южната част на Индийския океан, но точното място на инцидента така и не бе успешно установено. Тереза Герова", "date": "2018.01.06", "title": "РИА Новости: Правителството на Малайзия подновява издирването на изчезналия през 2014 година полет MH370"}
{"url": "http://www.focus-news.net/news/2018/01/06/2474161/varna-tarzhestvena-bogoyavlenska-liturgiya-se-otsluzhva-v-katedralniya-hram-sv-uspenie-bogorodichno-za-bogoyavlenie.html", "text": "Тържествена богоявленска литургия се отслужва в катедралния храм „Св. Успение Богородично” във Варна за Свето Богоявление, предаде репортер на Радио „Фокус” – Варна. Десетки миряни са в храма и участват в литургията. \r\nПразничната програма за отбелязване на Богоявление и 170 години от рождението на Христо Ботев във Варна ще продължи с военен ритуал „Водосвет и благославяне на частите и техните бойни знамена”, който ще започне на площад „Св. Св. Кирил и Методий” веднага след Богоявленската литургия. В ритуала, организиран съвместно с Варненска и Великопреславска митрополия и Община Варна, ще участват представителни части от Варненския гарнизон и Представителният духов оркестър на Военноморските сили. Строят на представителните блокове от Военноморските и Военновъздушните сили ще приеме началникът на гарнизона контраадмирал Митко Петев – командир на Военноморските сили.  \r\nЗаради ритуала от 09.45 часа до приключване на мероприятието ще бъде преустановено движението на бул. „Мария Луиза” – в частта от пл. „Св. Св. Кирил и Методий” до кръстовището с ул. „Шипка”; бул. „Владислав Варненчик” - в отсечката от кръстовището с бул. „Съборни” до пл. „Св. Св. Кирил и Методий”; бул. „Христо Ботев” - от кръстовището с ул. „Кракра” до кръстовището с ул. „Бачо Киро”. \r\nСлед благославянето на бойните знамена ще се проведе шествие до паметника на Христо Ботев, където с военен ритуал ще бъдат положени венци и цветя по случай 170 години от рождението му. След ритуала шествието ще продължи до Първа буна, където ще се проведе църковният ритуал „Велик Богоявленски водосвет” и хвърляне на кръста в морето. \r\nМарияна ВАЛЕНТИНОВА", "date": "2018.01.06", "title": "Варна: Тържествена богоявленска литургия се отслужва в катедралния храм „Св. Успение Богородично“ за Богоявление"}
{"url": "http://www.focus-news.net/news/2018/01/06/2474162/sport-grigor-dimitrov-zagubi-ot-nik-kirios-na-polufinal-v-brizbeyn.html", "text": "Григор Димитров загуби от Ник Кириос с 6:3, 1:6, 4:6 на полуфинала в Бризбейн и така не успя да защити титлата си от миналата година. Първият сет бе спечелен от Димитров с 6:3, но статистиката показа много по-добри показатели за австралиеца. Това се повтори и в следващите два гейма, в които Кириос печелеше бързо подаванията си, а Димитров имаше проблеми в сервиса и отиграванията.\r\nНа финала Кириос ще срещне американеца Райън Харисън, победил тийнейджъра Алекс де Минор с 4:6, 7:6, 6:4.\r\nВенцислав ДРАГОМАНОВ", "date": "2018.01.06", "title": "Спорт: Григор Димитров загуби от Ник Кириос на полуфинал в Бризбейн"}
{"url": "http://www.focus-news.net/news/2018/01/06/2474163/pri-samneniya-za-trihineloza-sledva-nezabavno-da-potarsim-meditsinska-pomosht-savetvat-ot-ministerstvo-na-zdraveopazvaneto.html", "text": "15 нови случая на заразени с трихинолоза са регистрирани в Бургаска област само през месец декември на миналата година. През 2017 г. заболелите в страната са общо 55. В ЕС България заема едно от водещите места по заболяемост от трихинелоза (след Полша и Румъния). По тази причина, с оглед активния ловен сезон, за предотвратяване на заболявания от трихинелоза Министерството на здравеопазването препоръчва задължителното извършване на санитарно-паразитологично изследване в акредитирана лаборатория на дивечовото месото и на месото от домашни и диви свине, съобщиха от пресцентъра на министерството. \r\nГражданите трябва да избягват консумацията на месо и месни продукти със съмнителен или непроверен произход и без необходимата термична обработка. \r\nТрихинелозата е заболяване, което при хората се изявява след консумация на месо и местни продукти, заразени с трихинелни ларви в сурово или полусурово състояние, в чист вид или като различни месни продукти (кайма, наденица, суджук, луканка, сланина съдържаща месо и др.). Заболяването се среща повсеместно, най-често през есенно-зимния сезон, което е свързано както с активния ловен сезон, така и с кланичния период на свинете, отглеждани в личните стопанства. \r\nОсновните причини за високата заболяемост от трихинелоза са недостатъчната здравна култура и липсата на информираност сред населението. Друг фактор е недобрият ветеринарно-медицински контрол на меса, добити основно от лов и домашно свиневъдство. Поради тази причина висок риск от заразяване съществува при ловците, при хората, които се занимават с отглеждане на домашни свине и при консумиращите сурови месни продукти или такива с недостатъчна термична обработка. \r\nПри съмнения за трихинелоза следва незабавно да потърсите медицинска помощ от личния си лекар, както и да направите консултация с лекар паразитолог.", "date": "2018.01.06", "title": "При съмнения за трихинелоза следва незабавно да потърсим медицинска помощ, съветват от Министерство на здравеопазването"}
{"url": "http://www.focus-news.net/news/2018/01/06/2474164/kyustendil-folklorni-sastavi-gaydari-i-kukeri-shte-uchastvat-v-bogoyavlenskiya-ritual-v-dupnitsa.html", "text": "Фолклорни състави, гайдари и кукери ще участват в богоявленския ритуал в Дупница. Това съобщи за Радио „Фокус” – Кюстендил Кирил Кирилов, председател на сдружение „Патриоти Дупница”. Програмата започна в 09.30 часа на Наковия мост над река Джерман. Около 100 души ще участват в мъжко хоро във водите на реката. Около 12.00 часа архиерейският наместник на Дупница отец Георги Паликарски ще извърши водосвет за здраве. \r\nИнициативата има благотворителен характер. Всички събрани средства ще бъдат дарени за рехабилитация на Йоана Ковачева от село Сапарево.\r\nВенцеслав ИЛЧЕВ", "date": "2018.01.06", "title": "Кюстендил: Фолклорни състави, гайдари и кукери ще участват в богоявленския ритуал в Дупница"}
{"url": "http://www.focus-news.net/news/2018/01/06/2474165/vratsa-vrachanskiyat-mitropolit-grigoriy-shte-oglavi-arhiereyska-sveta-liturgiya-na-ivanovden-v-mezdra.html", "text": "На 7 януари, неделя, когато прославяме Кръстителя Господен Йоан и празнуваме Ивановден, Негово високопреосвещенство Врачанският митрополит Григорий ще оглави архиерейска света Литургия в храм \"Св. Вмчк Георги\", град Мездра, предаде репортер на Агенция \"Фокус\". Началото е в 9.00 часа. \r\nНикола ПЕТКОВ", "date": "2018.01.06", "title": "Враца: Врачанският митрополит Григорий ще оглави архиерейска света литургия на Ивановден в Мездра"}
{"url": "http://www.focus-news.net/news/2018/01/06/2474166/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-na-ivanovden-v-hram-sv-vmchk-haralampiy-v-gr-sepetemvri.html", "text": "Тази неделя, на Ивановден, с благословението на Негово Високопреосвещенство Пловдивския митрополит Николай Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще отслужи Архиерейска света Литургия вхрам \"Св. вмчк Харалампий\" в гр. Септември, предаде репортер на Агенция \"Фокус\". Началото е в 9.00 часа. \r\nНикола ПЕТКОВ", "date": "2018.01.06", "title": "Пазарджик: Константийският епископ Яков ще оглави архиерейска света Литургия на Ивановден в храм \"Св. вмчк Харалампий\" в гр. Сепетември"}
{"url": "http://www.focus-news.net/news/2018/01/06/2474167/veliko-tarnovo-vavedena-e-vremenna-organizatsiya-na-dvizhenieto-vav-vrazka-s-otbelyazvaneto-na-praznika-bogoyavlenie.html", "text": "Във връзка с подготовката, организацията и провеждането на военен ритуал „Водосвет на бойните знамена” на празника Богоявление – Йордановден ще настъпят временни промени в организация движението на МПС в областния център, съобщиха от пресцентъра на Община Велико Търново. За времето от 09.00 до 14.00 часа (или до приключване на събитието) ще бъде затворен за движение Площад „Цар Асен I”, както и прилежащите улици: ул. „Иван Вазов” в участъка от кръстовището с ул. „Читалищна” до Площад „Цар Асен I”.\r\nОграничението важи още за:\r\n- ул. „Читалищна” в участъка от кръстовището с ул. „Михаил Кефалов” до Площад „Цар Асен I”;\r\n- ул. „Климент Охридски” в участъка от Площад „Цар Асен I” до пресечката, водеща до Владишки мост над река Янтра;\r\n- ул. „Никола Пиколо”;\r\n- ул. „Михаил Кефалов” – за посоката на движение от кръстовище „Обходен път хълм Царевец” – ул. „Крайбрежна” - ул. „Сливница” до кръстовището с ул. „Читалищна”.\r\nЩе настъпят и временни промени в маршрутите на някой градски автобусни линии, както следва:\r\n- за автобусни линии №№ 20,40 и 110 крайна и начална спирка става Площад „Цар Асен I” след затварянето на посочените по-горе улични участъци;\r\n– автобусна линия № 50 ще се движи с временно променен маршрут – след спирка пл. „Майка България” продължава по ул. „Христо Ботев”, Южен пътен възел, ЖП гора- кв. „Света гора” – пътя около хълма Царевец – кв. „Асенов” - спирка „Мавриков” и обратно;\r\n- автобусна линия № 5 след спирка „Сливница” – обръща на кръстовището на ул. Михаил Кефалов” – ул. „Крайбрежна” – обходен път хълм Царевец – през кв. „Света гара” – жп Гара – Южен пътен възел – ул. „Христо Ботев” и продължава по обичайният си маршрут.", "date": "2018.01.06", "title": "Велико Търново: Въведена е временна организация на движението във връзка с отбелязването на празника Богоявление"}
{"url": "http://www.focus-news.net/news/2018/01/06/2474168/plovdiv-sled-kato-spasiha-bogoyavlenskiya-krast-v-kalofer-toy-be-predaden-na-11-godishniya-dragomir-ot-grada.html", "text": "Над 500 мъже играха хоро в ледените води на река Тунджа в Калофер на Богоявление, предаде репортер на Радио „Фокус“ – Пловдив. Ритуалът се наблюдава от етнолози от Европа. Още преди да се разсъмне хиляди хора, сред които много чужденци, бяха заели местата по бреговете на р. Тунджа, където се хвърля кръстът, и нагоре по хълмистия бряг до самата църква. Мъжете влизат в ледените води и извиват хоро, като се вярва, че това ще им донесе здраве и дълголетие. \r\nТази година за пръв път кметът на Калофер Румен Стоянов беше организирал място за най-малките. Около десетина момчета бяха дошли с преподавателите си, за да се включат в ритуала, без да се притесняват от студената вода, тъй като са научили, че тази вода не разболява.\r\nРитуалът „мъжко хоро“ кандидатства за включване в списъка на ЮНЕСКО. Според кмета на Калофер Румен Стоянов процедурата за това вече е задвижена и затова тази година има наблюдатели от Европа.\r\nСлед като „спасиха” богоявленския кръст в Калофер, той бе предаден на 11-годишния Драгомир от града.\r\nЦветана ТОНЧЕВА", "date": "2018.01.06", "title": "Пловдив: След като „спасиха” богоявленския кръст в Калофер, той бе предаден на 11-годишния Драгомир от града"}
{"url": "http://www.focus-news.net/news/2018/01/06/2474169/blagoevgrad-povishena-opasnost-ot-svlachishta-ima-v-kresnenskoto-defile-i-v-rayona-na-prohoda-predel.html", "text": "Повишена опасност от свлачища има в Кресненското дефиле и в района на прохода Предел. Това съобщиха за Радио „Фокус“ – Пирин от Областно пътно управление – Благоевград. Необходимо е шофьорите да карат внимателно в тези участъци, за да бъдат избегнати инциденти. \r\nВ началото на деня сухи и нормално проходими при зимни условия са пътищата в региона. Само по усойните и планински райони – частично заледени и обработени. Трафикът по автомагистрала „Струма“ и главен път Е-79 е интензивен. Натоварено е и движението по пътя от и за Банско. \r\nПрез нощта няма регистрирани тежки пътни инциденти. Няма въведения ограничения за движението на леки и товарни автомобили в Област Благоевград.\r\nЛора КАЛЧЕВА", "date": "2018.01.06", "title": "Благоевград: Повишена опасност от свлачища има в Кресненското дефиле и в района на прохода Предел"}
{"url": "http://www.focus-news.net/news/2018/01/06/2474170/blagoevgrad-obshtina-gotse-delchev-i-nevrokopskata-mitropoliya-organizirat-traditsionnoto-spuskane-na-krasta-v-reka-gradska.html", "text": "Община Гоце Делчев и Неврокопската Митрополия организират традиционното спускане на кръста в река Градска за Богоявление. Това съобщи за Радио „Фокус” – Пирин Даниела Крантева, експерт „Връзки с обществеността” към общината. Програмата за деня започна още в 07.30 часа с богослужение за празника в катедралния храм „Св. Св. Кирил и Методий”. В 10.45 часа ще бъде извършен водосвет в храм „Св. св. Кирил и Методий”. В 11.15 часа ще се проведе литийно шествие по улица „Търговска” към река Градска. Самото спускане на кръста във водите на река Градска, освещаване на водните извори и знамената на офицерите и сержантите от запаса и резерва и на Гранично полицейско управление ще се случи в 11.45 часа.\r\nЛивия НИНОВА", "date": "2018.01.06", "title": "Благоевград: Община Гоце Делчев и Неврокопската Митрополия организират традиционното спускане на кръста в река Градска"}
{"url": "http://www.focus-news.net/news/2018/01/06/2474171/anadolu-agency-turski-eksperti-restavrirat-452-istoricheski-vizantiyski-ikoni-ot-sveta-sofiya.html", "text": "Експерти в Турция ще реставрират 452 исторически византийски църковни икони, предава Anadolu Agency.\r\nИконите, които ще бъдат реставрирани, са съхранявани в църквата „Света София“ в Истанбул преди превръщането й в джамия, след като османците превземат града през 1453 г. През 1935 г. „Света София“ отваря врати като музей, припомня агенцията.\r\nДървените византийски икони, които ще бъдат реставрирани, изобразяват религиозни ритуали и притчи, както и образа на Исус Христос.\r\n\"Тези икони са исторически ценности. Трябва да ги защитим. Досега са възстановени 45 икони“, заяви Али Осман Асар, директор на лабораторията към Министерството на културата на Турция, в която се извършва реставрацията на иконите. Тереза Герова", "date": "2018.01.06", "title": "Anadolu Agency: Турски експерти реставрират 452 исторически византийски икони от „Света София“"}
{"url": "http://www.focus-news.net/news/2018/01/06/2474172/pazardzhik-turisti-ot-tsyalata-strana-se-sabirat-pred-peshtera-snezhanka-kray-peshtera-za-da-otbelezhat-57-godini-ot-otkrivaneto-y.html", "text": "Туристи от цялата страна се събират пред пещера Снежанка край Пещера, за да отбележат 57 години от откриването й, каза за Радио „Фокус“ – Пазарджик председателят на Туристическо дружество „Купена“ в Пещера Георги Киев. Той уточни, че всички, които искат да се включат в проявата, могат да дойдат пред пещерата в 11.30 часа. „През тази година очакваме да се съберат повече хора, тъй като времето е хубаво. Обаждат се хора от цялата страна, може би над 200 души ще дойдат“, обясни Киев. \r\nУчастниците ще разгледат пещерата, ще пеят туристически песни, ще разкажат за своите преживявания през годината. „Снежанка работи без почивен ден, отворена е за посещения от 10.15 до 15.15 часа, когато е последното влизане. В нея е забранено снимането с фотоапарати със светкавици, за да не се безпокои пещерната фауна и прилепите, които също обитават пещерата“, каза още Георги Киев.\r\nВаня НИКОЛОВА", "date": "2018.01.06", "title": "Пазарджик: Туристи от цялата страна се събират пред пещера Снежанка край Пещера, за да отбележат 57 години от откриването й"}
{"url": "http://www.focus-news.net/news/2018/01/06/2474173/hurriyet-atinski-sad-shte-prerazgleda-reshenieto-za-predostavyane-na-ubezhishte-na-bivsh-turski-voynik-izbyagal-sled-opita-za-darzhaven-prevrat.html", "text": "Съдът в Атина реши да преразгледа решението на гръцкото правителство да предостави убежище на един от осмината турски военнослужещи, които избягаха в страната с хеликоптер след неуспешния опит за държавен преврат от юли 2016 г., съобщава вестник Hurriyet.\r\nСлед изслушването при затворени врати, продължило 40 минути, Апелативният съд в Атина съобщи, че ще произнесе решението си по делото на 15 февруари. \r\nСюлейман Йозкайнакчи, втори пилот на хеликоптера, използван за бягството на турските военнослужещи, получи статут на закрила в Гърция на 30 декември 2017 г. Кандидатурите на останалите седмина турски войници не бяха удовлетворени, припомня изданието.. Тереза Герова", "date": "2018.01.06", "title": "Hurriyet: Атински съд ще преразгледа решението за предоставяне на убежище на бивш турски войник, избягал след опита за държавен преврат"}
{"url": "http://www.focus-news.net/news/2018/01/06/2474174/plovdiv-dvizhenieto-pri-km-145-na-magistrala-trakiya-v-posoka-burgas-se-osashtestvyava-v-edna-lenta-poradi-remontni-deynosti-po-mantinelite.html", "text": "Движението по автомагистрала „Тракия” при км 145 в посока Бургас се осъществява в една лента поради ремонтни дейности по мантинелите в изпреварващата лента. Участъкът е сигнализиран. Това съобщиха от пресцентъра на Агенция „Пътна инфраструктура”.", "date": "2018.01.06", "title": "Пловдив: Движението при км 145 на магистрала „Тракия” в посока Бургас се осъществява в една лента поради ремонтни дейности по мантинелите"}
{"url": "http://www.focus-news.net/news/2018/01/06/2474175/veska-spasova-etnolog-osnovnite-obredi-na-bogoyavlenie-sa-svarzani-predi-vsichko-s-vyarata-v-silata-na-vodata.html", "text": "Основните обреди на Богоявление са свързани преди всичко с вярата в силата на водата, тъй като тя пречиства, подмладява, помага и всяка една възможност за ритуално пречистване става именно чрез водата. Това каза пред Радио „Фокус” – Кюстендил Веска Спасова, етнолог към Регионален исторически музей – Кюстендил. По думите й на самия празник, на Йордановден, се извършва кръщаване на водата, т.е. след службата в църквата свещеникът хвърля кръст във водата и се хвърлят мъже, ергени, за да го извадят. Вярва се, че този, който извади кръста от водата ще бъде здрав, ще има успешна година. \r\n„На самия празник също се извършват много обреди с „кръстената” вода. Хубаво е всеки да запали свещичка в черквата на Йордановден, да вземе от тази вода, да се измие три пъти, в по-старо време дори миели и иконата в дома”, каза Веска Спасова. По думите й в старо време българите вярвали, че през нощта срещу празника небето се отваря и който в този момент поиска нещо, то ще се сбъдне, ще се изпълни неговото желание.\r\nВенцеслав ИЛЧЕВ", "date": "2018.01.06", "title": "Веска Спасова, етнолог: Основните обреди на Богоявление са свързани преди всичко с вярата в силата на водата"}
{"url": "http://www.focus-news.net/news/2018/01/06/2474176/deutsche-welle-sayuzat-hdshss-nastoya-za-deportirane-ot-frg-na-migranti-s-antisemitski-vazgledi.html", "text": "Воденият от канцлера Ангела Меркел политически блок Съюза (ХДС/ХСС) настоя за депортиране от ФРГ на мигранти с антисемитски възгледи, предава Deutsche Welle.\r\nВ навечерието на Международния възпоменателен ден на Холокоста (27 януари), партията внесе за разглеждане в Бундестага пакет мерки за борба срещу антисемитизма. Както става ясно от проектозакона, части от които вече бяха публикувани в медиите, особено внимание се обръща на противодействието на враждебното отношение към евреи, което се наблюдава сред множество мигранти.\r\n„Тези, които отхвърлят живеенето на евреи в Германия или поставят под въпрос съществуването на държавата Израел, не може да имат място в страната ни“, се казва в документа.\r\nСъюзът (ХДС/ХСС) настоява към лицата, „призоваващи към ненавист на основа антисемитизъм“, да бъдат прилагани онези положения от Закона за пребиваване на чужденци в Германия, които засягат екстрадицията им от страната.  Тереза Герова", "date": "2018.01.06", "title": "Deutsche Welle: Съюзът (ХДС/ХСС) настоя за депортиране от ФРГ на мигранти с антисемитски възгледи"}
{"url": "http://www.focus-news.net/news/2018/01/06/2474177/borislav-zamfirov-zam-kmet-na-svishtov-za-poredna-godina-v-grada-shte-se-izigrae-mazhko-horo-za-yordanovden.html", "text": "Мъжко хоро край водите на река Дунав организират за втора поредна година в Свищов. То е част от празничната програма на Общината, посветена на големия християнски празник Йордановден, съобщи за Радио „Фокус“ – Велико Търново зам.-кметът на Свищов Борислав Замфиров. Честванията започнаха с литургия или „Велик водосвет“ в храма „Св. Троица“. „В църквата се поставя светена вода и не само в нея, а във всички храмове, където се извършва подобно богослужение, защото поверието е, че всеки, който занесе вода вкъщи, ще е здрав и предпазен от болести през годината“, обясни Замфиров. \r\nСлед това в 10.30 часа в местността Паметниците край Свищов започна и градско веселие. Гайдари и тъпанджии допринасят за настроението на всички присъстващи. Осигурени са и вино и почерпка. За тези, които ще се включат в ритуала по хвърляне на кръста във водите на Дунав ще има обособено място, където могат да се изкъпят и почерпка. Тази традиция ще започне около 11.15 часа. Зам.-кметът припомни, че Община Свищов е една от малкото у нас, които след приключване на свещения ритуал, подаряват кръста на този, който го е извадил. Това се прави за здраве и благополучие. Освен това местната администрации осигурява и безплатен транспорт от пл. „Свобода“ до местността „Паметниците“ и обратно.\r\nЛуиза ТРАНЧЕВА", "date": "2018.01.06", "title": "Борислав Замфиров, зам.-кмет на Свищов: За поредна година в града ще се изиграе мъжко хоро за Йордановден"}
{"url": "http://www.focus-news.net/news/2018/01/06/2474178/tv-21-makedoniya-albaniya-prizna-balgarskoto-maltsinstvo-v-stranata-pod-zaplahata-na-sofiya-za-veto-v-pregovorite-za-prisaedinyavane-kam-es.html", "text": "Албания призна съществуването на българско малцинство на територията й, а причината за решението, взето в последния момент, е заплахата на София да наложи вето на присъединяването на Тирана към клуба на Брюксел. Това заяви Васил Стерьовски, лидер на партията „Македонски алианс за европейска интеграция“ в Албания, предава скопският телевизионен канал „ТВ 21“.\r\nСъгласно думите на Стерьовски, България „търси българи там, където живеят македонци“.\r\n„Ние, като македонска общност, не сме против признаването на българско или друго малцинство, но ние сме против факта, че става дума за една и съща територия, за едни и същи хора, ние сме македонци. Българите търсят българи там, където живеят македонци, в Гора, Преспа, Голо Бърдо. Така че следващата стъпка на българската политика ще бъде отричане на македонското малцинство и признаване само на българско малцинство в тези територии в Албания\", подчерта Стерьовски, като същевременно допълни, че България последователно използва пропаганда, за да „краде“ фолклора на македонците в Албания и да го представи за български. \r\n„От 1990 г. насам България непрекъснато пропагандира, като преди всичко в първите години изпращаха научни експедиции, учени, историци, етнографи, които събираха фолклора на македонците в Албания, и правят това непрекъснато, всяка година. Посещават всички села и градове, където живеят македонци в Албания, събират фолклора, а след това отиват в България и публикуват фолклор на българите в Албания \", казва Стерьовски. Тереза Герова", "date": "2018.01.06", "title": "„ТВ 21“ (Македония): Албания призна българското малцинство в страната под заплахата на София за вето в преговорите за присъединяване към ЕС"}
{"url": "http://www.focus-news.net/news/2018/01/06/2474179/kardzhali-stotitsi-miryani-se-stekoha-v-hrama-cv-yoan-predtecha-na-tarzhestveniya-bogoyavlenski-ritual-vazglaven-za-parvi-pat-ot-negovo-visokopreosveshtenstvo-plovdivski-mitropolit-nikolay.html", "text": "Стотици миряни се стекоха в храма \"Cв. Йоан Предтеча в Кърджали на тържествения богоявленски ритуал, възглавен за първи път от Негово Високопреосвещенство Пловдивски митрополит Николай, предаде репортер на Агенция „Фокус“. Владиката благослови христолюбивото войнство от 68 - на бригада Специални сили  и децата от най-голямото в България неделно училище по православие. Председателят на НС Цвета Караянчева прие армейския строй. 20 души скочиха за кръста във водите на река Арда. Улови го най-младият -  15-годишният Станимир Димов. При децата до 14 години, които скачаха в басейн, кръста хвана Асен Николов на 12 г.", "date": "2018.01.06", "title": "Кърджали: Стотици миряни се стекоха в храма \"Cв. Йоан Предтеча на тържествения богоявленски ритуал, възглавен за първи път от Негово Високопреосвещенство Пловдивски митрополит Николай"}
{"url": "http://www.focus-news.net/news/2018/01/06/2474180/varna-voenen-ritual-vodosvet-i-blagoslavyane-na-chastite-i-tehnite-boyni-znamena-se-provede-v-grada-za-bogoyavlenie.html", "text": "Военен ритуал „Водосвет и благославяне на частите и техните бойни знамена” се проведе във Варна за Богоявление, предаде репортер на Радио „Фокус” – Варна. В ритуала, организиран съвместно с Варненска и Великопреславска митрополия и Община Варна, участваха представителни части от Варненския гарнизон и Представителният духов оркестър на Военноморските сили. Събитието бе наблюдавано и от много варненци и гости на града. Строят на представителните блокове от Военноморските и Военновъздушните сили бе приет от началника на гарнизона контраадмирал Митко Петев, командир на Военноморските сили.  \r\nСлед благославянето на бойните знамена тръгна шествие, което преминава през пл. „Независимост”, бул. „Княз Борис I” и пешеходната част на бул. „Сливница” до Алеята на възрожденците в Морската градина и паметника на Христо Ботев, където с военен ритуал ще бъдат положени венци и цветя по повод 170 години от рождението му. След това шествието ще продължи до Първа буна, където ще се проведе църковният ритуал „Велик Богоявленски водосвет” и хвърляне на кръста в морето. \r\nМарияна ВАЛЕНТИНОВА", "date": "2018.01.06", "title": "Варна: Военен ритуал „Водосвет и благославяне на частите и техните бойни знамена” се проведе в града за Богоявление"}
{"url": "http://www.focus-news.net/news/2018/01/06/2474181/sport-rayan-harisan-e-parviyat-finalist-v-brizbeyn.html", "text": "Райън Харисън постигна обрат срещу тийнейджъра Алекс де Минор в първия полуфинал на турнира в Бризбейн и победи с 4:6, 7:6(5), 6:4. Срещата започна оспорвано и почти нямаше разлика в съотношението на силите на корта. В решителния сет обаче опитът на американеца бе от ключова роля. На финала Харисън очаква победителя от срещата Григор Димитров – Ник Кириос, за да научи името на другия финалист.\r\nВ момента резултатът в другия полуфинал е равен – по една победа за Димитров и Кириос – 6:3, 1:6.", "date": "2018.01.06", "title": "Спорт: Райън Харисън е първият финалист в Бризбейн"}
{"url": "http://www.focus-news.net/news/2018/01/06/2474182/kyustendil-zhiteli-na-selo-dzherman-planirat-blokada-na-pat-e-79-v-znak-na-protest-sreshtu-izgrazhdane-na-regionalen-tsentar-za-neopasni-bitovi-otpadatsi-v-seloto-im.html", "text": "Жители на село Джерман предвиждат блокиране на път Е-79 в знак на протест. Това съобщи за Радио „Фокус” – Кюстендил Борислав Тасков, председател на инициативния комитет. По думите му блокадата на пътя ще започне в 11.45 часа и ще продължи около 30 минути. Протестът е насочен срещу намерението за изграждане на регионален център за неопасни битови отпадъци в землището на населеното място. Проектът за регионално депо, отговарящо на всички европейски изисквания, е одобрен от компетентните органи. Положително е становището и при изготвената оценка за въздействие върху околната среда.\r\nВенцеслав ИЛЧЕВ", "date": "2018.01.06", "title": "Кюстендил: Жители на село Джерман планират блокада на път Е-79 в знак на протест срещу изграждане на регионален център за неопасни битови отпадъци в селото им"}
{"url": "http://www.focus-news.net/news/2018/01/06/2474183/romania-insider-yaponskiyat-ministar-predsedatel-shte-poseti-nyakolko-darzhavi-ot-iztochna-evropa-vklyuchitelno-i-balgariya.html", "text": "В средата на месец януари министър-председателят на Япония Шиндзо Абе ще се отправи на посещение в държави от Източна Европа, сред които и България, съобщава електронното издание Romania Insider. \r\nВ рамките на обиколката си Абе ще посети Сърбия, Естония, Латвия и Литва, а също и Румъния.\r\nСъгласно разпространената информация, турнето в Източна Европа на Абе ще се състои в периода 12-17 януари. \r\nАбе поясни целите на посещенията си в източноевропейските държави: „Ще разширя границите на японската дипломация, като потвърдим тясната ни координация по въпроса за Северна Корея и други неотложни въпроси за международната общност\". Тереза Герова", "date": "2018.01.06", "title": "Romania Insider: Японският министър-председател ще посети няколко държави от Източна Европа, включително и България"}
{"url": "http://www.focus-news.net/news/2018/01/06/2474184/predsedatelyat-na-narodnoto-sabranie-tsveta-karayancheva-stremim-se-da-otgledame-edno-pokolenie-koeto-da-poeme-yuzdite-na-darzhavata-v-sledvashtite-godini.html", "text": "Стремим се да отгледаме едно поколение, което да поеме юздите на държавата в следващите години. Това каза председателят на Народното събрание Цвета Караянчева, която присъства на тържествения Богоявленски ритуал по освещаване на водите на река Арда и изваждане на светия кръст край средновековния манастирски комплекс „Св. Йоан Предтеча” в Кърджали, предаде репортер на Агенция „Фокус“. „Благодарим на митрополит Николай, че днес е при нас на този голям християнски празник – Богоявление и го направи още по-светъл. Благодарим на тези от вас, които скочиха за кръста. Нека господ ги дари със здраве, разум и успехи“, заяви Цвета Караянчева. „Мили родите, вие, които насърчавате децата да посещават неделното училище, ги учите на доброта, разум, защото без вашата помощ и без помощта на отец Николай, без нашата обща помощ няма да можем да постигнем това, което се стремим. А ние се стремим да отгледаме едно поколение, което да поеме юздите на държавата в следващите години“, обърна се Караянчева към присъстващите и към родителите на децата от най-голямото в България неделно училище по православие. „Това поколение трябва да е разумно, да е богобоязливо, да уважава родителите си и да милее за държавата. Благодарим за това, че сте тук. Днес е голям празник за Кърджали. Честит празник, честито на всички именници“, заяви още тя.", "date": "2018.01.06", "title": "Председателят на Народното събрание Цвета Караянчева: Стремим се да отгледаме едно поколение, което да поеме юздите на държавата в следващите години"}
{"url": "http://www.focus-news.net/news/2018/01/06/2474185/valentin-debochichki-rim-kyustendil-navarshvat-se-146-godini-ot-rozhdenieto-na-pochetniya-grazhdanin-yordan-ivanov.html", "text": "Навършват се 146 години от рождението на почетния гражданин на Кюстендил Йордан Иванов. Това съобщи за Радио „Фокус” – Кюстендил Валентин Дебочички, директор на Регионален исторически музей „Академик Йордан Иванов” – Кюстендил. По думите му Йордан Иванов е именит изследовател, учен, литературен историк, археолог, етнограф, фолклорист, откривател. Той е роден на 6 януари 1872 в Кюстендил и е един от основоположниците на българското археологическо дружество и на българския археологически институт. Той успява да открие и публикува хиляди археологически, литературни и епиграфски паметници. Описани са непознати преди фолклорни обичаи и етнографски реликви. Сред изключителните му постижения са находки от Зографския манастир на Атон като най-старото Житие на ученика на светите братя Кирил и Методий, Наум, и оригинала на Паисиевата история. През 1908-1912 година участва в първите разкопки на крепостта „Хисарлък“ над Кюстендил. В заключителна публикация обнародва фрагменти от мозайка, оброчни плочки, каменни надписи и други паметници. Те и до днес са основополагащи за изучаването на антична Пауталия и средновековният Велбъжд.\r\nВенцеслав ИЛЧЕВ", "date": "2018.01.06", "title": "Валентин Дебочички, РИМ – Кюстендил: Навършват се 146 години от рождението на почетния гражданин Йордан Иванов"}
{"url": "http://www.focus-news.net/news/2018/01/06/2474186/voa-administratsiyata-na-donald-tramp-predlozhi-izrazhodvaneto-na-33-miliarda-dolara-za-ohrana-na-granitsata-s-meksiko.html", "text": "Администрацията на американския президент Доналд Тръмп предложи план, който предвижда през следващите 10 г. за охрана на границата с Мексико да бъдат изразходвани 33 млрд. долара, 18 млрд. от които за значително разширяване на стената с южния съсед на САЩ – обещание, което републиканецът направи към гражданите в рамките на предизборната си кампания, предава радио Voice of America.\r\nПредложението за защита на митниците и границите изисква до 2027 г. да бъдат монтирани допълнителни бариери, с които общата дължина на участъка със стена ще достигна до 1570 мили (над 2520 км), или почти половината от границата на САЩ с Мексико. \r\nПланът, за който медиите разбраха от правителствен източник, все още не е официално представен, отбелязват от редакцията. Тереза Герова", "date": "2018.01.06", "title": "VOA: Администрацията на Доналд Тръмп предложи изразходването на 33 милиарда долара за охрана на границата с Мексико"}
{"url": "http://www.focus-news.net/news/2018/01/06/2474187/pss-30-godishen-balgarin-e-zaginaliyat-na-vrah-vihren.html", "text": "Не се е наложило използване на хеликоптер за акцията в района на връх Вихрен, тъй като още преди разсъмване се е установило, че пострадалият е починал, съобщиха за Агенция „Фокус” от Планинската спасителна служба към БЧК във връзка с трагичния случай от тази сутрин. Групата е била от трима души: водач с двама туристи (мъж и жена). Те са решили да преминат разстоянието от хижа „Вихрен” към връх Вихрен. Най-вероятно 30-годишният мъж се подхлъзнал на заледен и стръмен склон, след което е паднал в пропаст. Инцидентът е станал в 05.30 часа. \r\nПървата спасителна група от седем души е заминала в 06.30 часа, за да окаже съдействие, след което към тях са са се присъединили още колеги. \r\nАкцията е приключила преди около половин час. Тялото на починалия е откарано в ски центъра Шилигарника.", "date": "2018.01.06", "title": "ПСС: 30-годишен българин е загиналият на връх Вихрен"}
{"url": "http://www.focus-news.net/news/2018/01/06/2474188/prof-plamen-pavlov-ne-sam-protiv-genetichna-ekspertiza-na-kostite-na-hadzhi-dimitar-no-apeliram-kam-otgovorno-otnoshenie-a-ne-kam-tarsene-na-samotselni-rezultati-i-lokalni-voyni.html", "text": "Не съм против генетична експертиза на костите на Хаджи Димитър, но апелирам към отговорно отношение, а не към търсене на самоцелни резултати и локални войни. Това каза историкът проф. Пламен Павлов в интервю за Агенция „Фокус“ по повод 150-ата годишнина от похода на четата на Хаджи Димитър и Стефан Караджа и за идеята за генетично проучване на костите на Хаджи Димитър, съхранявани в Регионалния исторически музей – Сливен. „Още 2009 г. настоявахме пред Сливенския музей да ни бъдат показани костите на Хаджи Димитър, пазени в някакво сандъче, да бъде направена пресконференция и навсякъде срещнахме един категоричен отказ. Виждам, че има изявления на сегашния директор на музея Николай Сираков и на Чавдар Ангелов от Казанлък, че трябва да се направи ДНК експертиза. Това го искахме още тогава. Идеята е на бившия директор на музея Георги Кюпчуков, дадена преди повече от 15 години. В едно интервю пред сливенските медии той казва, че костите са много добре запазени и може да се направи дори черепно-лицева възстановка. В резултат на това през 2016 г. ни беше категорично отказано в една не много колегиална форма. В 2016 г. благодарение на „Списание 8“ и тяхната настойчивост тези кости бяха показани и беше направена блиц-експертиза от един много известен учен член-кореспондент Йордан Йорданов. Там се казва изрично заключение, че това не са костите на Хаджи Димитър“, коментира проф. Павлов. Историкът обърна внимание, че костите не отговарят на описанието, което дава Георги Кюпчуков. „В костите, изследвани от член-кореспондент Йорданов, черепът е  много лошо запазен, докато Кюпчуков говори точно обратното“, поясни проф. Павлов. Той апелира Сливенския музей да се намерят истинските кости и да се изясни случаят със съдбата на тези кости. „У мен и у други хора остават определени притеснения, че може би има някаква грешка, недоразумение и нещо, което не е извършено по най-добрия начин. Идеята на Чавдар Ангелов да се отвори гробът на Бузлуджа, също е интересен подход. Виждаме, че постепенно се стига до модерни методи в българската археология. При всички положения не мога да бъда против подобна експертиза,  но апелирам към едно отговорно отношение и изясняване на точните обстоятелства върху съответния костен материал. Да не се налагат предпоставени тези. Да не се водят някакви смешни войни дали Хаджи Димитър  принадлежи на Сливен, Свежен или някой друг. Хаджи Димитър е национален герой, той принадлежи на цялата нация. Той и Стефан Караджа са първите ни, в истинския смисъл на думата, национални герои“, допълни историкът. \r\nДеница КИТАНОВА", "date": "2018.01.06", "title": "Проф. Пламен Павлов: Не съм против генетична експертиза на костите на Хаджи Димитър, но апелирам към отговорно отношение, а не към търсене на самоцелни резултати и локални войни"}
{"url": "http://www.focus-news.net/news/2018/01/06/2474189/burgas-ritualat-po-spasyavane-na-krasta-ot-vodite-na-cherno-more-po-povod-bogoyavlenie-shte-zapochne-v-1200-chasa.html", "text": "Ритуалът по спасяване на кръста от водите на Черно море по повод Богоявление ще започне в 12.00 часа. Това съобщиха от пресцентъра на Община Бургас. Традиционното литийно шествие до Моста ще започне половин час по-рано – 11.30 часа от площад „Св. Св. Кирил и Методий“ и ще премине по следния маршрут: ул. „Св. Св. Кирил и Методий“ – покрай сградата на Гимназията по транспорт до Приморски парк – централната алея край Летния театър – алеята на Пушкин – фонтана – терасата до КЦ „Морско казино“ и оттам по стълбите надолу до Моста.\r\nВажно уточнение за участниците в ритуала е, че трябва да имат навършени 16 години и да се запишат на място (пред Моста) от 10.00 до 11.30 часа днес. Записването, както всяка друга година, ще се извършва само срещу представяне на лична карта, документ за актуален медицински преглед и подписване на декларация, с която поемат отговорност за здравословното си състояние.\r\nЗа смелчаците, които тази година ще изпитат своя късмет и воля при спасяването на кръста, Община Бургас отново ще осигури топъл чай след излизането им от студените морски води.\r\nНачалото на Йордановден в Бургас започна още в 09.00 часа в храм „Св. Св. Кирил и Методий“, където Сливенският митрополит Иоаникий и бургаското духовенство отслужват празнична света литургия и ще продължи с освещаване на бойните знамената на Военен гарнизон-Бургас от 11.00 часа на площад „Св. Св. Кирил и Методий“. Ритуалът бележи началото си през 917 г., когато преди битката при Ахелой е извършен първият водосвет.\r\nСлед изваждането на кръста програмата в града продължава в 12.30 часа с почитане на 170 години от рождението и родолюбивото дело на поета-революционер Христо Ботев с полагане на венци и цветя пред паметника му в Морската градина (над фонтана).\r\nВ 13.00 часа в галерия „Богориди“ (ул. „Алеко Богориди“ № 48) ще бъде открита традиционната изложба на тримата бургаски художници-именици Йордан Маринов, Йордан Петров, Йордан Ангелов. Съвместната експозиция този път носи наименованието „Багри на Богоявление“.", "date": "2018.01.06", "title": "Бургас: Ритуалът по спасяване на кръста от водите на Черно море по повод Богоявление ще започне в 12.00 часа"}
{"url": "http://www.focus-news.net/news/2018/01/06/2474191/tass-ministerstvoto-na-otbranata-na-ruskata-federatsiya-uveri-che-poletite-na-su-30-sm-nad-baltiysko-more-sa-bili-predvaritelno-saglasuvani.html", "text": "Полетите на руските изтребители Су-30 СМ на 23 ноември и 13 декември 2017 г. над Балтийско море са изпълнени в съответствие с международните правила за използване на въздушното пространство, а техните маршрути са били предварително съгласувани с диспечерите. Това съобщиха от пресслужбата на Министерството на отбраната на Руската федерация в събота, 6 януари, след като Пентагонът публикува видео със съпровождането на машините, предава TACC.\r\n„На 23 ноември и на 13 декември 2017 г. екипажите на руските изтребители Су-30 СМ са изпълнявали планирани тренировъчни полети над неутралните води на Балтийско море. Маршрутът им е бил съгласуван с органите за управление на въздушния трафик и е изпълняван в строго съответствие с международните правила за използване на въздушното пространство, без да бъдат нарушавани границите на други държави“, се казва в разпространеното от военното ведомство в Москва съобщение.\r\nОт него става ясно още, че самолети F-15 на НАТО са приближили на безопасно разстояние руските машини, след което са променили курса си и са се отдалечили. . Тереза Герова", "date": "2018.01.06", "title": "ТАСС: Министерството на отбраната на Руската федерация увери, че полетите на Су-30 СМ над Балтийско море са били предварително съгласувани"}
{"url": "http://www.focus-news.net/news/2018/01/06/2474192/ministar-lilyana-pavlova-nay-istinskiyat-start-na-balgarskoto-predsedatelstvo-e-s-detsata.html", "text": "Най-истинският старт на българското председателство е с децата. Това каза министърът на българското председателство на Съвета на ЕС 2018 г. Лиляна Павлова по време на детското откриване на председателството в НДК, предаде репортер на Агенция „Фокус“. „Думите са излишни. Децата са нашият заряд, нашият капитал, нашето бъдеще, нашата гордост и всички ние вярваме, че през тези прекрасни млади деца, даваме най-добрия и най-истинския старт на българското председателство. ЕС, България като част от ЕС и неговото бъдеще е за тези деца“, каза Павлова. Министърът се обърна и към децата, които присъстваха на откриването: „Ако не сте вие с вашите умения и таланти, ние не можем да постигнем нищо“. Тя посочи, че децата и уменията на 21 век са основния приоритет на председателството ни.   \r\nДеница КИТАНОВА", "date": "2018.01.06", "title": "Министър Лиляна Павлова: Най-истинският старт на българското председателство е с децата"}
{"url": "http://www.focus-news.net/news/2018/01/06/2474193/kyustendil-18-godishniyat-martin-karamitev-izvadi-bogoyavlenskiya-krast-ot-vodite-na-reka-banshtitsa.html", "text": "18-годишният Мартин Карамитев извади богоявленския кръст от водите на река Банщица, предаде репортер на Радио „Фокус” – Кюстендил. След извършването на Велик богоявленски водосвет от свещениците към Кюстендилска духовна околия, архиерейският наместник отец Генади Генадиев хвърли кръста в реката, за да се осветят водите. Богоявленският кръст беше изваден от 18-годишният Мартин Карамитев, който пожела на кюстендилци здраве и много успехи. Той е възпитаник на Природоматематическата гимназия в Кюстендил. Повече от 20 младежи участваха в ритуала по изваждането на кръста на Йордановден в Кюстендил. Стотици бяха жителите и гостите на града, които наблюдаваха ритуала. В празника се включи и Общинският духов оркестър. На място имаше засилено присъствие на полицаи и служители на „Общинска охрана”.\r\nВенцеслав ИЛЧЕВ", "date": "2018.01.06", "title": "Кюстендил: 18-годишният Мартин Карамитев извади богоявленския кръст от водите на река Банщица"}
{"url": "http://www.focus-news.net/news/2018/01/06/2474194/deutsche-welle-adriano-chelentano-praznuva-80-godishen-yubiley.html", "text": "Легендарният италиански певец, композитор, актьор, режисьор, телевизионен водещ и най-вече – кумир за милиони души по света Адриано Челентано празнува 80-годишен юбилей, отбелязва германската медия Deutsche Welle.\r\nИталианската звезда обаче не планира организирането на шумно празненство по случай празника си, нито публични изяви. Челентано отдавна е встрани от прожекторите – последното му участие в телевизионно предаване бе през 2015 г. На сцена за последно се появи през 2012 г. след 18-годишна пауза, когато взе участие в популярния музикален фестивал в Сан Ремо. Тереза Герова", "date": "2018.01.06", "title": "Deutsche Welle: Адриано Челентано празнува 80-годишен юбилей"}
{"url": "http://www.focus-news.net/news/2018/01/06/2474195/varna-ventsi-i-tsvetya-byaha-polozheni-s-voenen-ritual-na-pametnika-na-hristo-botev-v-morskata-gradina-v-grada.html", "text": "Венци и цветя бяха положени с военен ритуал на паметника на Христо Ботев в Морската градина във Варна по повод 170 години от рождението му, предаде репортер на Радио „Фокус” – Варна. Във военния ритуал участие взеха Представителният духов оркестър на Военноморските сили и представителни части от Варненския гарнизон, представители на местната власт, военни, общественици, ученици и граждани. Ритуалът започна с марша „Тих бял Дунав”. \r\nДнес се навършват 170 години от рождението на Христо Ботев. По традиция на този ден преди спасяването на Богоявленския кръст се провежда тържественият ритуал за почит на поета-революционер. След ритуала е предвидена кулминацията на днешните Богоявленски тържества във Варна – хвърлянето в морето и спасяването на Светия кръст. \r\nМарияна ВАЛЕНТИНОВА", "date": "2018.01.06", "title": "Варна: Венци и цветя бяха положени с военен ритуал на паметника на Христо Ботев в Морската градина в града"}
{"url": "http://www.focus-news.net/news/2018/01/06/2474196/premierat-boyko-borisov-shte-otkrie-restavriranata-balgarska-tsarkva-sveti-stefan-v-istanbul.html", "text": "Министър-председателят Бойко Борисов ще открие реставрирания български православен храм „Свети Стефан“ в Истанбул на 7 януари. Това съобщиха от правителствената информационна служба. На официалната церемония ще присъства и президентът на Турция Реджеп Тайип Ердоган. В официалната делегация, придружаваща премиера Бойко Борисов, са Негово Светейшество Българският Патриарх и Софийски митрополит Неофит, главният мюфтия на мюсюлманите в България Мустафа Хаджи, вицепремиерът и министър на външните работи Екатерина Захариева, министърът на културата Боил Банов, министърът на икономиката Емил Караниколов, министърът на земеделието, храните и горите Румен Поражанов и депутати.\r\nБългарската желязна църква „Св. Стефан” в Истанбул, е един от най-значимите български паметници на архитектурата и културата. Тя е осветена на 8 септември 1898 година от Екзарх Йосиф. Уникалната постройка от метал, проектирана от арменския архитект Ховсеп Азнавур, е била изработена в Австрия от металургичната фирма \"Вагнер\", а елементите на конструкцията са пренесени с железница и са тежали около 500 тона. Били са сглобени на място. Дължината на църквата е 32,50 метра, а ширината - 12,50 метра. \r\nОсновните строително-ремонтни и  реставрационни дейности започнаха през 2011 г., след получаване на разрешение от турската държава, предвид факта, че църквата е исторически паметник, част от културно –историческото наследство на страната. Храмът бе затворен за богослужение поради сериозни проблеми в  носещата конструкция, вследствие на корозия.\r\nЗа реставрацията са вложени общо около 16 млн. турски лири /приблизително 3,5 млн. евро/, от които България е предоставила целево два транша за 200 000 и 190 000 евро. Отделно от това от 1992 г. българската държава ежегодно отделя средства чрез бюджета на Министерството на външните работи за издръжка на Българската православна църковна община в Истанбул. От 2009 г. тази сума е 50 000 евро годишно.", "date": "2018.01.06", "title": "Премиерът Бойко Борисов ще открие реставрираната българска църква „Свети Стефан“ в Истанбул"}
{"url": "http://www.focus-news.net/news/2018/01/06/2474197/adelina-stefanova-hram-vavedenie-bogorodichno-yordanovden-se-praznuva-v-chest-na-krashtenieto-na-isus-hristos-ot-yoan-krastitel.html", "text": "Йордановден е неподвижен църковен празник, защото никога не мени датата си – винаги се отбелязва на 6 януари. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ в Благоевград. По думите ѝ на днешния празник можем да поздравим Йордан, Йорданка и всички техни производни имена. „Денят се празнува в чест на кръщението на Исус Христос от Йоан Кръстител в река Йордан, откъдето идва и името на празника. Според Библията Христос приел кръщение на около 30 години“, каза още Стефанова. Тя добави, че Светият дух слиза от небето върху рамото на Христос във вид на гълъб, а от небето се чува глас: „Това е моят възлюбен син, в когото е моето Благовещение!“. „От тук идва и наименованието на празника – Богоявление. Бог се явява, за да посочи Спасителя на човечеството“, обясни Аделина Стефанова.\r\nЛора КАЛЧЕВА", "date": "2018.01.06", "title": "Аделина Стефанова, храм „Въведение Богородично“: Йордановден се празнува в чест на кръщението на Исус Христос от Йоан Кръстител"}
{"url": "http://www.focus-news.net/news/2018/01/06/2474198/georgi-tityukov-zam-kmet-na-plovdiv-2017-godina-beshe-izklyuchitelno-uspeshna-za-sporta-v-grada-provedoha-se-pet-golemi-parvenstva.html", "text": "2017 година беше изключително успешна за спорта в град Пловдив. Това каза за Радио „Фокус“ – Пловдив Георги Титюков, заместник-кмет на Община Пловдив с ресор „Спорт, социална политика и младежки дейности“. По думите му през последните 12 месеца Пловдив е бил домакин на пет големи първенства: Европейско първенство по кану-каяк за мъже и жени, Световно първенство за юноши и девойки по академично гребане, също Европейско първенство по фехтовка през февруари, Световно първенство по фехтовка през април и Световно първенство по борба за ветерани през месец октомври. \r\n„За втора поредна година в града се проведе маратон „Пловдив“, който може да се похвали със сериозно международно участие. Може да се обобщи, че 2017-та беше много успешна от гледна точка на спорта в Пловдив. Ако трябва да бъдем коректни, малко по-скромни са резултатите като завоювани медали на световни и европейски първенства, но обикновено е така в година след олимпиада“, посочи Георги Титюков. \r\nТой добави, че през изминалата година Пловдив се е обогатил и от гледна точка на спортната инфраструктура. „Надгради се велоалейната мрежа, която е много важна за един по-чист транспорт, икономичен, екологичен, здравословен. Това е от гледна точка на масовия спорт, но отделно от това направихме някои ремонти на тренировъчни зали – подобрения в залата по щанги, в залата по бокс и още ред други неща“, коментира Титюков.\r\nТони МИХАЙЛОВ", "date": "2018.01.06", "title": "Георги Титюков, зам.-кмет на Пловдив: 2017 година беше изключително успешна за спорта в града, проведоха се пет големи първенства"}
{"url": "http://www.focus-news.net/news/2018/01/06/2474199/sliven-blizo-3-000-sa-imenitsite-na-yordanovden-v-obshtinata.html", "text": "1 662 са мъжете, които носят името Йордан в община Сливен. От тях 1 106 са с постоянен адрес в град Сливен, съобщиха от пресцентъра на Общината. 971 дами са с името Йорданка, от тях с постоянен адрес в града са 723. Данчо се казват 157 мъже, 110 от тях са с постоянен адрес в Сливен. \r\nНа Богоявление имен ден имат и носещите името Божидар. 878 мъже с това име имат постоянен адрес в общината, от тях 440 са от града. На територията на община Сливен постоянен адрес имат 125 жени с името Божидара, от тях 80 са от Сливен. Имената Богдан и Богдана носят съответно 43 господа и 18 дами от общината. Богомил се казват 121 мъже, като от тях с постоянен адрес в Сливен са 46. Божан се казват 5 мъже и всички те са с постоянен адрес в град Сливен. Божана се казват 150 дами, от които 62 от града. 149 мъже от общината се казват Боян, а името Бояна носят 43 жени.", "date": "2018.01.06", "title": "Сливен: Близо 3 000 са имениците на Йордановден в общината"}
{"url": "http://www.focus-news.net/news/2018/01/06/2474200/sofiya-ritual-za-osveshtavane-na-boynite-znamena-i-znamenata-svetini-na-balgarskata-armiya-se-sastoya-na-pl-knyaz-aleksandar-nevski-v-stolitsata.html", "text": "Президентът Румен Радев, министър Красимир Каракачанов, кметът на София Йорданка Фандъкова и десетки софиянци се събраха на пл. „Княз Александър Невски“ в столицата за ритуала за освещаване на бойните знамена и знамената светини на Българската армия, предаде репортер на Агенция „Фокус“. Президентът Румен Радев прие почетния строй на представителните части на армията и положи венец на Паметника на Незнайния войн. Водосветът на бойните знамена извърши Негово светейшество българският патриарх Неофит, като със светена вода бяха поръсени и Гвардейският представителен духов оркестър, знаменният блок, почетният караул и официалните лица. Преди ритуала беше отслужена празнична света литургия и празничен водосвет в Патриаршеската катедрала „Св. Александър Невски“.\r\nЦветилена СИМЕОНОВА", "date": "2018.01.06", "title": "София: Ритуал за освещаване на бойните знамена и знамената светини на Българската армия се състоя на пл. „Княз Александър Невски“ в столицата"}
{"url": "http://www.focus-news.net/news/2018/01/06/2474201/evrokomisaryat-mariya-gabriel-dnes-startira-natsionalnata-kampaniya-nyama-da-me-haknat.html", "text": "Днес стартира националната кампания „Няма да ме хакнат\". Това каза еврокомисарят Мария Габриел пред журналисти след  детското откриване на председателството в НДК, предаде репортер на Агенция „Фокус“. Габриел  поясни, че кампанията цели заедно с младите хора да покаже, че е много важно да имаме навици да се пазим в интернет. „80 % от кибератаките се дължат на човешка грешка, невнимание, непознаване на част от нещата, случващи се в интернет“, каза Габриел и поясни, че кампанията ще продължи 6 месеца по време на цялото българско председателство. „Думичката „сигурност“ е ключова, защото новите технологии носят невероятни възможности, но те могат и да са свързани с опасности, особено сред младите хора. Затова е важно те да знаят какво означава да не те хакнат“, коментира Габриел. По думите й киберсигурността е тази, която ще изгради доверието в новата цифрова среда. „Без доверието на гражданите в новите технологии в цифровата среда, ние не бихме могли да постигнем резултатите, които сме си набелязали“, допълни еврокомисарят\r\nДеница КИТАНОВА", "date": "2018.01.06", "title": "Еврокомисарят Мария Габриел: Днес стартира националната кампания „Няма да ме хакнат“"}
{"url": "http://www.focus-news.net/news/2018/01/06/2474202/ariana-news-tv-talibani-sa-pohitili-okolo-20-dushi-v-afganistanskata-provintsiya-farah.html", "text": "В сутрешните часове на събота, 6 януари, талибани са похитили около 20 души в западната афганистанската провинция Фарах, предава местният телевизионен канал Ariana News TV.\r\n„Няколко автобуса, движещи се от Фарах към Кабул и Херат, бяха спрени на магистралата от въоръжени мъже, а след това 20 от пътниците бяха отведени до неизвестни места\", поясни представител на местните власти. \r\nАфганистанските служби за сигурност все още не са коментирали инцидента. Тереза Герова", "date": "2018.01.06", "title": "Ariana News TV: Талибани са похитили около 20 души в афганистанската провинция Фарах"}
{"url": "http://www.focus-news.net/news/2018/01/06/2474203/otets-yordan-mazhat-koyto-izvadi-bogoyavlenskiya-krast-ot-vodite-na-rekata-e-na-osobena-pochit-prez-tsyalata-godina.html", "text": "Мъжът, който извади богоявленския кръст от водите на реката, е на особена почит през цялата година. Това каза за Радио „Фокус“ – Пловдив отец Йордан Георгиев, архиерейски наместник на Асеновград. Той обясни, че в Асеновград от години се спазва благочестивата традиция след Великия водосвет да се обикалят домовете на жителите и да се ръси със светена вода за здраве на стопаните и за пропъждане на нечистите сили. \r\nОтец Йордан Георгиев посочи, че празникът Богоявление се чества особено тържествено в Асеновград. „Във всеки храм се отслужва Света литургия и Велик водосвет. Камбаните бият тържествено два пъти по десет минути. Поставя се начало на литийното шествие и всички се отправяме към центъра на града, където се слиза до брега на река Чая. Там има специално приготвена трибуна, на разположение са пожарна, полицейски служители и линейка, защото се струпват много хора. Кръстът се хвърля във водите на река Чая. Уловилият го получава награда – малко средства от Общината, а аз подарявам родопско одеяло, за да се стопли. Момчетата, които са се хвърлили за кръста, се черпят с горещ чай. Осигурена е и отоплена палатка, където да се сгреят“, разказа отец Йордан. Той добави, че кръстът, който се хвърля в река Чая, е дървен, с красиво метално разпятие, украсен с цветя и с българския трибагреник.\r\nТони МИХАЙЛОВ", "date": "2018.01.06", "title": "Отец Йордан: Мъжът, който извади богоявленския кръст от водите на реката, е на особена почит през цялата година"}
{"url": "http://www.focus-news.net/news/2018/01/06/2474204/sport-rusiya-shte-ima-otbor-po-hokey-na-led-v-pyonchan.html", "text": "Международният олимпийски комитет утвърди формата за участие на руски хокеисти в Пьончан 2018-а, съобщи за агенция ТАСС източник, свързан с дизайна на екипировката на руските спортисти. Както се очакваше, знамето на Русия няма да присъства на състезателните екипи и то ще бъде заменено от названието Олимпийски спортист от Русия.  \r\nМеждународният олимпийски комитет вече е уведомил Руската хокейна федерация и в момента тя работи с фирмата, която ще произвежда екипировката. Руснаците ще разполагат с два комплекта - червен и бял. През декември Руския олимпийски комитет беше отстранен от игрите в Република Корея.\r\nВенцислав ДРАГОМАНОВ", "date": "2018.01.06", "title": "Спорт: Русия ще има отбор по хокей на лед в Пьончан"}
{"url": "http://www.focus-news.net/news/2018/01/06/2474205/mvnr-15-badeshti-diplomati-shte-rabotyat-za-uspeshnoto-balgarsko-predsedatelstvo-na-es.html", "text": "Със старта на Българското председателство на Съвета на ЕС започна и професионалният път в сферата на дипломацията за 15 стажант-аташета, които вече са назначени в Министерството на външните работи. Те преминаха успешно всички етапи на обявения през октомври миналата година общ конкурс  за назначаване на 15 държавни служители на длъжност „стажант-аташе”, съобщиха от пресцентъра на Министерството на външните работи. \r\n„Основният ми стимул за работата в министерството е възможността да работя с млади и добре подготвени специалисти в сферата на международните отношения”, казва Илия Начев, който е един от отличниците. В рамките на следващите шест месеца кандидат-дипломатите ще бъдат активно ангажирани с работа по събитията от програмата на Българското председателство, за които Министерството на външните работи е отговорно. Така стажант-аташетата ще имат възможността да придобият ценни познания и опит в областта на външната политика в един исторически за страната ни момент. \r\n„Много е интересно да се работи за българската дипломация в период, в който България е под светлината на прожекторите като страната-членка на ЕС, която поема Председателството”, споделя стажант-аташето Николай Николов.  \r\nЗа неговата колега Яна Атанасова много ценна е възможността да общува с различни хора, различни култури и да бъде част от формулирането на външнополитическите приоритети на България.  \r\nЗа да стигнат до тук, всички те преминаха успешно през трите етапа на конкурса за млади дипломати – подбор по документи, писмен изпит и устно събеседване с комисия. 15-те стажант-аташета са разпределени в дирекциите „Държавен протокол”, „Международно право и право на ЕС”, „Политики и институции на ЕС”, „ООН и сътрудничество за развитие”, „Права на човека”, „Политика за сигурност”, „Обща външна политика и политика на сигурност на ЕС”, „Югоизточна Европа”, „Близък Изток и Африка”, „Източна Европа и Централна Азия” и „Двустранно европейско сътрудничество”.", "date": "2018.01.06", "title": "МВнР: 15 бъдещи дипломати ще работят за успешното Българско председателство на ЕС"}
{"url": "http://www.focus-news.net/news/2018/01/06/2474206/varna-32-godishniyat-emil-atanasov-izvadi-krasta-ot-moreto-na-bogoyavlenie.html", "text": "32-годишният Емил Атанасов извади кръста от морето във Варна на Богоявление, предаде репортер на Радио „Фокус” - Варна. Кръстът бе хвърлен от Варненския и Великопреславски митрополит Йоан. Преди това митрополит Йоан отслужи и водосвет за здраве. \r\nНай-младият участник тази година бе 11-годишният Александър от СОУ „Гео Милев”, а най-възрастният мъж на близо 80 години. Температурата на морската вода днес е 8 градуса, а на въздуха около 14. Над 100 души се хвърлиха за кръста във водите на Черно море тази година. Ритуалът бе наблюдаван от хиляди жители на Варна.\r\nМарияна ВАЛЕНТИНОВА", "date": "2018.01.06", "title": "Варна: 32-годишният Емил Атанасов извади кръста от морето на Богоявление"}
{"url": "http://www.focus-news.net/news/2018/01/06/2474207/kyustendil-okolo-20-dushi-blokiraha-za-kratko-glaven-pat-e-79-pri-selo-dzherman.html", "text": "Около 20 души блокираха за 10 минути главен път Е-79 при село Джерман, предаде репортер на Радио „Фокус“-Благоевград. Те протестират за поредна година срещу решението за изграждане на депо за битови отпадъци. Движението не бе затруднено, поради слабия трафик в района.\r\nЛора КАЛЧЕВА", "date": "2018.01.06", "title": "Кюстендил: Около 20 души блокираха за кратко главен път Е-79 при село Джерман"}
{"url": "http://www.focus-news.net/news/2018/01/06/2474208/der-tagesspiegel-mevlyut-chavushoglu-v-goslar-zigmar-gabriel-iska-da-obvarzhe-vaprosa-za-germanskiya-orazheen-iznos-za-turtsiya-s-osvobozhdavaneto-na-deniz-yudzhel.html", "text": "Министърът на външните работи на ФРГ Зигмар Габриел настоява възобновяването на германския оръжеен експорт за Турция да бъде обвързано с разрешаването на казуса с намиращия се в затвора в Силиври журналист Дениз Юджел, съобщава берлинският вестник Der Tagesspiegel.\r\nПреди срещата с турския си колега Мевлют Чавушоглу в Гослар, провинция Долна Саксония, първият дипломат на Берлин припомни, че много голяма част от сделките за износ на оръжие не са одобрени, в това число и за Турция, която е партньор от НАТО. „Това ще остане така, докато случаят на Юджел не бъде решен“, увери Габриел. \r\nГерманският министър защити провеждането на срещата с Чавушоглу. „Ако не разговаряме помежду си, ситуацията със сигурност няма да стане по-добра нито за нашите страни, нито за лицата, които са в ареста“.. Тереза Герова", "date": "2018.01.06", "title": "Der Tagesspiegel: Мевлют Чавушоглу в Гослар – Зигмар Габриел иска да обвърже въпроса за германския оръжеен износ за Турция с освобождаването на Дениз Юджел"}
{"url": "http://www.focus-news.net/news/2018/01/06/2474209/burgas-nad-9000-dushi-ot-oblastta-praznuvat-imen-den-na-yordanovden.html", "text": "9 794 души от област Бургас имат имен ден на Йордановден, съобщиха за Радио „Фокус” – Бургас от ТД ГРАО – Бургас. 4 490 са те в областния град. Мъжете с името Йордан са 2 920 в региона и 1 087 в Бургас. Жените с името Йорданка са 1 967 в областта и 887 в града. Едва 8 жени, живеещи в Бургас и кръстени с името Богомила, имат празник днес, а в областта те са 28.\r\nИмен ден имат днес още хората с имена Йонко, Данчо, Данко, Божан, Божил, Божидар, Боян, Богдан, Богомил, Бончо, Богдан, Борислав, Найден, Теодоси, Бонка, Йонка, Данка, Божана, Божидара, Борислава, Бояна, Богдана, Богомила, Бистра.\r\nМария РУСЕВА", "date": "2018.01.06", "title": "Бургас: Над 9000 души от областта празнуват имен ден на Йордановден"}
{"url": "http://www.focus-news.net/news/2018/01/06/2474210/otets-yordan-praznikat-bogoyavlenie-e-izvesten-s-nyakolko-imena-sred-koito-krashtenie-gospodne-voditsi-i-prosveshtenie.html", "text": "Празникът Богоявление е известен с няколко имена, сред които Кръщение Господне, Водици, Просвещение и Йордановден. Това каза за Радио „Фокус” – Пловдив отец Йордан Георгиев, архиерейски наместник на Асеновград. По думите му празникът е известен като Кръщение Господне, защото на този ден Исус Христос е бил кръстен в река Йордан от Йоан Кръстител. „Нарича се още Богоявление, защото на този ден Бог се открива за цялото човечество в своята триединна същност – Бог Отец, Бог Син и Светия Дух. Празникът се нарича и Просвещение, тъй като Бог просвещава всеки човек, идващ на света, както казва св. евангелист Йоан. Богоявление се нарича и Водици, защото се освещават водите чрез Великия водосвет. Йордановден пък напомня за мястото, където е кръстен Спасителя на света – при река Йордан”, обясни отец Йордан Георгиев.\r\nАрхиерейският наместник на Асеновград посочи, че има общо между Рождество Христово и Кръщение Господне. „Рождество Христово отбелязва явяването на Исус Христос на света, а Кръщението е началото на встъпването му в служение за спасение на света. Двата празника са основа на някакво начало”, каза още отец Йордан.\r\nТони МИХАЙЛОВ", "date": "2018.01.06", "title": "Отец Йордан: Празникът Богоявление е известен с няколко имена, сред които Кръщение Господне, Водици и Просвещение"}
{"url": "http://www.focus-news.net/news/2018/01/06/2474211/evrokomisaryat-mariya-gabriel-balgarskite-detsa-zapochnaha-da-pishat-istoriyata-na-uspeha-na-evpropredsedatelstvoto-ni.html", "text": "Българските деца започнаха да пишат историята на успеха на евпропредседателството ни,  което е успехът на България. Това каза еврокомисарят Мария Габриел по време на детското откриване на председателството в НДК, предаде репортер на Агенция „Фокус“. „Гордеем се с вас. И, Европейската комисия, и българският еврокомисар е ваш приятел и поддръжник. Накарайте ни да продължаваме да се гордеем с всички ваши постижения. Забавлявайте се и покажете, че вие сте тази България, с която всички се гордеем, която много е дала на Европа и света, която още много ще даде благодарение на вас“, заяви Габриел пред малчуганите на детското откриване на европредседателството. „Вие сте нашето бъдеще, но и нашето настояще. Всеки един от вас, млади хора, става посланик на България, посланик на Европа, посланик на новите технолигии, а така и посланик на бъдещето“, допълни еврокомисарят. \r\nДеница КИТАНОВА", "date": "2018.01.06", "title": "Еврокомисарят Мария Габриел: Българските деца започнаха да пишат историята на успеха на евпропредседателството ни"}
{"url": "http://www.focus-news.net/news/2018/01/06/2474212/kyustendil-748-zhiteli-v-obshtinata-nosyat-imeto-yordan.html", "text": "748 жители в община Кюстендил носят името Йордан. Това съобщиха за Радио „Фокус” – Кюстендил от отдел „Гражданска регистрация и административно обслужване” (ГРАО) към Община Кюстендил. 457 дами носят името Йорданка, а 6 – Йордана. 29 души са с името Богдан, а 9 дами са наречени Богдана. 84 жители на общината са с името Богомил, а 3 – Богомила. 324 души са наречени с името Боян, а 57 дами са с името Бояна. На 6 януари имен ден имат Божидар, Божидара, Найден, Теодосий и Бистра. Те в общината е над 290 души.\r\nВенцеслав ИЛЧЕВ", "date": "2018.01.06", "title": "Кюстендил: 748 жители в общината носят името Йордан"}
{"url": "http://www.focus-news.net/news/2018/01/06/2474213/pazardzhik-51-godishen-mazh-ot-velingradskoto-selo-pashovi-se-e-samozapalil-po-nevnimanie.html", "text": "Мъж от велинградското село Пашови се е самозапалил, съобщиха от ГД „Пожарна безопасност и защита на населението“. Сигнал за инцидента е получен вчера в 19.43 часа в Областния център на РД „Пожарна безопасност и защита на населението“ – Пазарджик. Мъжът живее на улица „9-ти септември“ в село Пашови, община Велинград. В ликвидиране на произшествието е участвал 1 противопожарен автомобил с трима служители от РС ПБЗН – Велинград. Пострадалият мъж е на 51 години, получил е изгаряне от II степен по лицето и ръцете, без опасност за живота. Той е хоспитализиран в МБАЛ-Велинград. По данни на полицията мъжът е бил употребил алкохол и най-вероятно се е самозапалил поради невнимание. За сега няма данни за умисъл в действията му.", "date": "2018.01.06", "title": "Пазарджик: 51-годишен мъж от велинградското село Пашови се е самозапалил по невнимание"}
{"url": "http://www.focus-news.net/news/2018/01/06/2474214/anton-antonov-kmet-na-selo-gorno-cherkovishte-podeli-sme-initsiativa-za-izgrazhdane-na-pametnik-na-uchastvalite-vav-voynite-dalzhim-go-na-nashite-dedi.html", "text": "Инициативата, която аз и обществен съвет от 17 човека сме подели, е да изградим паметник. Имаме двама офицери и точни 100 човека, които са участвали във войните за Обединението на Майка България. Това каза за Агенция „Фокус” Антон Антонов – кмет на село Горно Черковище, Казанлъшко. „Много будни са нашите деди и мисля, че им дължим този паметник, който трябва да го направим”, аргументира се кметът на населеното място. „Има един паметник, който е изцяло изграден с дарения. От върха до тухличката и труда. Той е в двора на едно училище. Там са описани имената на тези наши борци. И в трите войни са участвали безкористно. 70 човека не се завръщат, но война без жертви неможе”, допълни още той. По думите му всички е все още на ниво идея, която предстои да бъде обсъждана и реализирана. „Всичко е в суров вариант. Арх. Балканска, племенницата на художника Ненко Балкански, много ни помага. Безкористно ни помага. Мястото на паметника селото ще го определи. Или в училище, или на центъра”, подчерта Антон Антонов. Той разказа, че жителите на селото искат и други български герои да бъдат увековечени с паметник. „От много време мечтаем да имаме паметник на Васил Левски. Не може в нашето село да нямаме спомен за нашия Апостол”, смята кметът Антонов. \r\nТой разказа малко и от богата история на село Горно Черковище. „Нашето село е създадено 1676 г. Тогава името му е било Сюнет ери. Ние сме на два-три километра и от тракийската столицата – Севтополис. Мисля, че няма човек, който да не е чувал за тази наша свещена столица на древните траки. Първоначалното му име Сюнет ери е проверено многократно, а е такова, защото там мюсюлманите са правили техните свещени обреди по обрязването. Българските семейства са били рая, роби, обслужвали са този район. Нашето село, в най-добрите години, преди войните, е било 3 800 жители. Това е едно число, доста сериозно по онова време, преди повече от 100 години”, разказа кметът. \r\n„Без миналото няма да имаме бъдеще. Пожелавам усилия и вяра в утрешния ден”, каза още той. \r\nИван ЛАЗАРОВ", "date": "2018.01.06", "title": "Антон Антонов, кмет на село Горно Черковище: Подели сме инициатива за изграждане на паметник на участвалите във войните, дължим го на нашите деди"}
{"url": "http://www.focus-news.net/news/2018/01/06/2474215/tass-razreshiha-na-indiykite-da-sluzhat-v-rezerva.html", "text": "Върховният съд в Делхи издаде решение, което позволява на индийките да служат в Териториалната армия (резерва), предава TACC.\r\nРешението на съда гласи, че всяко ограничение, забраняващо на представителките на нежния пол да се присъединят към резерва, противоречи на Конституцията и законите на страната, които гарантират равенство на всички граждани, независимо от пола им.\r\nПетицията в съда подадоха група жени, на които им е било отказано да постъпят на служба в Териториалната армия.. Тереза Герова", "date": "2018.01.06", "title": "ТАСС: Разрешиха на индийките да служат в резерва"}
{"url": "http://www.focus-news.net/news/2018/01/06/2474216/veliko-tarnovo-barz-vlak-e-blasnal-lek-avtomobil-na-zhp-prelez-v-selo-lesicheri-vodachat-e-zaginal-na-myasto.html", "text": "Бърз влак е блъснал лек автомобил на жп прелез в село Лесичери. Това потвърди за Радио „Фокус“ – Велико Търново Марияна Христова, говорител на Областна дирекция на МВР – Велико Търново. Сигнал за инцидента е получен в 11.20 часа. По първоначална информация лек автомобил с варненска регистрация, пресичайки жп прелеза, е бил блъснат от бърз влак, движещ се по направление София – Варна. Водачът е загинал на място. Очаква се на местопроизшествието да пристигне дежурна група и да бъде извършен оглед. Причините са в процес на изясняване.\r\nЛуиза ТРАНЧЕВА", "date": "2018.01.06", "title": "Велико Търново: Бърз влак е блъснал лек автомобил на жп прелез в село Лесичери – водачът е загинал на място"}
{"url": "http://www.focus-news.net/news/2018/01/06/2474217/mariya-gabriel-nay-vazhniyat-vapros-e-da-se-zapazi-choveshkoto-litse-na-tsifrovizatsiyata.html", "text": "Най-важният въпрос е да се запази човешкото лице на цифровизацията. Това каза еврокомисарят Мария Габриел пред журналисти след откриването председателството в НДК, предаде репортер на Агенция „Фокус“. Мария Габриел прогнозира, че след 2020 г. за над 90% от работните места ще се искат основни цифрови умения. „Днес 80 млн. европейци никога не са си служили с интернет, а 169 млн. европейци нямат основни цифрови умения. Трябва българското председателство, държавите-членки, младите хора да направим решителни крачки в тази посока“, коментира Габриел. По думите й новите технологии дават невероятни възможности, но основното нещо остава човекът. Според еврокомисарят трябва да се направи така, че той да остане в центъра. Мария Габриел заяви, че личните данни на хората не са стока. „Това е наша ценност и искаме да го отстояваме. Затова искаме да осигурим свободно движение на неличните данни“, обясни Габриел. Тя допълни, че по време на българското председателство ще се поставят ключови теми, свързани с  електронните съобщения.  \r\nДеница КИТАНОВА", "date": "2018.01.06", "title": "Мария Габриел: Най-важният въпрос е да се запази човешкото лице на цифровизацията"}
{"url": "http://www.focus-news.net/news/2018/01/06/2474218/shumen-tarzhestven-ritual-po-osveshtavane-na-boynite-znamena-i-svetini-na-balgarskata-armiya-se-sastoya-na-bogoyavlenie-pred-sgradata-na-obshtinata.html", "text": "Тържествен ритуал по освещаване на бойните знамена и светини на Българската армия се състоя на Богоявление пред сградата на Община Шумен, предаде репортер на Радио „Фокус” – Шумен. Водосветът бе отслужен от отец Красимир Капитанов от храм „Свети Три Светители“. Сред присъстващите на  ритуала бяха кметът на Община Шумен Любомир Христов, областният управител Стефан Желев, народният представител Румен Генов, общественици, военни и граждани. „В Богоявленския ритуал участват знамето на военно формирование 34 200, знамето на учебна база „Панайт Волов“ и знамето реликва на 7-ми Пехотен Преславски полк, знаменната група на Родолюбив комитет „Крум Страшний“ с клубното им знаме, знамето на Областната организация на Съюза на офицерите и сержантите от запаса и резерва, знамето на Червеноводската чета, на НД „Традиция“ с регионален клон Шумен, с клубното им знаме, бойната хоругва, знамето на Борис и Симеон, на Калоян, знамето на Констанин и Фружин“, обяви водещият на церемонията военният историк Мишо Йорданов. Той представи традицията на Богоявление. \r\nИвелина ИВАНОВА", "date": "2018.01.06", "title": "Шумен: Тържествен ритуал по освещаване на бойните знамена и светини на Българската армия се състоя на Богоявление пред сградата на Общината"}
{"url": "http://www.focus-news.net/news/2018/01/06/2474219/stara-zagora-18-godishniyat-dechko-ivanov-spasi-bogoyavlenskiya-krast-vav-vodite-na-starata-reka-v-kazanlak.html", "text": "Със Света Божествена литургия и Богоявленски водосвет в храм „Свети Пророк Илия“ в Казанлък, бе поставено началото на празничната програма, организирана от Община Казанлък за християнския празник Богоявление, отбелязван в народния календар като Йордановден, предаде кореспондент на Радио „Фокус“. След литургията Литийно шествие се отправи към моста на Старата река в Казанлък, където по традиция от 20 години вече се провежда ритуал, в който млади мъже и момчета се хвърлят във водите на реката, за да спасят Богоявленския кръст. 40 бяха участниците тази година, а кръстът беше изваден от 18-годишният Дечко Иванов, който за първи път участва в ритуала. Най малкият участник е 11-годишният Никола, а най- възрастният – 55-годишният Милен, който скача в реката за кръста за девети път. Сред младите мъже бе и 34-годишният именник Йордан Йорданов, който участва в ритуала още от самото му възстановяване и до тази година два пъти е спасявал Богоявленския кръст. Той получи от организаторите торта за своя празник, дарена от една от фирмите за сладкарски изделия в Казанлък. Сред участниците в ритуала бяха и млади мъже от Стара Загора и Русе. Всички скочили да спасят кръста получиха от кмета на община Казанлък Галина Стоянова хавлии и подаръци. В празничната програма взеха участие и Фолклорен ансамбъл „Гъдулица“ към НЧ „Възродена Искра“ и танцьори от НЧ „Жар“.\r\nСлавяна ГАЙДАРОВА", "date": "2018.01.06", "title": "Стара Загора: 18-годишният Дечко Иванов спаси Богоявленския кръст във водите на Старата река в Казанлък"}
{"url": "http://www.focus-news.net/news/2018/01/06/2474220/pazardzhik-stotitsi-zhiteli-i-gosti-na-grada-se-pokloniha-pred-pametnika-na-hristo-botev.html", "text": "Стотици жители и гости на града се събраха пред паметника на Христо Ботев на площад „Съединение“ в Пазарджик, за да отбележат 170 години от рождението на видния български поет и революционер, предаде репортер на Радио „Фокус” – Пазарджик. На площада прозвучаха песни по стихове на Ботев. Поднесени бяха цветя и венци. Пред паметника се поклониха областният управител Стефан Мирев, председателят на общинската организация на ГЕРБ в Пазарджик Гинче Караминова, представители на областна и общинска администрации, на партии, неправителствени и културни организации.\r\nВаня НИКОЛОВА", "date": "2018.01.06", "title": "Пазарджик: Стотици жители и гости на града се поклониха пред паметника на Христо Ботев"}
{"url": "http://www.focus-news.net/news/2018/01/06/2474221/katastrofi-na-zhp-prelezi-spravka-agentsiya-fokus.html", "text": "Агенция \"Фокус\" публикува справка със случаите на катастрофи на жп прелези през последните няколко години.\r\nНа 11 юли 2017 година влак, пътуващ по линията София – Кулата блъсна таксиметров автомобил на железопътен прелез край Кочериново, при спусната бариера и работеща сигнализация. Вследствие на инцидента, пострадаха мъж и жена, пътуващи в лекия автомобил. \r\nНа 14 юни 2017 година бързият влак от Бургас за София удря неправомерно преминаващ автомобил на неохраняем прелез в района на с. Равно поле. При инцидента загива шофьорът на автомобила. \r\nНа 4 март 2017 година влак блъска кола, която преминава жп прелез въпреки спуснатите бариерите, край пазарджишкото село Ковачево. По време на инцидента е била включена и звуковата сигнализация. При катастрофата загива пътуваща в автомобила жена, шофьорът на колата се е спасил, тъй като при удара е изхвърчал от автомобила.\r\nНа 14 декември 2016 година неправомерно пресичащ автомобил се е ударил в пътнически влак. На прелез в междугарието Филипово - Труд, лек автомобил е преминал през съоръжението, въпреки редовно задействаното автоматично прелезно устройство (бариера, светлина и звук). Автомобилът се удря в края на преминаващия пътнически влак, пътуващ по направление Пловдив - Карлово. При инцидента няма пострадали. \r\nНа 3 април 2016 година влак удря кола с тричленно семейство край Благоевград. Шофьорът не се съобразява със сигнализацията и преминал, когато върху автомобила връхлетял влакът от Кулата за София. Със сериозни наранявания са мъжът и жената, които са откарани за лечение в болница „Н. И. Пирогов\". Детето, което също пострада при инцидента, е в стабилно състояние.\r\nНа 18 февруари 2016 година водач на лек автомобил и 70-годишния му спътник се отървават със средни телесни повреди, след като колата им е ударена от влак при неправилно пресичане на жп прелез.Лек автомобил „Фолксваген Голф“, управляван от 43-годишен от село Згалево, пресичайки неправилно, обозначен и оборудван със звукова и светлинна сигнализация жп прелез при село Згалево, се блъска във влак – локомотив електровоз в направление от Плевен за Горна Оряховица. На двамата пострадали мъже в автомобила е оказана медицинска помощ в плевенска болница.\r\nНа 14 декември 2015 година пътнически влак блъска лек автомобил край Кърджали. Инцидентът става на жп прелез край село Вишеград, след като шофьор на Фолксваген „Голф\" опитва да премине при спуснати бариери. 46-годишният мъж е пострадал и транспортиран в болницата в Кърджали.\r\nНа 3 април 2015 година две жени на 48 и 57 години загиват, след като автомобилът, в който са се возили, преминава неправомерно през жп прелез. Инцидентът става в междугарието Карнобат - Лозарево. Автомобилът е ударен от бързия влак Бургас - Карнобат - Русе. В него са пътували четирима пътника. 30-годишният шофьор и 50-годишна пътничка, са тежко пострадали.\r\nНа 27 януари 2015 година един човек е ранен при катастрофа между влак и товарен автомобил. Инцидентът е станал на прелез между Съединение и Филипово, където мотриса се удря в неправилно преминаващ пред влака товарен автомобил. Влакът се е движел по направлението Панагюрище – Пловдив. 53-годишният шофьор на товарния автомобил е транспортиран с линейка до болница. Железопътният прелез е обозначен с предупредителни пътни знаци.\r\nНа 11 декември 2014 година пътнически влак, пътуващ от Кулата за София, се блъска в катастрофирал на жп прелеза край Мурсалево камион и се запалва, а двамата шофьори на товарния автомобил, които са гърци, са ранени. Инцидентът е станал малко след 19 часа, когато влакът със стотина пасажери, се удря в товарния автомобил, който преди това е претърпял катастрофа на пътя Е-79 при Мурсалево и от удара е попаднал на жп прелеза. Композицията не успяла да спре навреме и се ударя в камиона. И той, и влакът са се запалили, а пътниците са евакуирани. Сред тях няма пострадали, а дошлите коли на пожарната са потушили огъня. Двамата пътуващи в гръцкия камион обаче са ранени и се настанени в болницата в Благоевград.\r\nНа 14 ноември 2014 година стават два инцидента на жп прелези в страната само за ден. И в двата случая водачите на леките автомобили са преминали неправилно през железопътните прелези. В междугарието Добрич - Вълчи дол при спуснати бариери шофьорът на лек автомобил преминал през прелеза и се ударил в задната част на пътнически влак. Шофьорът е леко ранен. Прегледан е на място от медицински екипи и е освободен. Във втория случай джип минава през прелез със задействана сигнализация и се сблъскал с преминаваща машина за ремонт на железопътната инфраструктура между гарите Образцов чифлик и Ястребово. Шофьорът и неговият спътник са леко пострадали и са прегледани от екипи на Бърза помощ. Няма пострадали служители на железопътната компания.\r\nНа 9 октомври 2014 година един човек загива, а друг е ранен, след като влак блъска кола на железопътен прелез в столичния кв. \"Обеля\". Локомотив, движещ се от гара Волуяк за Централна гара София, удря \"Сеат\". Още на следващия ден Министърът на транспорта, информационните технологии и съобщенията Николина Ангелкова разпорежда на генералния директор на НКЖИ, Милчо Ламбрев да бъдат отстранени от длъжност, пряко отговорните лица: прелезопазачът, който е бил на смяна, ръководител движение на жп гара Волуяк и директорът на поделение „Управление на движението на влаковете и гарова дейност“ – София.\r\nНа 2 юли 2014 година влак удря лека кола на жп прелез край Дъбене. Инцидентът временно прекъснато движението на влаковете между Карлово и Баня. Причината за катастрофата е опита за нерегламентирано преминаване на лекия автомобил през прелеза. При инцидента няма сериозно пострадали, а пътниците от влаковете, които пътуват по участъка, са извозени с автобуси.\r\nНа 9 юни 2014 година катастрофа между товарен влак и автомобил затваря жп линията Кричим – Стамболийски. Инцидентът става на прелеза при с. Куртово Конаре. Двама души са пострадали тежко и са настнени в университетската болница в Пловдив. Прелезът в Куртово Конаре е регулиран само със светлинна и звукова сигнализация. Няма бариери, видимостта също не е добра. Без да се съобрази с условията, шофьорът на пикапа решава да премине бързо през релсите, но върху него връхлетява идващият от Кричим товарен влак. От удара автомобилът излетява на 20 метра и поврежда светлинната и звуковата сигнализация на съоръжението. Пострадалите са двамата мъже - 23-годишният шофьор и неговият спътник на 48 години.\r\nНа 7 май 2014 година десет души са ранените при жп катастрофата по пътя София-Пловдив, след сблъсък на пътническия влак за София и товарния камион при гара Септември. Водачът на ТИР-a не е спазва правилата за преминаване на жп прелез.Машинистът е реагирал адекватно, но не е успял да спре влака навреме, заради дължината на спирачния път. Всички пострадали пътници са пътували в първия вагон на влака, който е смачкан от силния удар. Камионът е влачен от локомотива поне 100 метра. \r\nНа 4 януари 2014 година шестмесечно бебе и жена на 54 години загиват при тежка катастрофа между пътнически влак и кола на прелеза в карловското село Долна махала. Прелезът е без бариери, но с работеща звукова и светлинна сигнализация. Има и предупредителна табела. 36-годишният шофьор навлиза в прелеза въпреки сигнализацията, че отсреща идва пътническият влак от Пловдив за Карлово. Мотрисата блъска автомобила в задната му част, след което колата изхвърча успоредно на 20 метра от линиите, удря се странично в електрически стълб. В автомобила на място е загива 54-годишна жена, пострадала е дъщеря й, която е на 21 години и зет й 36 години. На път за болницата почива 6 месечно бебе.\r\nНа 30 октомври 2013 година катастрофа между камион и влак край Благоевград затруднява движението на влаковете в района за часове. Малко след 9.00 часа влакът от София за Петрич минава край село Бело поле. В същото време камион, превозващ бетонни плочи, пресича прелеза, въпреки светлинната и звукова сигнализация. При удара камионът е изхвърчал край линията, а шофьорът е останал невредим.\r\nНа 1 април 2013 година влак помита линейка на прелез край Карнобат. Линейката пресича прелез, въпреки забраната и е връхлетяна от влак.При катастрофата загива 64-годишна фелдшерка, а шофьорът е настанен в болница в гежко състояние. Инцидентът се случва на прелез при село Мъдрино край Карнобат. \r\nНа 12 март 2013 година катастрофа между лек автомобил “Фолксваген” и товарен влак става на прелеза в село Гавраилово. В 00,40 часа днес от тел.112 е получен сигнал ,че на ЖП прелез в с. Гавраилово лек автомобил “Фолксваген”, управляван от неправоспособен 25-годишен мъж е ударен от товарен влак. От произшествието са пострадали пътниците, возещи се на задната седалка на автомобила, две момчета на 19 и 22 години, от село Баня. Водачът не е пострадал и е без наранявания. При пробата за употреба на алкохол, той е показал положителен резултат от 0,82 промила.\r\nНа 14 ноември 2012 година катастрофа между влак и кола по чудо се размина без жертви. Виновен за инцидента е шофьорът на лекия автомобил, който не се съобразил с пътната маркировка и преминал през през неохраняем прелез без дори да намали скоростта. В същия момент оттам преминавал влак, който ударил колата. Инцидентът е станал в междугарието Симеоновград - Гълъбово. Пострадали и ранени няма, но движението по релсите в района временно е прекъснато.\r\nНа 8 юли 2012 година 35-годишна жена и 11-годишното й момиченце загиват при тежка катастрофа след неспазена спазва забраната на светофарната уредба за преминаване през прелеза. Инцидентът става на жп прелеза до село Оборище.\r\nЛокомотивна машина, пътуваща от Добрич за Варна, удря лек автомобил Фолксваген Голф 4. На място е загива 35-годишна жена, а по пътя за болницата във Варна -11–годишното ѝ момиченце.\r\nНа 15 юни 2012 година гръцки гражданин загива при катастрофа на жп прелез в района на село Невша. При инцидента са се сблъскали автомобил и преминаващ влак. Пострадали са и двама души, които са пътували в колата. Те са откарани с наранявания в болница „Св. Анна\". Водачът на автомобила решил да прекоси неохранявания прелез и не изчакал влака, при което последвал сблъсък.\r\nНа 29 май 2012 година пътническият влак София - Кулата блъсна лек автомобил \"Лада\", пир което на място загива шофьорът на автомобила. Катастрофата е станала на неохраняем ж п прелез край Симитли.Лекият автомобил пътувал от село Горна Железница към Долна Железница, преминавайки през железопътния прелез. Той е ударен и влачен 150 метра от пътническия влак, който тръгва от Благоевград в посока Кулата. В лекия автомобил е бил само 50-годишният шофьор от Благоевград. \r\nНа 13 февруари 2012 година двама мъже са ранени при катастрофа на охраняем прелез до Ново село. Лек автомобил „Ауди 80”, управляван от 36 –годишен водач от Пещера, при нормално работеща светофарна уредба и спусната бариера навлязъл в ж п прелеза, при което е блъснат от дизелова мотриса, движеща се от Пловдив за Пещера. При удара леката кола се завъртяла, ударила се в предпазната мантинела и после в изчакващия в насрещната лента лек автомобил „Субару Трибека”. При инцидента са пострадали водачът на „Ауди”-то и спътникът му на 19 години. След оказаната им медицинска помощ двамата са изписани за домашно лечение.\r\nНа 22 август 2011 година 28-годишна жена загива в катастрофа на жп прелез в Брусарци. Жената е преминавала неправилно с автомобила си през прелеза и е била ударена от пътнически влак, движещ се по линията София-Видин.Прелезът, на който е станало произшествието е охраняем и със сигнализация. Сред пътуващите във влака няма пострадали. \r\nНа 8 септември 2011 година един човек загива, а друг е с опасност за живота след катастрофа между влак и микробус на охраняем жп прелез край Криводол. Товарната кола е нарушила забраната и е преминала през линията при спусната бариера.\r\nНа 29 юни 2011 година влак блъска лека кола на неохраняем ж п прелез в Трявна, при което 3 души са ранени. Влакът е влачил колата около 500 метра. Той се е движил от Горна Оряховица за Плачковци.Пострадалите са 61-годишен мъж, неговата 17-годишна дъщеря, както и друго 20-годишно момиче. \r\nНа 21 май 2011 година четирима души са леко ранени при катастрофа между влак и камион на жп прелеза до град Летница. Те са откарани за прегледи в болницата в Ловеч и изписани веднага. Сблъсъкът е по вина на шофьора на камиона, който превозвал дърва и не спрял на прелез със светещ червено светофар и включена звукова сигнализация, но без бариера. Водачът решил да премине и бил пометен от влака. В трена освен персонала се возели само 20 пътници.\r\nНа 1 май 2010 година моторист без книжка е прегазен от влак по жп линията София - Кулата. 33-годишният мъж от село Марикостиново преминал при спусната бариера и бил премазан от идващия влак. По време на огледа стана ясно, че младият мъж е карал, без да притежава свидетелство за правоспособност. Очевидци разказват, че мотористът профучал, без дори да се огледа.\r\nНа 17 юни 2010 година 52-годишен мъж загива при катастрофа между пътнически влак и автомобил. По време на удара мъжът е бил в автомобилът си на железопътен прелез край Враца. Прелезът е бил охраняем и е бил със спуснати бариери и включена сигнализация. Според очевидци колата е блокирала на прелеза и мъжът, който е инвалид, не е успял да избегне удара.\r\nНа 15 април 2010 година двама души са загинали при пътен инцидент на неохраняем ж п прелез край сливенското село Чинтулово. При катастрофата товарен влак, движещ се по направлението София – Бургас, е блъснал, преминаващ през жп линията лек автомобил със сливенска регистрация, в който освен шофьорът са пътували още две жени. При удара са починали на място водачът и една от пътуващите в колата жени.\r\nНа 14 февруари 2010 година става тежка катастрофа със смъртен случай между кола на снегопочистваща фирма и влак на железопътния прелез в столичния квартал „Левски”. Шофьорът на камиона е починал на път за болницата. Пострадали са двамата машинисти на влака. Те са откарани във ВМА и „Пирогов”. Снегопочистващата машина се е опитала да пресече жп прелеза при спуснати бариери.", "date": "2018.01.06", "title": "Катастрофи на жп прелези (Справка Агенция „Фокус”)"}
{"url": "http://www.focus-news.net/news/2018/01/06/2474222/pregled-na-mezhdunarodnite-novini-do-13-chasa-agentsiya-fokus.html", "text": "Албания призна съществуването на българско малцинство на територията й, а причината за решението, взето в последния момент, е заплахата на София да наложи вето на присъединяването на Тирана към клуба на Брюксел. Това заяви Васил Стерьовски, лидер на партията „Македонски алианс за европейска интеграция“ в Албания, предава скопският телевизионен канал „ТВ 21“.\r\nСъгласно думите на Стерьовски, България „търси българи там, където живеят македонци“.\r\n„Ние, като македонска общност, не сме против признаването на българско или друго малцинство, но ние сме против факта, че става дума за една и съща територия, за едни и същи хора, ние сме македонци. Българите търсят българи там, където живеят македонци, в Гора, Преспа, Голо Бърдо. Така че следващата стъпка на българската политика ще бъде отричане на македонското малцинство и признаване само на българско малцинство в тези територии в Албания\", подчерта Стерьовски, като същевременно допълни, че България последователно използва пропаганда, за да „краде“ фолклора на македонците в Албания и да го представи за български. \r\n„От 1990 г. насам България непрекъснато пропагандира, като преди всичко в първите години изпращаха научни експедиции, учени, историци, етнографи, които събираха фолклора на македонците в Албания, и правят това непрекъснато, всяка година. Посещават всички села и градове, където живеят македонци в Албания, събират фолклора, а след това отиват в България и публикуват фолклор на българите в Албания \", казва Стерьовски.\r\n*** В средата на месец януари министър-председателят на Япония Шиндзо Абе ще се отправи на посещение в държави от Източна Европа, сред които и България, съобщава електронното издание Romania Insider. \r\nВ рамките на обиколката си Абе ще посети Сърбия, Естония, Латвия и Литва, а също и Румъния.\r\nСъгласно разпространената информация, турнето в Източна Европа на Абе ще се състои в периода 12-17 януари. \r\nАбе поясни целите на посещенията си в източноевропейските държави: „Ще разширя границите на японската дипломация, като потвърдим тясната ни координация по въпроса за Северна Корея и други неотложни въпроси за международната общност\".\r\n*** Воденият от канцлера Ангела Меркел политически блок Съюза (ХДС/ХСС) настоя за депортиране от ФРГ на мигранти с антисемитски възгледи.\r\nВ навечерието на Международния възпоменателен ден на Холокоста (27 януари), партията внесе за разглеждане в Бундестага пакет мерки за борба срещу антисемитизма. Както става ясно от проектозакона, части от които вече бяха публикувани в медиите, особено внимание се обръща на противодействието на враждебното отношение към евреи, което се наблюдава сред множество мигранти.\r\n„Тези, които отхвърлят живеенето на евреи в Германия или поставят под въпрос съществуването на държавата Израел, не може да имат място в страната ни“, се казва в документа.\r\nСъюзът (ХДС/ХСС) настоява към лицата, „призоваващи към ненавист на основа антисемитизъм“, да бъдат прилагани онези положения от Закона за пребиваване на чужденци в Германия, които засягат екстрадицията им от страната.\r\n*** САЩ отправиха предупреждения към управляващите в Прищина, че ако парламентът на най-младата държава на Балканите отхвърли създаването на специализиран съд за военни престъпления, то Вашингтон няма да блокира руската инициатива в ООН за подобен трибунал в Косово.\r\nВашингтон отправи подобни предупреждения и преди две години, когато депутатите в Прищина демонстрираха колебливост по въпроса за приемането на закона за създаването на специализирания съд.\r\n*** Министърът на външните работи на ФРГ Зигмар Габриел настоява възобновяването на германския оръжеен експорт за Турция да бъде обвързано с разрешаването на казуса с намиращия се в затвора в Силиври журналист Дениз Юджел.\r\nПреди срещата с турския си колега Мевлют Чавушоглу в Гослар, провинция Долна Саксония, първият дипломат на Берлин припомни, че много голяма част от сделките за износ на оръжие не са одобрени, в това число и за Турция, която е партньор от НАТО. „Това ще остане така, докато случаят на Юджел не бъде решен“, увери Габриел. \r\nГерманският министър защити провеждането на срещата с Чавушоглу. „Ако не разговаряме помежду си, ситуацията със сигурност няма да стане по-добра нито за нашите страни, нито за лицата, които са в ареста“.\r\n*** Съдът в Атина реши да преразгледа решението на гръцкото правителство да предостави убежище на един от осмината турски военнослужещи, които избягаха в страната с хеликоптер след неуспешния опит за държавен преврат от юли 2016 г.\r\nСлед изслушването при затворени врати, продължило 40 минути, Апелативният съд в Атина съобщи, че ще произнесе решението си по делото на 15 февруари. \r\nСюлейман Йозкайнакчи, втори пилот на хеликоптера, използван за бягството на турските военнослужещи, получи статут на закрила в Гърция на 30 декември 2017 г. Кандидатурите на останалите седмина турски войници не бяха удовлетворени.\r\n*** Ситуацията с наводненията в южната и западната част на Германия се очаква да се влоши през почивните дни заради продължаващото покачване на нивата на водите на реките Рейн, Дунав, Мозел и Некар.\r\nСилните превалявания, които донесе бурята „Бурглинд“, предизвикаха наводнения в редица райони в южната и западната част на страната, където реките излязоха от коритата си. Това наложи издаването на забрана за корабоплаване – решение на властите, което доведе след себе си до сериозни щети за бизнеса. \r\nСъгласно по-рано разпространените данни, нивата на река Рейн в участъка при Кьолн са на 6,80 метра – с 0,60 метра над предупредителния маркер за опасност от наводнения. Очаква се нивата на водите на реката да достигне до осем метра през следващите дни.\r\n***", "date": "2018.01.06", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2018/01/06/2474223/b92-sarbiya-politsiyata-v-belgrad-arestuva-vaorazhen-mazh-koyto-se-barikadira-v-zhilishtna-sgrada-v-stolitsata.html", "text": "Сръбската полиция успя да арестува въоръжено лице, което се барикадира в жилищна сграда в столицата Белград, предава B92.\r\nПо данни на правоохранителните органи 44-годишният мъж има солидно криминално досие. Съгласно разпространената информация, в сутрешните часове на събота той е позвънил в полицията и е уверил, че иска да се предаде на властите. При пристигането на служителите обаче мъжът ги е заплашил с пистолет. Властите предполагаха също, че той разполага и с автоматично оръжие. \r\nНа място освен полицейски патрул бяха изпратени снайперисти и екип психолози, които се опитаха да преговарят с въоръжения мъж.\r\nНе се привежда информация за как е извършен арестът на мъжа.  Тереза Герова", "date": "2018.01.06", "title": "B92 (Сърбия): Полицията в Белград арестува въоръжен мъж, който се барикадира в жилищна сграда в столицата"}
{"url": "http://www.focus-news.net/news/2018/01/06/2474224/vidin-za-poreden-pat-36-godishniyat-plamen-georgiev-izvadi-bogoyavlenskiya-krast-ot-vodite-na-reka-dunav.html", "text": "36-годишният Пламен Георгиев извади богоявленския кръст от водите на река Дунав край Видин, предаде репортер на Радио „Фокус“ – Видин. Мъжът влиза за шеста поредна година в река Дунав на Йордановден, три пъти до сега е хващал кръста. Кметът на Видин Огнян Ценков връчи на Пламен Георгиев парична награда. Мъжът, който тази година хвана кръста, е безработен, семеен е и има три деца. \r\n33-ма души, между които и една жена, влязоха в река Дунав в подножието на крепостта Баба Вида, за да се преборят за богоявленския кръст. Тази година кръстът от брега на река Дунав край Видин бе хвърлен от Врачанския митрополит Григорий, който е наместник на овдовелия Видински епархийски престол. Той отслужи за Йордановден в храма „Св. Димитър Солунски“ утреня, последвана от архиерейска света литургия. Да чуят дядо Григорий и да си вземат светена вода стотици видинчани изпълниха църквата. На архиерейската литургия присъстваше и кметът на Видин Огнян Ценков. След литургията от катедралния храм тръгна литийно шествие от жители и гости на Видин, предвождано от Огнян Ценков и Врачанския митрополит Григорий, което стигна до брега на река Дунав. След отслужения водосвет в подножието на крепостта Баба Вида митрополит Григорий хвърли кръста. \r\nАнна ЛОЗАНОВА", "date": "2018.01.06", "title": "Видин: За пореден път 36-годишният Пламен Георгиев извади богоявленския кръст от водите на река Дунав"}
{"url": "http://www.focus-news.net/news/2018/01/06/2474225/pazardzhik-36-godishniyat-nikolay-aleksandrov-izvadi-krasta-ot-studenite-vodi-na-reka-maritsa.html", "text": "36-годишният Николай Александров от Пазарджик извади богоявленския кръст, хвърлен в река Марица от Константийския епископ Яков, предаде репортер на Радио „Фокус“ – Пазарджик. Над 10 млади мъже се хвърлиха в студените води на реката, но пръв до кръста стигна Николай, който работи като шофьор в частна фирма в Пазарджик. Той е семеен, има две момченца. След излизането от водата Николай каза, че е много щастлив, защото за първи път успява да стигне пръв до кръста. Той пожела здраве за себе си и за своето семейство. Николай получи благословията на епископ Яков, а десетки хора го поздравиха. На моста на река Марица в Пазарджик и край брега на реката се събраха хиляди жители и гости на Пазарджик, за да видят ритуала по хвърлянето на кръста на Йордановден.\r\nВаня НИКОЛОВА", "date": "2018.01.06", "title": "Пазарджик: 36-годишният Николай Александров извади кръста от студените води на река Марица"}
{"url": "http://www.focus-news.net/news/2018/01/06/2474226/dobrich-170-godini-ot-rozhdenieto-na-hristo-botev-byaha-otbelyazani-v-kavarna.html", "text": "В Каварна бяха отбелязани 170 години от рождението на Христо Ботев, съобщиха от пресцентъра на Общината. На паметника на големия български поет и революционер, в сърцето на градския парк, бяха поднесени венци и цветя по повод годишнината от рождението му. На церемонията присъстваха представители на Община Каварна, Исторически музей - Каварна, държавни и общински институции и организации, родолюбиви българи. \r\nПаметникът на великия български поет и революционер Христо Ботев бе изграден по инициатива на кмета на Каварна Нина Ставрева и бе открит на 2 юни 2016 година.", "date": "2018.01.06", "title": "Добрич: 170 години от рождението на Христо Ботев бяха отбелязани в Каварна"}
{"url": "http://www.focus-news.net/news/2018/01/06/2474227/plovdiv-stotitsi-balgari-se-sabraha-na-ploshtada-v-kalofer-za-da-prisastvat-na-miting-poklonenieto-po-povod-170-godini-ot-rozhdenieto-na-hristo-botev.html", "text": "Стотици българи се събраха на площада в Калофер, за да присъстват на митинг-поклонението по повод 170 години от рождението на Христо Ботев, предаде репортер на Радио „Фокус“ – Пловдив. Час преди това много от хората се изкачиха до Мемориалния комплекс на Ботев, за да отдадат почит на националния ни герой. На този ден бе поднесен и „Гирлянд на славата“ пред паметника на Ботев на едноименния мемориал. Слово произнесе кметът на Карлово д-р Емил Кабаиванов, който припомни накратко за живота на Христо Ботев и отбеляза, че най-важното днес е Ботев и неговото дело да останат в сърцата ни, паметта за него да е вечна, както и духовното наследство, което ни е завещал.\r\nДумата бе дадена на Константин Попов, председател на  Комисията по отбрана в Народното събрание. „Днес ние сме тук, в Калофер, където майка България е родила един велик българин, поет, революционер, който пише стихове с плам, с жар, с любов и с омраза към потисниците, но пише и нежно, с любов към майка си, към любимата, към родината. И тези думи, Ботевите думи, на всички, които са ги чели, преминават през съзнанието, достигат всяка наша клетка и озаряват душата ни“, каза Константин Попов. По думите му Ботев е поет от човещина, той е революционер от човещина, защото иска и воюва. Той е меч, който сочи напред, сочи ни бъдещето, иска и води, защото има идеал – човека. „Свободните хора и свободата е мярата, която ни разделя, но и е целта, която трябва да преследваме,“, каза още Константин Попов. По думите му точно затова Ботев вдъхновява всички и ни води и сега. „Той е знаме, затова 100 години и след това ние сме тук, за да се обърнем и за да се докоснем за малко до Ботев“, каза Попов. „Днес сме тук с тази искрица, дадена ни от Ботев, където той ни е призовал отново с неговата сила и мощ. И дай Боже да съхраним тази частица, за да имаме и утре празник, за да имаме и утре вяра и за да се множат добрите ни дела“, каза още Константин Попов.\r\nЦветана ТОНЧЕВА", "date": "2018.01.06", "title": "Пловдив: Стотици българи се събраха на площада в Калофер, за да присъстват на митинг-поклонението по повод 170 години от рождението на Христо Ботев"}
{"url": "http://www.focus-news.net/news/2018/01/06/2474228/ognyan-tsenkov-kmet-na-vidin-na-bogoyavlenie-otbelyazvame-denya-na-svetlinata-i-prosveshtenieto.html", "text": "Богоявление е един от най-светлите християнски празници, каза пред събралите се граждани на брега на река Дунав за хвърлянето на кръста по повод Богоявление кметът на Община Видин Огнян Ценков, предаде репортер на Радио „Фокус“ – Видин. Ценков посочи, че на днешния ден отбелязваме деня на светлината и просвещението. „Днес небето се отваря за всички наши желания. Нека си пожелаем да вървим все така успешно напред, да има мир, да има благоденствие в нашите домове. Сърдечно искам да поздравя всички именици. Честит и благословен имен ден, честит празник. Носете с гордост вашето име и нека във вашите домове има мир и благоденствие“, каза Огнян Ценков. \r\nТой допълни, че на днешния светъл християнски празник се навършват и 170 години от рождението на нашия велик българин, поет и революционер Христо Ботев. „Трябва да знаем нашата история, трябва да я предаваме, трябва да тачим и отбелязваме нашите традиции. Искам да благодаря сърдечно на Врачанския митрополит Григорий, наместник на овдовелия Видински епархийски престол, че той днес предпочете да присъства на Богоявление във Видин, за да види какво голямо значение отдаваме на традициите си“, каза Огнян Ценков. \r\n„Да пребъде нашият красив старопрестолен и царствен край“, завърши приветствието си кметът на Видин. \r\nАнна ЛОЗАНОВА", "date": "2018.01.06", "title": "Огнян Ценков, кмет на Видин: На Богоявление отбелязваме деня на светлината и просвещението"}
{"url": "http://www.focus-news.net/news/2018/01/06/2474229/ministar-krasimir-karakachanov-vazmozhno-e-izdirvaniyat-za-shestornoto-ubiystvo-v-novi-iskar-rosen-angelov-da-e-vaorazhen-po-seriozno-ot-ochakvanoto.html", "text": "Възможно е издирваният за шесторното убийство в Нови Искър Росен Ангелов да е въоръжен по-сериозно от очакваното. Това каза пред журналисти министърът на отбраната Красимир Каракачанов, предаде репортер на Агенция „Фокус“. По думите на министъра има индикации, че Ангелов е преминал специална военна подготовка извън България. „Има информации, че е търсил да закупи автоматично огнестрелно оръжие. Много вероятно е да е успял да го направи. Тоест възможно е да е въоръжен по-сериозно, отколкото с оръжието, с което е извършил престъплението – малокалибрен пистолет“, посочи Каракачанов. „Така че човекът е опасен и трябва се внимава“, допълни той. \r\nЦветилена СИМЕОНОВА", "date": "2018.01.06", "title": "Министър Красимир Каракачанов: Възможно е издирваният за шесторното убийство в Нови Искър Росен Ангелов да е въоръжен по-сериозно от очакваното"}
{"url": "http://www.focus-news.net/news/2018/01/06/2474230/vratsa-7-godishniyat-petar-dokov-retsitira-baladata-hadzhi-dimitar-po-vreme-na-otbelyazvaneto-na-170-godini-ot-rozhdenieto-na-poeta-revolyutsioner-hristo-botev.html", "text": "Днес отбелязваме един от най-значимите дни в историята на нашата държава. Ден, в който почитаме големия християнски празник Богоявление и в същия ден празнуваме и раждането на великия български революционер Христо Ботев - един от символите на нашето възраждане. 170 години от своето раждане, макар и вече във вечността, Ботев продължава да живее във всеки, който обича България. Това каза в част от словото си кметът Калин Каменов по време на тържественото отбелязване на 170 години от рождението на поета-революционер Христо Ботев, съобщиха от пресцентъра на Общината. Той посочи още, че днес трябва да пазим, да създаваме и да бъдем по-родолюбиви, за да почетем достойно паметта и делото на тези, които загинаха за свободата на България. \r\n„Аз съм сигурен, че тук, в нашия град, има много достойни родолюбци, които никога няма да забравят, а ще възхваляват и възпитават в най-малките и във всички нас да помним, да предаваме и да се гордеем, че сме потомци на великия Христо Ботев. Честит празник“, допълни още Каменов.\r\nТържеството, по повод днешния ден се проведе пред величествения паметник на поета-революционер. Официални гости бяха народният представител инж. Петя Аврамова, областният управител Малина Николова, председателят на общинския съвет Румен Антов, заместник-кметът Петя Долапчиева, общински съветници, директори на институции. \r\nВ програмата участваха: 7-годишният Петър Доков, който рецитира емблематичната балада „Хаджи Димитър“, възпитаникът от СУ „Христо Ботев“ Валентино Бойчев, който изнесе интересни факти за живота и делото на войводата, както и Духовият оркестър при НЧ „Развитие 1869“.\r\nВ знак на признателност пред саможертвата на Христо Ботев пред паметника му бяха поднесени венци и цветя.", "date": "2018.01.06", "title": "Враца: 7-годишният Петър Доков рецитира баладата „Хаджи Димитър“ по време на отбелязването на 170 години от рождението на поета-революционер Христо Ботев"}
{"url": "http://www.focus-news.net/news/2018/01/06/2474231/balgarskiyat-premier-boyko-borisov-v-intervyu-za-anadolu-agency-ne-mozhem-da-se-borim-sreshtu-terorizma-i-migrantite-bez-turtsiya.html", "text": "Не можем да се борим срещу тероризма и мигрантския приток без помощта на Турция. Това заяви министър-председателят на България Бойко Борисов в интервю за турската информационна агенция Anadolu Agency, в рамките на което отговори на въпроси от  широк кръг теми.\r\nВ навечерието на откриването на реставрираната българската църква „Свети Стефан“ в Истанбул, церемонията за което ще се състои в неделя, 7 януари, българският премиер оцени жеста на турските власти да финансират част от средствата, необходими за ремонта на 120-годишния паметник на културата, определяйки го като силен сигнал за разбирателството между християни и мюсюлмани. \r\nПо повод двустранните отношения между София и Анкара, Борисов подчерта, че те добиват изцяло нова динамика, като увери, че страната ни е отворена за реализирането на инициативи в стопанския сектор. Българският премиер специално спомена транспортните и инфраструктурните проекти и обясни с примери условията за турските бизнесмени, които искат да инвестират в страната. Министър-председателят напомни,  че се работи усилено за осигуряването на повече възможности за товарния транспорт. \r\nБорисов не пропусна темата за миграцията. Съгласно думите му, благодарение на сътрудничеството с Турция миграционният натиск е сведен до нулеви нива.\r\nВ неделя Бойко Борисов ще участва в церемония по откриването на църквата „Свети Стефан“, която в последните девет от които е бил затворен за реставрация. На събитието ще присъства и държавният глава на Турция Реджеп Тайип Ердоган. Тереза Герова", "date": "2018.01.06", "title": "Българският премиер Бойко Борисов в интервю за Anadolu Agency: Не можем да се борим срещу тероризма и мигрантите без Турция"}
{"url": "http://www.focus-news.net/news/2018/01/06/2474232/sport-manchestar-siti-e-1-po-finansova-mosht-v-sveta.html", "text": "Манчестър Сити е най-мощният финансово клуб в света. Това показва проучване на „Сокърекс“. Английският клуб оглавява класацията с индекс 4 цяло 883. Втори е друг клуб от английската Висша лига - Арсенал, който е с 4 цяло 559, а на трето място е френският Пари Сен Жермен с 4,128. \r\nТова са единствените три клуба, чийто индекс, наречен FFI (Football Finance Index), е над 4. Въпросният показател се определя по 5 критерия - общата цена на футболистите, активите на клуба като стадион и тренировъчна база, пари в банката, потенциална инвестиция от собствениците и задълженията. Проучването е изготвено по финансовите доклади на клубовете за сезон 2015/16. \r\nАнглия е държавата с най-много клубове в топ 30 - 8, като 6 от тях са в топ 10. САЩ е на второ място с 5 клуба в топ 30. Испания и Германия са с по 4, а Италия - с 3. \r\nИнтересното е, че на 4-то място в класацията е китайският Гуанджоу Евъргранде, а причината е потенциалната инвестиция на собствениците, която се оценява на 1,120 млрд. паунда. Топ 5 допълва Тотнъм. \r\nВ топ 100 има общо 9 китайски клуба, а това е повече от държави като Германия, Франция и Италия.  \r\nОт Soccerex отделят специално внимание на   испанските грандове Реал (Мадрид) и Барселона, които са съответно на 6-о и 13-о място в класацията. Анализаторите уточняват, че причината да не са на по-предни позиции е начинът на управление с членство и липсата на потенциална инвестиция от собственик. \r\nВсе пак в анализа се споменава, че ако Реал излезе на борсата, финансовата му мощ ще е по-голяма от тази на всеки друг клуб.\r\nВенцислав ДРАГОМАНОВ", "date": "2018.01.06", "title": "Спорт: Манчестър Сити е №1 по финансова мощ в света"}
{"url": "http://www.focus-news.net/news/2018/01/06/2474233/afp-amerikanski-voenen-helikopter-izvarshi-avariyno-katsane-na-yaponski-plazh.html", "text": "В събота американски военен хеликоптер е извършил аварийно кацане на плаж в японската префектура Окинава – последен от серия сходни инциденти, които допълнително подхраниха противопоставянето на гражданите на островната държава на присъствието на военнослужещи на САЩ в страната, предава AFP.\r\nКадри, излъчени от местния телевизионен канал NHK, показват на пръв поглед непокътнатия хеликоптер UN-1, заобиколен от американски военнослужещи и японска полиция на плажа, където е извършено аварийното кацане. \r\nКъм настоящия момент няма данни за пострадали при произшествието, уточниха представители на противопожарните служби на Япония.\r\nАмериканските военни все още не са коментирали инцидента.. Тереза Герова", "date": "2018.01.06", "title": "AFP: Американски военен хеликоптер извърши аварийно кацане на японски плаж"}
{"url": "http://www.focus-news.net/news/2018/01/06/2474234/ruse-23-godishniyat-teodor-tsvetkov-izvadi-krasta-na-bogoyavlenie-ot-reka-dunav.html", "text": "Областният управител на област Русе Галин Григоров и заместник областният Валентин Колев участваха в традиционния Богоявленски водосвет, посветен на Йордановден, съобщиха от пресцентъра на Областната администрация – Русе. В словото си към гражданите и гостите на града той отбеляза, че дни като днешния ни карат да бъдем единни като народ и да се уповаваме на вярата, да бъдем смирени и да правим добро, тъй като това е единствения начин да преоткрием Чудото в живота си. Областният управител допълни, че е необходимо да съхраняваме и предаваме на идните поколения изконните традиции, които са присъщи за християнина и българина, защото само така може да пребъде народността ни и ще продължим се доказваме като народ, съхранил духа на предците си, преминал през изпитанията на историята и достигнал величие.\r\nНе на последно място Григоров призова, когато се извършва ритуала по освещаване на бойните знамена да си спомним и да отдадем почит към тези, които са защитавали родината и продължават да служат в нейно име, като не забравяме проявеното от тях геройство и чест при прославянето името на страната ни.\r\nОбластният управител отправи пожелания към всички присъстващи и именници на днешния ден тайнството на християнското триединство да ги дари с крепко здраве, сбъднати желания и обич.\r\nНачалото на тържествата по повод Йордановден започна със сутринна литургия в катедрална храм „Света Троица“, последвана от литийно шествие до понтона под хотел „Рига“, където се състоя и официалната част. Тя включваше още приемане на войсковия строй от началникът на гарнизона, извършване на водосвет от  Н.В.Пр. Русенски митрополит Наум.\r\nКулминацията на честванията беше ритуала по хвърляне и изваждане на кръста от р. Дунав, като пръв сред смелите мъже се оказа 23-годишният Теодор Цветков. Той беше награден с икона на Богоявление, а кметът на Община Русе Пламен Стоилов му връчи хавлия и парична награда. Също така Негово Високопреосвещенство Наум го дари победителя със сребърно синджирче с кръстче.", "date": "2018.01.06", "title": "Русе: 23-годишният Теодор Цветков извади кръста на Богоявление от река Дунав"}
{"url": "http://www.focus-news.net/news/2018/01/06/2474236/zam-kmetat-todor-chobanov-hristo-botev-e-bil-roden-da-stoi-po-gore-ot-obshtoto-ravnishte-v-nego-e-kipyala-dusha-ne-kato-na-ostanalite.html", "text": "Христо Ботев е бил роден да стои по-горе от общото равнище, в него е кипяла душа не като на останалите. Това каза зам.-кметът на София Тодор Чобанов по време на тържественото честване на 170-годишнината от рождението на българския революционер и поет Христо Ботев, което се проведе пред бюст-паметника му в Борисовата градина в столицата, предаде репортер на Агенция „Фокус“.\r\n„Преди 170 години в семейството на даскал Ботю и жена му Иванка проплака едно дете – дете, призвано да бъде български учител, поет, публицист и революционер, призвано да се превърне във въплъщение на българската съвест, учител по свобода и вместилище на непоколебимия български дух. Но кой всъщност бе Христо Ботев? Познаваме ли го наистина? Познаваме ли Ботев – поетът, на чийто талант се възхищаваха Славейков и Вазов? И това не е случайно, защото под гениалното му перо излязоха някои от най-величавите стихове, писани някога. И понеже съдбата му беше отредила да се роди във време мрачно, във време под иго, стиховете му бяха героични и мрачни. Но зад Ботевата поезия кипеше душа не като на останалите. Ботев е роден, за да стои по-горе от общото равнище. И така всъщност Ботев – учителят, Ботев – поетът, и Ботев – издателят, бавно и полека породиха Ботев – революционера. Той е учителят по свобода, появил се на белия свят, защото българският народ имаше отчаяна нужда от своите водачи и мъченици на свободата. И сякаш самото Предопределение посочи със своя пръст онази студена свещена мелница през зимата, където двамата с Левски се събраха и кроиха планове за свободата на България. Стана така сякаш българското небе и българската земя се събраха, защото името на бог за българите беше „свобода“, а Ботев и Левски бяха призвани да разпалят свободата в душата на народа. И за да докаже вярата си в свободата, Ботев прекоси Дунава и пое по Балкана по пътя към своето безсмъртие. И тогава, и сега е трудно да бъде разбран Христо Ботев, да бъде опреден и анализиран, защото е невъзможно да усетиш Ботевия дух, без да носиш Ботев в сърцето. И днес се намериха хора, които искат да повалят Ботев от небесата, да разпънат неговата дарба и да го повалят на земята, подобно на лилипутите – Гъливер, за да могат да се съизмерят с поваления великан. Ботев няма гроб. Ботев е безсмъртен. Ботев е в сърцата“, каза още Чобанов.\r\nНа тържеството присъстваха министърът на образованието и науката Красимир Вълчев, народни представители, общински съветници, войници, офицери и десетки софиянци, туристи и гости на столицата. Венци пред паметника на Христо Ботев бяха изпратени от президента Румен Радев, министър-председателя Бойко Борисов, председателят на Народното събрание Цвета Караянчева, вицепремиера Валери Симеонов, министъра на отбраната Красимир Каракачанов и др.\r\nЦветилена СИМЕОНОВА", "date": "2018.01.06", "title": "Зам.-кметът Тодор Чобанов: Христо Ботев е бил роден да стои по-горе от общото равнище, в него е кипяла душа не като на останалите"}
{"url": "http://www.focus-news.net/news/2018/01/06/2474237/predsedatelyat-na-ns-tsveta-karayancheva-polititsite-ne-biva-da-se-mesyat-v-religioznite-dela-za-da-ne-se-stiga-do-politizirane-na-praznitsite.html", "text": "Политиците не бива да се месят в религиозните дела, за да не се стига до политизиране на празниците. Това каза в интервю за седмичното обзорно предаване „Метроном“ на Радио \"Фокус\" председателят на Народното събрание Цвета Караянчева по повод Богоявление и упрека на кмета на града Хасан Азис, че оглавяването на богоявленския ритуал от митрополит Николай в Кърджали е опит за разделение на гражданите. Тя отбеляза, че празникът в град Кърджали е преминал изключително тържествено, като за първи път в града се прави водосвет на бойните знамена. „Наш гост беше митрополит Николай. Имаше много хора, събитието се проведе в храма „Св. Йоан Предтеча“. Имаше хвърляния на кръста и в р. Арда, и в затопления басейн за деца, който беше подготвил отец Николай. Толкова хубав празник не сме имали в Кърджали. Богоявление е един от трите най-големи празника и аз се радвам, че днес имах възможността да присъствам и на освещаването на бойните знамена“, каза Цвета Караянчева. Тя сподели и идеята си 2018 година да бъде не само годината на европредседателството, но и годината на Христо Ботев. Според нея преклонението пред Ботев е преклонение пред Майка България. Тя добави, че в ролята си на председател на бъдещия Национален инициативен комитет, който ще бъде обявен на 18-ти януари, тя ще направи така, че за Ботев ще се говори през цялата година, защото трябва да помним националните си герои и да възпитаваме новото поколение според техните завети. Цвета Караянчева предложи инициатива - в ефира на Радио „Фокус“ да бъдат рецитирани стихове или част от публицистиката на Христо Ботев. Тя започна тази инициатива със стих от „Хаджи Димитър“ и призова всеки българин у нас или в чужбина да я последва.", "date": "2018.01.06", "title": "Председателят на НС Цвета Караянчева: Политиците не бива да се месят в религиозните дела, за да не се стига до политизиране на празниците"}
{"url": "http://www.focus-news.net/news/2018/01/06/2474238/vrachanskiyat-mitropolit-grigoriy-neka-bog-da-zakrilya-vidin-nashata-strana-i-tseliya-svyat-ot-bedi.html", "text": "Нека Бог да закриля Видин, нашата страна и целия свят от беди. Това Врачанският митрополит Григорий, наместник на овдовелия Видински епархийски престол пред стотиците видинчани и гости на града, събрали се на брега на река Дунав за хвърлянето на Богоявленския кръст във водата, предаде репортер на Радио „Фокус“ – Видин. „Нека Светата единосъщна, животворяща и неразделна Троица, която се яви в днешния ден по време на кръщаването на Господ Исус Христос във водите на река Йордан да просвещава всички вас. Нека Троичният Бог да ни укрепява, просвещава и наставлява по пътя към царството Божие. За много и благословени години“, каза митрополит Григорий. \r\nАнна ЛОЗАНОВА", "date": "2018.01.06", "title": "Врачанският митрополит Григорий: Нека Бог да закриля Видин, нашата страна и целия свят от беди"}
{"url": "http://www.focus-news.net/news/2018/01/06/2474239/interfaks-varhovniyat-sad-na-ruskata-federatsiya-povtorno-othvarli-zhalbata-na-aleksey-navalni-sreshtu-reshenieto-na-tsik.html", "text": "В събота, 6 януари, Върховният съд на Руската федерация повторно отхвърли жалбата на опозиционния политик Алексей Навални срещу решението на Централната избирателна комисия (ЦИК) да не го допусне до участие в президентските избори в страната, насрочени за март тази година, предава Интерфакс.\r\n„Първоинстанционното решение на съда остава без изменение, жалбата на ищеца не е удовлетворена“, се казва в съобщението на съда. Агенция „Фокус“ припомня:\r\nНа 30 декември 2017 г. Върховният съд на Руската федерация отхвърли иска на критика на Кремъл за признаване за незаконно на решението на ЦИК. По-рано, на 25 декември, Централната избирателна комисия (ЦИК) на Руската федерация отказа да регистрира опозиционния лидер Алексей Навални като кандидат за президентските избори в страната.\r\nПо думите на един от членовете на ЦИК – Борис Ебзеев, причината за отказа е свързана с неговото съдебно минало – по-рано тази година критикът на Кремъл получи условна присъда за незаконно присвояване на средства. Още тогава бе обявено, че той ще има право да се кандидатира за президентския пост в Русия не по-рано от 2028 г. \r\nМалко по-късно Навални призова руските избиратели да бойкотират президентските избори в страната, насрочени за март 2018 г. \r\n„Обявяваме стачка на избирателите. Процедурата, в която ни предлагат да участваме, не представлява избори. В нея участва само (Владимир) Путин и тези кандидати, които той лично е избрал, такива, каквито не представляват ни най-малка заплаха за него. Владимир Путин е страшно изплашен, страхува се от конкуренцията в мое лице, вижда в нея заплаха, и в пълно съответствие с това, което каза по-рано, даде указания на своите слуги от ЦИК да ми откажат регистрация“, отбеляза Навални в съобщение, публикувано на уеб страницата на официалния му блог.\r\nКритикът на Кремъл увери, че оттук насетне неговият предизборен щаб ще стачкува. Симпатизантите му ще наблюдават за избирателната активност и ще агитират против участие на гражданите в предстоящия вот за нов държавен глава на Руската федерация. И накрая – опозиционерът призова резултатите от гласуването да не бъдат признавани – точно както и властта, която ще бъде избрана на изборите.  Тереза Герова", "date": "2018.01.06", "title": "„Интерфакс“: Върховният съд на Руската федерация повторно отхвърли жалбата на Алексей Навални срещу решението на ЦИК"}
{"url": "http://www.focus-news.net/news/2018/01/06/2474240/blagoevgrad-politseyski-patrul-s-blagoevgradska-registratsiya-0575-i-oborudvan-s-radar-e-razpolozhen-na-glaven-pat-e-79-na-izhoda-na-blagoevgrad-v-posoka-gkpp-kulata.html", "text": "Полицейски патрул с благоевградска регистрация 0575 и оборудван с радар е разположен на главен път Е-79 на изхода на Благоевград в посока ГКПП „Кулата“, предаде репортер на Радио „Фокус“.", "date": "2018.01.06", "title": "Благоевград: Полицейски патрул с благоевградска регистрация 0575 и оборудван с радар е разположен на главен път Е-79 на изхода на Благоевград в посока ГКПП „Кулата“"}
{"url": "http://www.focus-news.net/news/2018/01/06/2474241/burgas-20-godishniyat-radul-dimitrov-spasi-krasta-vav-vodite-na-cherno-more.html", "text": "20-годишният Радул Димитров спаси Кръста във водите на Черно море, предаде кореспондентът на Радио \"Фокус\" - Бургас. Той е от кв. „Ветрен“ и участва в надпреварата за спасяването на Кръста за втора година. Радул тренирал плуване и си пожела здраве както на себе си, така и на баща си. Общо 56 души скочиха в морето, сред които и четирима американци.\r\nМария РУСЕВА", "date": "2018.01.06", "title": "Бургас: 20-годишният Радул Димитров спаси Кръста във водите на Черно море"}
{"url": "http://www.focus-news.net/news/2018/01/06/2474242/yambol-32-godishniyat-politsay-mihail-kolev-izvadi-bogoyavlenskiya-krast-ot-vodite-na-reka-tundzha.html", "text": "32-годишният полицай от Ямбол Михаил Колев извади богоявленския кръст от водите на река Тунджа, съобщиха от пресцентъра на Общината. Общо 17 бяха смелчаците, които тази година влязоха във водите на реката. Традиционно, победителят получи парична награда и от кмета на Ямбол Георги Славов. \r\nОтбелязването на Богоявление бе предшествано от тържествен ритуал по освещаване на бойните знамена на Българската армия и литийно шествие до моста на река Тунджа", "date": "2018.01.06", "title": "Ямбол: 32-годишният полицай Михаил Колев извади богоявленския кръст от водите на река Тунджа"}
{"url": "http://www.focus-news.net/news/2018/01/06/2474243/pernik-47-godishniyat-stoyan-stoyanov-izvadi-bogoyavlenskiya-krast-v-pernishkoto-selo-dragichevo.html", "text": "47-годишният Стоян Иванов Стоянов извади богоявленския кръст в пернишкото село Драгичево. Това каза кметът на населеното място Виктор Викторов, съобщиха от пресцентъра на Община Перник. Той не скри, че късметлията му е съученик и заедно са от ученическите им години. Петима са били мъжете, които са се хвърлиха в ледените води на Голобреска река на Йордановден пред очите на цялото село. \r\nСтоян отнесе с радост разпятието вкъщи и си пожела здраве, късмет, щастие и успех в работата. Той е горд дядо на любимия си внук и баща на две деца. \r\n„Ще продължим да спазваме традицията на Богоявление в Драгичево”, посочи кметът Виктор Викторов и пожела на всички жители на селото здраве и топлина в домовете им, да бъдат все така сърдечни и успешни.", "date": "2018.01.06", "title": "Перник: 47-годишният Стоян Стоянов извади богоявленския кръст в пернишкото село Драгичево"}
{"url": "http://www.focus-news.net/news/2018/01/06/2474244/gen-andrey-botsev-vodosvetat-na-boynite-znamena-na-bogoyavlenie-se-pravi-za-zdrave-i-uspeh-na-balgarskata-armiya.html", "text": "Водосветът на бойните знамена на Богоявление се прави за здраве и успех на Българската армия. Това каза в интервю за седмичното обзорно предаване „Метроном“ на Радио \"Фокус\" началникът на отбраната ген. Андрей Боцев. По думите му през изминалата година настоящето военно ръководство и политическото ръководство на Министерството на отбраната са реализирали своите първи стъпки към по-добро бъдеще в сектор „отбрана“. Ген. Боцев подчерта, че ще продължи да се работи за подготвен, окомплектован и мотивиран личен състав, модернизиране на техниката и въоръжението, както и поддържане на летателните способности на българските Военновъздушни сили. “Относно мотивацията на личния състав и попълване на съществуващия ни комплект, целта на разработените и прилаганите мерки в специалния план е подобряване ефективността и ефикасността на разходваните финансови средства за личен състав, повишаване на мотивацията на военна служба и задържане на военнослужещите. Първите стъпки бяха направени, като беше повишен месечният порцион, бяха допълнително отделени средства от държавния бюджет, с които да бъдат повишени възнагражденията на хората в отбраната през 2018 г. и да бъде осигурено назначаването на нови, до 1300, военнослужещи след провеждане на конкурси. Такива средства са осигурени и в бюджета за следващите 2 години“, посочи ген. Андрей Боцев. Той допълни, че макар и разполагаща с ограничен ресурс, държавата прави всичко по силите си да възстанови числеността на Българската армия. Приемът във военните училища също е увеличен, но това ще окаже позитивен ефект върху армията едва след 4 години, подчерта генералът. Според Боцев повод за силно притеснение е големият процент некомплектованост на офицерския състав, като отбеляза, че до края на 2019 година редиците на армията ни ще напуснат 900 военнослужещи.", "date": "2018.01.06", "title": "Ген. Андрей Боцев: Водосветът на бойните знамена на Богоявление се прави за здраве и успех на Българската армия"}
{"url": "http://www.focus-news.net/news/2018/01/06/2474245/stara-zagora-predsedatelyat-na-kluba-na-lyubitelite-na-istorichesko-orazhie-pop-mincho-kanchev-hvana-krasta-na-bogoyavlenie.html", "text": "Председателят на Старозагорския клуб на любителите на историческо оръжие „Поп Минчо Кънчев” хвана кръста на Богоявление в Стара Загора, съобщиха от пресцентъра на Общината. Кръстът бе хвърлен във водите на езерото в парк „Йордан Капсамунов” от архимандрит Богослов, протосингел на Старозагорската митрополия. \r\nНа ритуала присъстваха Делян Иванов, секретар на Община Стара Загора, Таньо Брайков, председател на Общинския съвет, депутатът Радостин Танев, областният управител Гергана Микова и заместничката й Петя Чакърова, общински съветници и стотици граждани. Тук бе и представителна част от гарнизон Стара Загора с бойните си знамена.\r\nВ езерото скочиха 26 смелчаци, между които и 14-годишен ученик. Пръв до кръста стигна 38-годишният Станко Танев, който бе облечен във възрожденска носия. След това смелите мъже се хванаха на мълчано хоро във водите на езерото, пеейки българския химн. \r\nСтанко Танев получи благословията на архимандрит Богослов и парична награда.\r\n„За пръв път участвам, досега все нещо се случваше и не успявах“, сподели Станко. „Пожелавам на всички българи да са живи и здрави и да пазят българското у себе си. На всички здраве и късмет, и да пребъде българското”, каза още старозагорецът. Той посвети победата на баща си, който днес имал имен ден. \r\nПо-рано в двора на храм „Св. Николай Мирликийски” с Велик Богоявленски водосвет бяха осветени бойните знамена на гарнизон Стара Загора.", "date": "2018.01.06", "title": "Стара Загора: Председателят на клуба на любителите на историческо оръжие „Поп Минчо Кънчев” хвана кръста на Богоявление"}
{"url": "http://www.focus-news.net/news/2018/01/06/2474246/blagoevgrad-direktorat-na-dgs-belovo-inzh-borislav-kotuzov-e-s-prekraten-dogovor-za-upravlenie.html", "text": "Във връзка с констатирани пропуски в работата на „ДГС Белово” – териториално поделение на ЮЗДП, се прекратява договорът за управление на директора инж. Борислав Котузов. Това съобщиха от пресцентъра на Югозападно държавно предприятие. Временно стопанството ще се ръководи от зам.-директора инж. Мария Спасова.", "date": "2018.01.06", "title": "Благоевград: Директорът на „ДГС Белово“ инж. Борислав Котузов е с прекратен договор за управление"}
{"url": "http://www.focus-news.net/news/2018/01/06/2474247/kardzhali-90-godishen-mazh-e-zaginal-pri-pozhar-v-doma-si-v-selo-tihomir.html", "text": "При пожар в къща в село Тихомир, община Кирково, е загинал възрастен мъж, съобщиха от пресцентъра на ОДМВР - Кърджали. Огънят избухнал малко след 19.00 часа снощи. Съседи на пострадалото семейство успели да изведат жената от горящата сграда, а 90-годишният съпруг бил намерен по-късно загинал в стаята, откъдето тръгнали пламъците. Местното население успяло да локализира огъня, който бил доизгасен от екип на пожарната служба в Подкова. Изгорели са 18 кв. м междуетажна конструкция, диван, спалня, телевизор, врата. Причините за пожара са в процес на изясняване. Дежурна оперативна група от РУ-Кирково е извършила оглед. Няма данни за умишлен палеж. Образувано е досъдебно производство.", "date": "2018.01.06", "title": "Кърджали: 90-годишен мъж е загинал при пожар в дома си в село Тихомир"}
{"url": "http://www.focus-news.net/news/2018/01/06/2474248/dobrich-momchil-belchev-izvadi-krasta-ot-moreto-kray-kavarna.html", "text": "Седем смелчаци се хвърлиха в морските води на плажа в Каварна, за да спасят богоявленския кръст за Йордановден, съобщиха от пресцентъра на Общината. Кръстът бе изваден от Момчил Белчев. Той е на 35 години, от Каварна, участва за пети път с прекъсване от петнадесет години. „Тази победа посвещавам на моя син, който е на 6 години. Нека това му остане ярък спомен и пример. Нека всички жители на община Каварна бъдат много здрави. Макар,че  отдавна да не живея в Каварна,тук ми е сърцето“, каза Момчил Белчев. \r\nПо традиция Великият Богоявленски водосвет с хвърляне на Светия кръст във водата за здраве на Йордановден събра на морския бряг стотици жители на община Каварна. Отец Василий хвърли кръста от втора буна, а седем участника скочиха в морската вода, чиято температура днес бе 10 градуса. Най-младият сред тях бе на седемнадесет, а най-възрастният на тридесет и пет години. \r\nВсички участници в ритуала по спасяването на кръста получиха подаръци от Община Каварна. Заместник-кметът на Каварна Митко Недев даде парична и предметна награда на победителя.", "date": "2018.01.06", "title": "Добрич: Момчил Белчев извади кръста от морето край Каварна"}
{"url": "http://www.focus-news.net/news/2018/01/06/2474249/boyko-borisov-v-intervyu-za-anadolu-agency-es-ne-tryabva-da-obrashta-grab-na-turtsiya.html", "text": "Европейският съюз не трябва да обръща гръб на Турция, а вместо това да възстанови дипломацията и добрите отношения, за да бъде възвърнато доверието. Това заяви министър-председателят на България Бойко Борисов в интервю за турската информационна агенция Anadolu Agency в навечерието на визитата си в Истанбул по повод откриването на църквата „Свети Стефан“ след реконструкция, продължила седем години по проект, съфинансиран от двете страни. На церемонията, която ще се състои в неделя, ще присъства и турският държавен глава Реджеп Тайип Ердоган. \r\nГоворейки пред агенцията преди планираното му посещение, Борисов подчерта, че възстановяването на българската църква е доказателство за това, че може да има приятелство, взаимно разбирателство и добра воля между мюсюлманските и християнските страни.\r\nИзразявайки своята благодарност към Ердоган, който инициира реставрацията, Борисов заяви: „Мисля, че това [реновиране на църквата] се случи поради взаимната добра воля и общ дух, които се опитваме да изградим на Балканите\".\r\nОбщина Истанбул финансира реставрацията, която струва 16 милиона турски лири (четири милиона долара). Българското правителство допринесе за проекта с един милион турски лири (253 хиляди долара).Въз основа на принципа на реципрочност, българското правителство даде разрешение за реставрация на джамия в град Пловдив, припомня агенцията.\r\nПо повод започналото на 1 януари 2018 г. българско председателство на Съвета на Европейския съюз, Борисов отбеляза, че страната ни ще се съсредоточи върху въпроси, свързани с Балканския регион.\r\n„Всъщност, председателството на ЕС не означава да управляваме ЕС. Съветът на ЕС взима важни решения чрез системата за гласуване\", напомни българският премиер.\r\nПо отношение на преговорите между Турция и ЕС българският премиер намекна, че издигането на крайнодесните партии в Европа е една от причините за забавянето на преговорния процес. „Смятам, че споразумението за бежанците с Турция върви много добре“, подчерта Борисов, като похвали усилията на Турция в борбата срещу незаконната миграция. \r\n„Миграцията към нас [България] официално падна до нула. Имаме много добро сътрудничество с Турция на граничните контролно-пропускателни пунктове. Нашата гранична полиция и бреговата охрана вършат чудесна работа с турски колеги\", увери българският премиер.\r\nСъщевременно Борисов подчерта, че ЕС не трябва да обръща гръб на Турция. „Ние, както ЕС, така и България, не сме просто съседи с Турция, която е най-голямата военна сила на НАТО в Европа, съставляваща Южния фланг на Алианса“.\r\n„Вместо да обръщаме гръб на Турция, трябва да преразгледаме дипломацията и добрите ни отношения и да увеличим максимално доверието\", добави премиерът на България. \r\nГоворейки за двустранните отношения между София и Анкара, Борисов заяви, че приветства всички инициативи на турския бизнес сектор. Съгласно думите му, условията за турските инвеститори в България са се подобрили чрез подновяването на железопътните линии, свързващи България и Турция.\r\n„Влаковете ще могат да пътуват със скорост от 180 километра в час. Създаваме възможности за развитие на зоната, както и за транспортиране на стоки\", заяви министър-председателят.\r\nПрипомняйки, че бе първият европейски политик, който изказа подкрепа към Ердоган след опита за държавен преврат от 15 юли 2016 г., Борисов коментира, че пучът е имал за цел не само свалянето на турския президент, но и убийството му. \r\n„Изземването на властта от правителството чрез насочване към цивилни граждани на изтребители F16 и военни хеликоптери, не може да бъде прието, затова подкрепих президента Ердоган\", отбеляза Борисов. Тереза Герова", "date": "2018.01.06", "title": "Бойко Борисов в интервю за Anadolu Agency: ЕС не трябва да обръща гръб на Турция"}
{"url": "http://www.focus-news.net/news/2018/01/06/2474250/prof-plamen-pavlov-istorik-prinosat-na-hristo-botev-e-prinos-za-vsichki-porobeni-izstradali-i-svobodolyubivi-hora-v-svetoven-mashtab.html", "text": "Приносът на Христо Ботев е принос за всички поробени, изстрадали и свободолюбиви хора в световен мащаб. Това каза историкът проф. Пламен Павлов по време на тържественото честване на 170-годишнината от рождението на българския революционер и поет Христо Ботев, което се проведе пред бюст-паметника  му в Борисовата градина в столицата, предаде репортер на Агенция „Фокус“.\r\n„Трудно е да кажа какво означава Ботев за нас, съвременните българи,  защото е парадоксално, че колкото повече се отдалечаваме от епохата, в която е роден гениалният български революционер, толкова по-близо някак си идва той до нас. И ние откриваме, че всъщност не знаем онова, което бихме искали да научим за него“, каза още той и уточни, че парадоксален е и фактът, че непрекъснато излизат нови факти и всяко едно българско поколение си има своя Ботев. \r\n„И това е така, тъй като той несъмнено остава в нашето създание и пронизва българската душа със своята огнена поезия. Макар и малко като количество – само 19 стихотворения, неговото творчество е гигантско, то променя най-вече българското мислене. И с това той застава редом до Апостола на свободата – Васил Левски. В нашето съзнание са безсмъртните страници на Захари Стоянов от неговия опит за биография на Ботев и затова трябва да отдадем значимото и на него, който направи Ботев жив и до днес. Ботев е едно от олицетворенията на България за нашите българи в чужбина и не е случайно, че най-много български дружества в чужбина носят името му. Христо Ботев е знак за българщината навсякъде по света. И затова през годините различни политици, идеолози и течения се опитаха да обсебят Ботев, да го превърнат в едно или друго. Но неговото универсално звучене за нас, българите, си остава по-силно от всякога. Чух сутринта, че Калофер е блокиран от хора и това означава, че хора от всички възрасти и днес го виждат като част от нашето бъдеще и бъдещето на човечеството. Защото приносът на Ботев е принос за всички поробени, за всички изстрадали и за всички свободолюбиви хора в световен мащаб. Той не умира!“, каза проф. Павлов.\r\nЦветилена СИМЕОНОВА", "date": "2018.01.06", "title": "Проф. Пламен Павлов, историк: Приносът на Христо Ботев е принос за всички поробени, изстрадали и свободолюбиви хора в световен мащаб"}
{"url": "http://www.focus-news.net/news/2018/01/06/2474251/stara-zagora-s-ventsi-i-tsvetya-v-grada-byaha-otbelyazani-170-godini-ot-rozhdenieto-na-hristo-botev.html", "text": "Събрали сме се днес, за да се поклоним пред личността и делото на един велик поет и революционер Христо Ботев. Свеждаме глава с почит пред един млад дух, дал себе си в жертва за народа. Ботевите принципи нека живеят във всички нас, защото ни учат на единство и обич към родина и народ, за да я има Стара Загора, за да я има България. Това каза в словото си секретарят на Община Стара Загора Делян Иванов, съобщиха от пресцентъра на Общината. Множество старозагорци сведоха глава пред паметника на поета-революционер в парк „Митрополит Методий Кусев“. \r\nВ тържественото отбелязване на 170 години от рождението на Христо Ботев се включиха председателят на Общинския съвет Таньо Брайков и общински съветници, областният управител Гергана Микова и заместникът й Петя Чакърова, народни представители, Военният духов оркестър и почетна рота от Втора механизирана бригада, десетки представители на местни и държавни институции, граждани.", "date": "2018.01.06", "title": "Стара Загора: С венци и цветя в града бяха отбелязани 170 години от рождението на Христо Ботев"}
{"url": "http://www.focus-news.net/news/2018/01/06/2474252/gerb-pazardzhik-se-pokloni-pred-pametnika-na-hristo-botev.html", "text": "ГЕРБ-Пазарджик се поклони пред паметника на Христо Ботев по повод 170 години от рождението на поета, съобщиха от пресцентъра на ГЕРБ в Пазарджик. Общинският ръководител на ГЕРБ - Пазарджик Гинче Караминова и членове на структурите  на Жени и Младежки ГЕРБ поднесоха цветя и сведоха глави пред великия български поет, революционер и борец за национално освобождение. „Всички  имаме нужда да се обръщаме към националните си герои, за да черпим сила и вдъхновение от техния подвиг в името на България, сподели Гинче Караминова.", "date": "2018.01.06", "title": "ГЕРБ-Пазарджик се поклони пред паметника на Христо Ботев"}
{"url": "http://www.focus-news.net/news/2018/01/06/2474253/pernik-9-godishen-vze-uchastie-v-rituala-po-izvazhdane-na-krasta-ot-rekata-v-rudartsi-po-povod-bogoyavlenie.html", "text": "30-годишният Орлин Кирилов извади кръста от реката в Рударци на Богоявление, съобщиха от пресцентъра на Община Перник. Младият мъж е зет в селото и е строителен работник. От година и половина се радва на първородния си син Калоян. В надпреварата за кръста се хвърлиха четирима, сред тях беше и 9-годишният Кирил Кирилов, който до преди два дни е бил болен, но това не му попречи да се потопи в ледените води за здраве. Сред участниците бяха и победителите от предишни години - Ивайло Захаринов на 24 г. и Боян Янков на 22 г. \r\nМладият и успешен кмет на селото Богдан Богданов, който е именяк днес, пожела на всички здраве, щастие и да бъдат все така обединени през цялата година. Християнският ритуал беше наблюдаван от десетки жители на Рударци.", "date": "2018.01.06", "title": "Перник: 9-годишен взе участие в ритуала по изваждане на кръста от реката в Рударци по повод Богоявление"}
{"url": "http://www.focus-news.net/news/2018/01/06/2474254/sport-federer-povede-s-pobeda-sreshtu-germaniya-na-hopman-kap.html", "text": "Роджър Федерер победи Александър Зверев в първи двубой от серията на финала на турнира „Хопман къп“ в Пърт, Австралия. Първата ракета на Германия Зверев започна с победа в оспорван сет, но световният номер 2, който миналата година получи почетна докторска степен, пое контрол над мача и изнесе истинска тенис лекция на младия си съперник, за да стигне до крайния успех с 6:7, 6:0, 6:2.\r\nТака Федерер даде аванс на Швейцария срещу Германия във финалния мач. \r\nВенцислав ДРАГОМАНОВ", "date": "2018.01.06", "title": "Спорт: Федерер поведе с победа срещу Германия на „Хопман Къп“"}
{"url": "http://www.focus-news.net/news/2018/01/06/2474255/plovdiv-vremenno-dvizhenieto-po-pat-ii-86-asenovgrad-bachkovo-e-ogranicheno-poradi-intsident.html", "text": "Временно движението по път II-86 Асеновград - Бачково е ограничено поради инцидент. Това съобщиха от пресцентъра на Агенция \"Пътна инфраструктура\". Шофьорите изчакват на място.", "date": "2018.01.06", "title": "Пловдив: Временно движението по път II-86 Асеновград - Бачково е ограничено поради инцидент"}
{"url": "http://www.focus-news.net/news/2018/01/06/2474256/blagoevgrad-zhiteli-i-gosti-na-grada-pochetoha-170-godini-ot-rozhdenieto-na-balgarskiya-poet-i-revolyutsioner-hristo-botev.html", "text": "Жители и гости на Благоевград почетоха 170 години от рождението на българския поет и революционер Христо Ботев, съобщиха от пресцентъра на Общината. Пред бюст-паметника на героя на площад „Народни будители“ венец в знак на признателност към живота и делото на героя положи кметът д-р Атанас Камбитов. Почит отдадоха още заместник областният управител на Благоевград Иван Стоянов, заместник-кметът на Благоевград Христина Шопова, директор Дирекция „Правно-нормативно обслужване и обществени поръчки” Антоия Методиева, Военно формирование 26 400, представители на политически партии, културни институции,  граждани. \r\nУченици от 11 ОУ „Христо Ботев” припомниха заветни думи и биографията на един от най-ярките образи в българската история. Прозвучаха „Към брата си”, „Хаджи Димитър” и заветните думи от стихотворението „Борба” - „Хляб или свинец”!\r\nХристо Ботев е роден в Калофер, в семейството на даскал Ботьо Петков и Иванка Ботева. Май 1876 г. - вследствие новината за Априлското въстание, Ботев започва дейност за организиране на чета, става нейн войвода. От Гюргево се качва с част от четата на кораба „Радецки” и на 17 май заставят капитана да спре на българския бряг.\r\nНа 20 май 1876 г. е последният тежък бой - привечер след сражението куршум пронизва Ботев. \r\nСред най-известните произведения на Христо Ботев са „Майце си”, „Към брата си”, „Елегия”, „Делба”, „На прощаване”, „Хайдути (Баща и син)”, „До моето първо либе”, „Моята молитва”, „Обесването на Васил Левски” и много други.", "date": "2018.01.06", "title": "Благоевград: Жители и гости на града почетоха 170 години от рождението на българския поет и революционер Христо Ботев"}
{"url": "http://www.focus-news.net/news/2018/01/06/2474257/traditsionniyat-bogoyavlenski-vodosvet-be-otsluzhen-vav-vsichki-garnizoni-na-balgarskata-armiya.html", "text": "Измолвайки Божията благодатна помощ и закрила над нашето войнство и целия ни народ, прекланяме глави и се молим за вечното спасение в Господа на всички знайни и незнайни герои на родната ни армия. Полагали, полагащи и днес живота си за свободата и независимостта на нашия народ, за неговата цялост и за запазването на българската държавност. Това каза Негово Светейшество Българският патриарх и Софийски митрополит Неофит в тържественото си  слово по време на Богоявленския водосвет на бойните знамена, флаговете и знамената-светини на Българската армия пред паметника на Незнайния воин в София, отслужван традиционно на 6 януари, съобщиха от пресцентъра на Министерство на отбраната. „Прекланяме се пред подвизите им и като се вдъхновяваме от оставения ни от тях пример на героизъм и жертвена любов, полагаме своите усилия стореното от тях да не остава напразно. Делото им да пребъде във вековете, та нашата обща родина майка България да продължава и през третото хилядолетие уверено по пътя на своя държавен, културен и обществен възход, духовно подпомагана и от светата ни Православна църква“, каза още патриарх Неофит.\r\nТържественият водосвет беше отслужен от свещеници от Българската православна църква в присъствието на патриарх Неофит. Със светена вода бяха поръсени знамената-светини на 6-и пехотен Търновски полк, 30-и пехотен Шейновски полк, 23-и пехотен Шипченски полк, 13-и пехотен Рилски полк, 25-и Драгомански полк, 15-и пехотен Ломски полк, на 24-и пехотен Черноморски полк и щандарт на Първи конен полк, както и бойните знамена на Националната гвардейска част, Военната академия „Г. С. Раковски“, военните формирования 44 510 – София, 22 320 – Божурище, 28 860 – Горна Малина, 42 600 - Мусачево.\r\nРитуалът завърши с полагане на венци пред Паметника на незнайния воин и тържествен марш на гвардейците. На него присъстваха президентът и върховен главнокомандващ на Въоръжените сили на Република България Румен Радев, министърът на отбраната Красимир Каракачанов и заместник-министрите ген. Атанас Запрянов и Анатолий Величков, началникът на отбраната генерал-лейтенант Андрей Боцев и неговите заместници - генерал-лейтенант Пламен Атанасов и вицеадмирал Емил Ефтимов, заместник-командващият на Съвместното командване на силите генерал-майор Тодор Дочев, командирът на Сухопътните войски генерал-майор Михаил Попов, началникът на Военна академия „Г. С. Раковски” генерал-майор Груди Ангелов  и други висши военни, заместник-председателят на Народното събрание Емил Христов и народни представители, кметът на Столична община Йорданка Фандъкова, представители на запасното войнство и военнопатриотични и родолюбиви организации, военни аташета. \r\nБогоявленският водосвет бе отслужен и във всички гарнизони на Българската армия.", "date": "2018.01.06", "title": "Традиционният Богоявленски водосвет бе отслужен във всички гарнизони на Българската армия"}
{"url": "http://www.focus-news.net/news/2018/01/06/2474258/krastyu-krastev-dramatichen-teatar-plovdiv-okolo-300-predstavleniya-i-nad-110-000-zriteli-taka-izglezhda-ravnosmetkata-za-2017-godina.html", "text": "Около 300 представления, над 110 000 зрители и приходи от над 1 200 000 лв. – така изглежда равносметката на Драматичен театър – Пловдив за 2017 година. Това каза за Радио „Фокус“ – Пловдив Кръстю Кръстев, директор на културната институция. Той определи изминалата 2017 година като много добра по отношение на постижения и на теми, които са разисквани с театралната публика в Пловдив и в цяла България. „Удовлетворени сме от това, че усилията ни бяха забелязани с различни поощрения и награди. Хората са щастливи от това, че си свършиха добре работата. И най-важният критерий за нас – нашата публика, тя е доволна от работата, която свършихме“, посочи директорът на Драматичен театър-Пловдив.\r\nПрез 2017 година екипът на културната институция е реализирал успешно 8 нови представления. „Постановките в репертоара ни са над 24-25 заглавия, които играем регулярно в Пловдив и по цяла България. Заглавието на постановката само за себе си не е толкова значимо. То е значимо с това, че продава. Важни са темите. Това са темите, които вълнуват, надяваме се, българския зрител. Като започнем от дребните битови неща, минем през любовта до много по-сериозни изначални неща – кой, какво, как, с каква цел го прави, какво е родолюбие, какво е свобода, как я възприемаме, какво е интелигент, какво е интелигенцията, ерзаците във всички посоки т.н. Това са нашите теми, с които искаме да вълнуваме хората. И е много хубаво, че те го припознават. В различни жанрове го правим и е много интересно, че публиката ги посещава“, коментира Кръстю Кръстев. Директорът посочи, че има представления, които се отличават с изключително висока посещаемост. „Това най-добре личи на касата на Драматичен театър-Пловдив. И то е простичко – като пуснем новата програма за следващия месец, веднага става ясно кои представления се изкупуват най-бързо. И то е ясно кои – тези, които са като че ли по-леките представления, комедиите. Но интересното е, че и другите представления пълнят залите. Ние сме щастливи в Пловдивския театър с едно – нашата публика ни подкрепя страхотно и затова сме й адски благодарни. Това винаги е още по-голяма и още по-голяма отговорност и съм щастлив, че работя в един театър, чийто хора смятат това за наистина отговорна и свята работа“, отбеляза Кръстев.\r\nТони МИХАЙЛОВ", "date": "2018.01.06", "title": "Кръстю Кръстев, Драматичен театър-Пловдив: Около 300 представления и над 110 000 зрители – така изглежда равносметката за 2017 година"}
{"url": "http://www.focus-news.net/news/2018/01/06/2474259/bdzh-avtomobilat-blasnat-ot-barziya-vlak-varna-sofiya-e-preminaval-nepravomerno-prez-zhp-preleza.html", "text": "Сутрешният влак от Варна за София е ударил неправомерно преминаващ автомобил между гарите „Ресен“ и „Павликени“. Това съобщиха за Агенция „Фокус“ от пресцентъра на БДЖ. По първоначални данни в автомобила е имало една жертва. Пътниците от влака са откарани с автобуси до Павликени, оттам до София ги е превозила друга композиция. Влакът стои на място и затруднява движението,  тъй като се водят процесуално-следствени действия. Поради тази причина пътниците от влака София - Русе са превозени от Горна Оряховица до Павликени с автобуси. През участъка предстои превозването на пътниците от направление София – Варна и Варна - София.\r\nДеница КИТАНОВА", "date": "2018.01.06", "title": "БДЖ: Автомобилът, блъснат от бързия влак Варна-София, е преминавал неправомерно през жп прелеза"}
{"url": "http://www.focus-news.net/news/2018/01/06/2474260/die-zeit-mevlyut-chavushoglu-v-goslar-obsadeni-sa-trudni-temi-no-ne-i-tazi-za-deniz-yudzhel.html", "text": "Министърът на външните работи на ФРГ Зигмар Габриел прие турския си колега Мевлют Чавушоглу за среща в родния си град Гослар, провинция Долна Саксония, съобщава националният ежедневник Die Zeit.\r\n„Разговаряхме по трудни теми“, заяви първият дипломат на Берлин пред репортери, като подчерта, че двете страни са направили стъпки една към друга, без обаче да навлиза в конкретни подробности. \r\nДвамата министри подчертаха, че биха искали отношенията между Берлин и Анкара да бъдат „поставени на по-добра основа“, като препоръчаха да бъдат възобновени отново срещите на Германо-турската икономическа комисия. Стратегическият диалог на външните министерства също трябва да бъде възобновен, изразиха увереност дипломатите. \r\nНа свой ред Чавушоглу призна, че не по всички въпроси е постигнал съгласие със събеседника си. „Трябва да бъде възможно обсъждането на разширяването на Митническия съюз на ЕС“, подчерта първият дипломат на Анкара. \r\nПреговорите за това бяха блокирани от федералното германско правителство след задържането на кореспондента на германския вестник .Темата за съдбата му обаче така и не бе засегната в разговорите в Гослар, отбелязват от редакцията.  Тереза Герова", "date": "2018.01.06", "title": "Die Zeit: Мевлют Чавушоглу в Гослар – обсъдени са „трудни теми“, но не и тази за Дениз Юджел"}
{"url": "http://www.focus-news.net/news/2018/01/06/2474261/blagoevgrad-mnogokratniyat-evropeyski-shampion-po-taekuon-do-iliyan-tomanov-ulovi-krasta-hvarlen-vav-vodite-na-r-bistritsa.html", "text": "22-годишният благоевградчанин Илиян Томанов извади кръста от водите на Благоевградска Бистрица, предаде репортер на Радио „Фокус“ – Пирин. В тържествения ритуал за Богоявление се включиха около 100 смелчаци от всички райони на общината. За първи път в историята на свещеното действие се включиха и две момичета. Многократният европейски шампион по таекуон-до Илиян Томанов бе най-сръчен сред 90-те млади мъже и двете девойки, нагазили тази сутрин във водите на Благоевградска Бистрица. Той бе подпомаган в тактиката от 4-ма свои приятели, представители на ЦГЧ. Тържественият ритуал по освещаването на светия кръст се водеше от игумена на Роженския манастир архимандрит Епифаний в съслужение с енорийските свещеници. Малко по-късно те извършиха и водосвет на бойните знамена на Военно формирование 26 400.\r\nЛора КАЛЧЕВА", "date": "2018.01.06", "title": "Благоевград: Многократният европейски шампион по таекуон-до Илиян Томанов улови кръста, хвърлен във водите на р. Бистрица"}
{"url": "http://www.focus-news.net/news/2018/01/06/2474262/plovdiv-13-godishno-momche-e-s-tezhki-naranyavaniya-sled-padane-ot-skala-kray-patya-asenovgrad-bachkovo-do-razklon-za-asenovata-krepost.html", "text": "13-годишно момче е с тежки наранявания след падане от скала край пътя Асеновград-Бачково, до разклон за Асеновата крепост. Това съобщи за Радио „Фокус“ – Пловдив говорителят на Областната дирекция на МВР. Сигналът за паднал човек на пътното платно е постъпил в 13.40 часа на тел. 112. На място е установено, че е паднало 13-годишно момче, което е откарано в болница със сериозни наранявания. До приключване на огледа за изясняване на причините за инцидента, движението по пътя бе преустановено. Преминаването по пътната отсечка е възстановено преди минути. \r\nТони МИХАЙЛОВ", "date": "2018.01.06", "title": "Пловдив: 13-годишно момче е с тежки наранявания след падане от скала край пътя Асеновград-Бачково, до разклон за Асеновата крепост"}
{"url": "http://www.focus-news.net/news/2018/01/06/2474263/kmetat-na-sofiya-yordanka-fandakova-podnese-tsvetya-pred-pametnika-na-hristo-botev-v-borisovata-gradina.html", "text": "Личността на Христо Ботев е така благородна и величествена, дейността му - така чиста и силна, влиянието му - тъй огромно, че колкото повече се вглеждаме в чертите му, толкова по-силно се изпълваме с безусловно уважение и любов към него. Всичко, в което човекът може да бъде прекрасен и велик се съединява в него: гениален ум, най-благороден характер, твърдост на волята, пламенност и нежност на душата, сърце, открито за съчувствие, силни, но чисти страсти, живот, изпълнен с борба и дейност. Това каза кметът на София Йорданка Фандъкова по повод на 170 година от рождението на Христо Ботев, съобщиха от пресцентъра на Столична община.\r\n С тържествена церемония пред бюст-паметника на Христо Ботев в Борисовата градина бе отбелязана 170-ата годишнина от рождението на българския поет, революционер и идеолог на българското Освобождение Христо Ботев. \r\n  Слово за делото на Христо Ботев произнесе зам.-кметът д-р Тодор Чобанов. Организатори на тържествената церемония са Столичната община, Министерството на отбраната на Република България и Общонародна фондация „Христо Ботев“. Христо Ботев е бил роден да стои по-горе от общото равнище. Преди 170 години в семейството на даскал Ботьо и жена му Иванка, в сградата на тогавашното калоферско училище се роди едно дете. Дете, призвано да бъде български учител, публицист, поет и революционер. Призвано да се превърне във въплъщение на българската съвест и вместилище на непокоримия дух на българския народ.", "date": "2018.01.06", "title": "Кметът на София Йорданка Фандъкова поднесе цветя пред паметника на Христо Ботев в Борисовата градина"}
{"url": "http://www.focus-news.net/news/2018/01/06/2474264/sonya-petrova-rim-veliko-tarnovo-blizo-441-000-choveka-sa-razgledali-kulturno-istoricheskite-zabelezhitelnosti-na-veliko-tarnovo-prez-2017-godina.html", "text": "Близо 441 хиляди човека са разгледали културно-историческите забележителности на Велико Търново през 2017 година. Ръстът, спрямо предходната 2016 година, е с малко над 6 %. Това каза за Радио „Фокус“ – Велико Търново Соня Петрова, уредник в Регионалния исторически музей във Велико Търново. Цифрите показват броя на туристите, преминали през всички обекти и експозиции, които се стопанисват от културната институция. „През миналата година нашите забележителности са разгледани от 440 679 души, от които 260 575 българи и 180 107 чужденци. Увеличението при чуждестранните туристи е с 26% в сравнение с 2016 година“, допълни експертът. Според статистиката, обектите във Велико Търново и околността, са най-посещаваните музеи в страната. Освен това 25% от туристите са деца и младежи. „За изминалите 12 месеца обектите ни са разгледани от 1 487 деца до 7 години,  80 187 ученици и 15 186 студенти “, посочи още Соня Петрова. През настоящата 2018 година, на 2 януари, Регионалният исторически музей отбеляза своята 148-годишнина.\r\nЛуиза ТРАНЧЕВА", "date": "2018.01.06", "title": "Соня Петрова, РИМ – Велико Търново: Близо 441 000 човека са разгледали културно-историческите забележителности на Велико Търново през 2017 година"}
{"url": "http://www.focus-news.net/news/2018/01/06/2474265/sreshtata-zigmar-gabriel-mevlyut-chavushoglu-opit-za-postavyaneto-na-po-dobra-osnova-na-dvustrannite-otnosheniya-mezhdu-berlin-i-ankara-obzor.html", "text": "В опит за преодоляване на кризата в двустранните отношения между Берлин и Анкара в събота, 6 януари, министърът на външните работи на ФРГ Зигмар Габриел прие турския си колега за среща в родния му град Гослар, провинция Долна Саксония. По данни на турските медии пътуването на турския външен министър е по покана на Габриел – информация, която така и не бе потвърдена от федералните власти. \r\nВ навечерието на срещата между двамата министри, първият дипломат на Берлин настоя възобновяването на германския оръжеен експорт за Турция да бъде обвързано с разрешаването на казуса с намиращия се в затвора в Силиври кореспондент на германския национален ежедневник  Дениз Юджел. Габриел припомни, че много голяма част от сделките за износ на оръжие не са одобрени, в това число и за Турция, която е партньор от НАТО. „Това ще остане така, докато случаят на Юджел не бъде решен“, увери Габриел. \r\nГерманският министър защити провеждането на срещата с Чавушоглу. „Ако не разговаряме помежду си, ситуацията със сигурност няма да стане по-добра нито за нашите страни, нито за лицата, които са в ареста“.\r\nНа свой ред, само ден преди планираната визита в Гослар, първият дипломат на Анкара настоя в статия за вестник от медийната компания Funke Mediengruppe да „прекъснем настоящата спирала на криза в нашите отношения“. И двете страни трябва да разговарят една с друга „при равни условия, като равноправни партньори\", написа Чавушоглу в авторския си материал. \r\nТрябва да бъде сложен край на „мегафонската дипломация\" и на нейно място да се приложи да се приложи принципът на „езика на емпатията“.\r\n„Травмата сред нашите граждани, причинена от опита за преврат от 15 юли 2016 г. не е напълно разбрана\" в Германия, допълни турският външен министър. „Анкара очаква от германците да „разберат по-добре ситуацията, пред която Турция е изправена в момента\".\r\nЧавушоглу бе посрещнат на летището в Гослар в сутрешните часове на деня, след което заедно със Зигмар Габриел разгледаха някои от забележителностите на града, преди да се отправят на работен обяд.  Преди пристигането на високопоставения гост местната местните правоохранителни органи увериха, че са „адекватно и добре подготвени“ за визитата на Чавушоглу, допълвайки, че не са регистрирани заявки за демонстрации или протести, и не се планира затваряне на улици в Гослар заради посещението на турския външен министър. \r\n„Разговаряхме по трудни теми“, заяви първият дипломат на Берлин пред репортери след срещата, като подчерта, че двете страни са направили стъпки една към друга, без обаче да навлиза в конкретни подробности. \r\nДвамата министри подчертаха, че биха искали отношенията между Берлин и Анкара да бъдат „поставени на по-добра основа“, като препоръчаха да бъдат възобновени отново срещите на Германо-турската икономическа комисия. Стратегическият диалог на външните министерства също трябва да бъде възобновен, изразиха увереност дипломатите. \r\nНа свой ред Чавушоглу призна, че не по всички въпроси е постигнал съгласие със събеседника си. „Трябва да бъде възможно обсъждането на разширяването на Митническия съюз на ЕС“, подчерта първият дипломат на Анкара. \r\nПреговорите за това бяха блокирани от федералното германско правителство след задържането на Дениз Юджел. Темата за съдбата му обаче така и не бе засегната в разговорите в Гослар. Тереза Герова", "date": "2018.01.06", "title": "Срещата Зигмар Габриел-Мевлют Чавушоглу: Опит за поставянето на „по-добра основа“ на двустранните отношения между Берлин и Анкара (ОБЗОР)"}
{"url": "http://www.focus-news.net/news/2018/01/06/2474266/irish-times-irlandiya-poluchi-podkrepa-za-brekzit-ot-poelata-predsedatelstvoto-na-es-balgariya.html", "text": "Ирландският министър-председател Лео Варадкар съобщи, че страната му е получила подкрепата от поелата председателството на Съвета на ЕС България по въпросите за Брекзит, пише  Irish Times.\r\nВарадкар обсъди приоритетите на Ирландия по време на втората фаза на преговорите за Брекзит с българския си колега Бойко Борисов. \r\n„Искам да изразя това, че оценявам подкрепата и разбирателството, които Борисов и неговото правителство демонстрираха по специфичната ирландска загриженост, произхождаща от Брекзит. Знам, че те ще продължат да са редом до нас по време на преговорите“, заяви Варадкар.  Той изрази надежда, че по време на българското председателство двете страни „ще се придвижат напред при осигуряването на сигурността на гражданите и бизнеса в преходния период след напускането на Великобритания и ще започнат да оформят рамките на бъдещите отношения на страната с ЕС“, допълни той. \r\n „Няма нерешени проблеми между България и Ирландия. Има приятелство и воля за сътрудничество“, заяви Бойко Борисов. „Имаме Ирландия като добър приятел на своя страна по време на председателството. Това, което ни обединява е позицията ни за стабилна, обединена, единна и силна Европа, въпреки трудностите в момента“, допълни той. \r\nБългарският министър-председател подчерта, че един от приоритетите на председателството е помощта за Западните Балкани в техния стремеж за присъединяване към ЕС. „Всеки министър-председател, канцлер и президент е важен за нас, когато повдигаме въпроса за Западните Балкани. Да ги убедим, колко важно е да се работи за прогреса на Западните Балкани, особено в инфраструктурните проекти, кохезията, присъединяването и конкурентоспособността“, смята Борисов.  Виктор Турмаков", "date": "2018.01.06", "title": "Irish Times: Ирландия получи подкрепа за Брекзит от поелата председателството на ЕС България"}
{"url": "http://www.focus-news.net/news/2018/01/06/2474267/pazardzhik-narodniyat-predstavitel-ot-gerb-desislava-kostadinova-podnese-tsvetya-pred-pametnika-na-hristo-botev-v-peshtera-po-povod-170-godini-ot-rozhdenieto-mu.html", "text": "Народният представител от ГЕРБ Десислава Костадинова поднесе цветя пред паметника на Христо Ботев в Пещера по повод 170 години от рождението на поета, съобщиха от пресцентъра на ГЕРБ в Пазарджик. „Днешният ден, е и голям християнски празник – Богоявление. Но на 6 януари 1848 година е роден един българин, чието име е символ на гордост и признателност. Име, което е в сърцата ни и едва ли някога ще забравим. Христо Ботев си отиде от този свят само на 28 години, но остави изключително много на следващите поколения. За това днес с особено вълнение прекланям глава пред неговия паметник“, каза Десислава Костадинова. Христо Ботев има силна връзка с именитата пещерска фамилия Горови. В дома на Димитър Горов в Гюргево Ботев написва стихотворението „Хаджи Димитър“. Горов финансира и става издател на Ботевата и Стамболова стихосбирки, въоръжава неговата чета с оръжие.", "date": "2018.01.06", "title": "Пазарджик: Народният представител от ГЕРБ Десислава Костадинова поднесе цветя пред паметника на Христо Ботев в Пещера по повод 170 години от рождението му"}
{"url": "http://www.focus-news.net/news/2018/01/06/2474268/plovdiv-stoyno-gatov-ot-68-ma-brigada-spetsialni-sili-izvadi-bogoyavlenskiya-krast-ot-vodite-na-reka-maritsa.html", "text": "30-годишният Стойно Гатов от 68-ма бригада „Специални сили“ в Пловдив извади богоявленския кръст от водите на река Марица в града, предаде репортер на Радио „Фокус“ – Пловдив. Гатов се хвърля за кръста за поредна година, но за първи път го хваща. Мъжът е семеен, с едно дете. На себе си, семейството си и на жители на Пловдив Стойно пожела много здраве.\r\nНад 100 мъже на различна възраст се хвърлиха във водите на рела Марица в Пловдив при Водната палата, за да се опитат да извадят Богоявленския кръст. \r\nНа Йордановден през 2017 година кръстът в Пловдив извади 51-годишен мъж. \r\nТони МИХАЙЛОВ", "date": "2018.01.06", "title": "Пловдив: Стойно Гатов от 68-ма бригада „Специални сили“ извади богоявленския кръст от водите на река Марица"}
{"url": "http://www.focus-news.net/news/2018/01/06/2474269/veliko-tarnovo-30-godishniyat-tyanko-zhekov-ot-blagoevgrad-izvadi-sveshteniya-krast-ot-vodite-na-reka-yantra-v-grada.html", "text": "30-годишният Тянко Жеков от Благоевград извади свещения кръст от водите на река Янтра. Мъжът се обучава за сержант в Националния военен университет „Васил Левски“ във Велико Търново, предаде репортер на Радио „Фокус“ – Велико Търново. Специалността му е „Командване на войскова единица до взвод“. Тянко за пръв път се включва в свещения ритуал за Богоявление. След като извади кръста той си пожела настоящата година да е още по-здрава и успешна за него. „Чувството е удивително и много приятно. Не усещаш, че краката ти са изтръпнали от „топлата вода“ и всичко става много бързо. Изключително радостен съм, че хванах кръста именно тук във Велико Търново“, допълни Тянко, след излизането си от реката. Той е военен от 11 години, служил е в Банско и Благоевград. Спасителят на свещения кръст бе поздравен от кмета на Велико Търново инж. Даниел Панов и областния управител проф. Любомира Попова, които му връчиха символични подаръци за здраве. На церемонията присъстваха още народни представители, председателят на Общинския съвет Венцислав Спирдонов, местни парламентаристи, общественици и стотици граждани. В ритуала се включиха общо над 40 човека, които се потопиха във водите на Янтра за здраве. Всички участници бяха благословени от отец Славчо и поздравени от началника на НВУ бриг. ген. Пламен Богданов.\r\nЛуиза ТРАНЧЕВА", "date": "2018.01.06", "title": "Велико Търново: 30-годишният Тянко Жеков от Благоевград извади свещения кръст от водите на река Янтра в града"}
{"url": "http://www.focus-news.net/news/2018/01/06/2474270/sliven-38-godishniyat-dimo-dimov-izvadi-krasta-ot-vodite-na-reka-novoselska.html", "text": "38-годишният Димо Димов от Сливен извади кръста от водите на река Новоселска, съобщиха от пресцентъра на Община Сливен. Той пожела на всички здраве, щастие, любов и да бъдат весели, а кметът Стефан Радев му връчи парична награда с пожелание за здраве и благоденствие. Празникът започна с церемония за освещаване бойните знамена на Центъра за подготовка на специалисти. Церемонията се проведе пред паметника на Панайот Хитов с участието на представителна част на центъра. Неговият командир и началник на Гарнизон Сливен полк. Любомир Вачев прие строя и поздрави присъстващите. Поздрав отправи и кметът Стефан Радев. „Българският народ вярва, че на Богоявление се пречистваме и набираме нови сили да продължим напред. На този ден се освещават бойните знамена на Българската армия. Денят съчетава вярата , надеждата и мъдростта със смелостта, устрема и войнската чест – така необходими ни днес“, заяви кметът и пожела на всички здраве и успешна 2018 година. Освещаването извърши отец Силвестър Янакиев. След церемонията литийно шествие тръгна към новия мост над река Новоселска в кв. „Кольо Фичето“. Пред дошлите там стотици граждани беше отслужен Велик Богоявленски водосвет, последван от хвърляне на кръста в реката. Празникът в кв. „Кольо Фичето“ завърши с мъжко хоро в студените води на река Новоселска.", "date": "2018.01.06", "title": "Сливен: 38-годишният Димо Димов извади кръста от водите на река Новоселска"}
{"url": "http://www.focus-news.net/news/2018/01/06/2474271/pazardzhik-nad-40-mladi-mazhe-ot-panagyurishte-se-hvanaha-na-horo-v-reka-luda-yana.html", "text": "Със Света литургия, отслужена в двата храма в Панагюрище – „Свети Георги Победоносец“ и „Свето Въведение Богородично“, започна днес отбелязването на големия християнски празник Богоявление (Йордановден) в Панагюрище, съобщи за Радио „Фокус“ – Пазарджик Радка Костуркова от общинската администрация. „Честването на празника продължи на площад „20-ти април”, където бе отслужен Велик Богоявленски водосвет от Архиерейския наместник на Панагюрска духовна околия Негово Високоблагоговейнство свещеноиконом Атанас Манолов, отец Ангел Разградлиев и отец Румен Стоименов – духовници от Панагюрска духовна околия. Около 40 млади панагюрци, облечени в народни носии скочиха във водите на река Луда Яна, за да спазят традицията и да извадят дървения кръст. Под съпровода на гайда и тъпан се изви мъжко хоро. По традиция отец Атанас Манолов хвърли три пъти кръста в река Луда Яна, като първият път кръста извади Йордан Кузманов, втория – Иван Шишков, а третия – Генчо Гулеков. След изваждане на богоявленския кръст от реката отец Атанас Манолов, отец Румен Стоименов и участниците в ритуала бяха посрещнати от кмета на община Панагюрище Никола Белишки в сградата на Община Панагюрище. Кметът Белишки и негово високоблагоговейнство свещеноиконом Атанас Манолов сърдечно поздравиха младежите за инициативата и дариха парична сума на момчетата, извадили кръста от реката“, допълни Костуркова.\r\nВаня НИКОЛОВА", "date": "2018.01.06", "title": "Пазарджик: Над 40 млади мъже от Панагюрище се хванаха на хоро в река Луда Яна"}
{"url": "http://www.focus-news.net/news/2018/01/06/2474272/plovdiv-21-godishniyat-georgi-tachev-izvadi-bogoyavlenskiya-krast-ot-studenite-vodi-na-reka-chaya-v-asenovgrad.html", "text": "21-годишният Георги Тачев извади Богоявленския кръст от студените води на река Чая в Асеновград. Това съобщиха за Радио „Фокус“ – Пловдив от пресцентъра на Общината. Младежът е студент в Пловдивския университет в специалност „Физическо възпитание и спорт”. За подвига си той е получил 10-литрово буре станимашки мавруд и парична награда от 150 лв., които са му връчени от кмета на Общината д-р Емил Караиванов.\r\nЗа светия кръст в река Чая тази година са се хвърлили 35 млади мъже и момчета. За първи път архиерейският наместник отец Йордан подари Светия кръст на неговия спасител Георги. Той пожела на всички здраве и успехи през годината.\r\nПразникът в Асеновград е започнал с литийно шествие от храмовете на града до пешеходния мост. Спасяването на кръста е съпроводено от топовни гърмежи и пускане на бял гълъб като символ на Светия Дух. Тържеството е продължило на централния площад „Акад. Николай Хайтов”, където командирът на 4-ти артилерийски полк полк. Лъчезар Мишев е приел почетния строй, а отец Йордан е осветил бойните знамена на воините. Тържеството за Богоявление в Асеновград е завършило с народна музика и много настроение.\r\nТони МИХАЙЛОВ", "date": "2018.01.06", "title": "Пловдив: 21-годишният Георги Тачев извади Богоявленския кръст от студените води на река Чая в Асеновград"}
{"url": "http://www.focus-news.net/news/2018/01/06/2474273/veliko-tarnovo-39-godishen-mazh-ot-varna-e-zaginaliyat-pri-proizshestvieto-na-zhp-prelez-v-selo-lesicheri.html", "text": "39-годишен мъж от Варна е загиналият при произшествие на жп прелез в павликенското село Лесичери. Това съобщи от пресцентъра на ОДМВР - Велико Търново. Огледът на разследващите продължава и към момента. Движението в района на катастрофата е временно преустановено.", "date": "2018.01.06", "title": "Велико Търново: 39-годишен мъж от Варна е загиналият при произшествието на жп прелез в село Лесичери"}
{"url": "http://www.focus-news.net/news/2018/01/06/2474274/tass-nay-malko-14-teroristi-ot-islyamska-darzhava-sa-likvidirani-pri-vazdushen-udar-v-iztochnata-chast-na-afganistan.html", "text": "Най-малко 14 терористи от „Ислямска държава“ са ликвидирани при въздушен удар в източната афганистанска провинция Лагман, предава ТАСС, позовавайки се на местни медии.\r\nСпоред данни на полицията операцията е проведена в петък вечерта в района Алингар в региона Кондгул. Сред ликвидираните има двама полеви командири на терористите. \r\nАгенция „Фокус“ припомня:\r\nВ последно време се наблюдава засилване на позициите на екстремистите в източните и в южните провинции на Афганистан. Все повече полеви командири и редови терористи се заклеват във вярност на „Афганистанска държава“.  Виктор Турмаков", "date": "2018.01.06", "title": "ТАСС: Най-малко 14 терористи от „Ислямска държава“ са ликвидирани при въздушен удар в източната част на Афганистан"}
{"url": "http://www.focus-news.net/news/2018/01/06/2474275/d-r-emil-kabaivanov-kmet-na-karlovo-nyama-kak-da-narechem-sebe-si-rodolyubtsi-i-balgari-ako-v-nashite-sartsa-ne-sa-stihovete-na-hristo-botev.html", "text": "По повод 170 години от рождението на Христо Ботев в неговия роден град Калофер се състоя тържествен митинг-поклонение, съобщиха от пресцентъра на Община Карлово. „Няма как да наричаме себе си родолюбци и българи, ако в нашите сърца не са стиховете на Ботев. Ако поколения след Освобождението не са търсили оня вълшебен, чист като калоферския, балкански въздух стих и ефирен като него: „Настане вечер, месец изгрее, звезди обсипят свода небесен, гора зашуми, вятър повее, Балкана пее хайдушка песен“, каза кметът на Община Карлово д-р Емил Кабаиванов пред мемориален комплекс „Христо Ботев“ в центъра на Калофер. В речта си той подчерта, колко значима личност, не само за България, но и за световното наследство е гениалният поет, след като на колоните на Сорбоната, на сградата на Обединените нации в Ню Йорк са изписани неговите забележителни стихове. „Най-важното нещо е Ботев, неговото дело и неговите пламенни стихове да са в нашите сърца. Това е истински важното и то ще бъде такова, докато нашите очи гледат и виждат величествения калоферски Балкан и красотите на майка България. Поклон пред живота и делото на великия Ботев. Памет вечна на духовното наследство, което той ни завеща“, каза още кметът и предостави думата за тържествено слово на председателя на Комисията по отбрана в 44-то Народно събрание генерал Константин Попов.\r\n„Ботев е велик поет, но не само, той е поет от човещина, но не само, той е революционер от човещина. Защото той иска, той воюва, той не е само лек, той не е само скалпел, той е меч, който сочи напред, сочи ни бъдещето, иска и води, защото има идеал. Свободата е целта, която трябва да преследваме. Затова Ботев вдъхновява всички, затова той води, затова той е знаме“, каза генерал Константин Попов в тържественото си слово. \r\nДнес стотици граждани и гости на Калофер се преклониха пред гениалния поет и революционер. Тържеството започна от двора на НМ „Христо Ботев“, с военен ритуал и духов оркестър от 61-ва Стрямска механизирана бригада. Венци и цветя на признателност поднесоха официални лица, държавни институции, Кмета на Калофер, кметове на общини, политически партии и организации, културни и просветни институции, признателни граждани. \r\nПо повод 170 години от рождението на Христо Ботев, 2018 година ще бъде година на Ботев, това обяви на 5 януари в Калофер председателят на Народното събрание Цвета Караянчева. Тя бе официален гост на тържественото събрание-концерт в НЧ „Христо Ботев – 1869“.", "date": "2018.01.06", "title": "Д-р Емил Кабаиванов, кмет на Карлово: Няма как да наречем себе си родолюбци и българи, ако в нашите сърца не са стиховете на Христо Ботев"}
{"url": "http://www.focus-news.net/news/2018/01/06/2474276/pernik-30-godishniyat-yordan-yordanov-izvadi-bogoyavlenskiyat-krast-ot-vodite-na-reka-struma-v-batanovtsi.html", "text": "Именякът Йордан Симеонов Йорданов, който е на 30 години, се оказа най-бърз и извади кръста в град Батановци, съобщи кметът на населеното място Радослав Банчев. Младият мъж, който е баща на две момченца, успя да грабне разпятието сред още шест сериозни кандидати. Това съобщиха от пресцентъра на Община Перник.\r\nБогоявленският кръст беше хвърлен  във водите на река Струма в центъра на Батановци от отец Иван Плочарски, който е и председател на църковното настоятелство на новостроящия се храм \"Св. Успение Богородично\".\r\nСпоред поверието, който пръв стигне до кръста и го върне на свещеника, получава от него благослов и се смята, че той ще бъде здрав през цялата година.\r\nКметът на Батановци Радослав Банчев поздрави участниците, жителите и гостите на празника, както и цялото църковно настоятелство и неговия председател Иван Плочарски да бъдат здрави, да са все така заедно и обединени на християнски празници и да има много топлина и уют в домовете им.\r\nТой добави, че събралите се стотици хора около реката говори красноречиво за значимостта на празника.", "date": "2018.01.06", "title": "Перник: 30-годишният Йордан Йорданов извади богоявленският кръст от водите на река Струма в Батановци"}
{"url": "http://www.focus-news.net/news/2018/01/06/2474277/brig-gen-plamen-bogdanov-nvu-vazstanovyavaneto-na-chestvaniyata-za-bogoyavlenie-vazrodi-traditsiyata-v-koyato-balgarskata-armiya-zaema-polagashtoto-y-se-pochetno-myasto.html", "text": "Възстановяването на националните честванията за Богоявление възроди една стара народна традицията, в която Българската армия заема полагащото й се почетно място. Това каза в празничното си слово за Йордановден началникът на Националния военен университет „Васил Левски“ бригаден генерал Пламен Богданов, предаде репортер на Радио „Фокус“ – Велико Търново. Той поздрави всички присъстващи и техните близки за празника и с настъпването на новата година и им пожела крепко здраве и успехи. Освен това припомни историята на честванията на Богоявление. У нас, след Освобождението на България от турско робство, те са възстановени през 1880 година. “По стародавен български обичай на 6 януари, Богоявление или денят, в който е бил кръстен Исус Христос във водите на свещената река Йордан, Българската православна църква, след тържествена литургия, благославя представителите на родната армия и бойните знаме. Богоявление е един от най-старите християнски празници. На 6 януари свършват т. нар. „мръсни дни“. На този ден следва всичко да бъде пречистено и осветено. На 6 януари във всички християнски храмове се освещава вода и с нея се поръсва за здраве. Всички предмети, потопени в светената вода, се смятат за пречистени. Днес ние се връщаме назад във вековете, когато сме приели този ритуал по времето на цар Симеон Велики. Това е станало в 917 година, преди историческата битка при река Ахелой. Така е било до падането ни под Османско робство. След Освобождението ритуалът Богоявление Господне се възстановява през 1880 година и до 1946 година се е извършвал по ред, определен в уставите и правилниците на Българската армия“, припомни бриг. ген. Пламен Богданов. Той посочи, че честването на този празник е официално възродено през 1993 година. „С това се възражда и една стара народна традиция, в която на Българската армия е отредено полагащото й се почетно място. Нека днес, след извършването на ритуала, пречистени и одухотворени, уверено продължим по пътя, който сме избрали – вярна служба на народа и Отечеството“, каза в словото си бриг. ген Пламен Богданов.\r\nЛуиза ТРАНЧЕВА", "date": "2018.01.06", "title": "Бриг. ген. Пламен Богданов, НВУ: Възстановяването на честванията за Богоявление възроди традицията, в която Българската армия заема полагащото й се почетно място"}
{"url": "http://www.focus-news.net/news/2018/01/06/2474278/smolyan-sedem-dushi-vlyazoha-vav-vodite-na-r-cherna-za-bozhiya-krast-hvana-go-30-godishen-varnenets.html", "text": "Празникът на Кръщението Господне беше отбелязан тържествено в Смолян, съобщиха от пресцентъра на Общината. Света Божествена литургия за Йордановден отслужи в храм „Свети Висарион Смоленски” архиерейският наместник на Смолянска духовна околия архимандрит Висарион в съслужение със свещеник Димитър Михайлов. След това пред храма Негово Високо Преподобие извърши Велик Богоявленски водосвет. Духовникът освети бойните знамена на 101–ви Алпийски полк, на 21–ви Пехотен средногорски полк, освободител на Родопите по време на Балканската война и на Трети охранителен взвод, участвал в мисия в Афганистан. Архимандрит Висарион поздрави миряните с празника Богоявление, като благослови присъстващите и благопожела да процъфтява християнската вяра и любов в сърцата ни. Светата православна църква чества празника на Кръщението Господне и явяването в пълнота на Триединния Бог. Това е велико знаменателно събитие в историята на човечеството, защото поставя началото на обществената проповед на нашия спасител Господ Иисус Христос, подчерта още в словото си архимандрит Висарион.\r\nСекретарят на Община Смолян Момчил Николов поздрави от името на кмета Николай Мелемов присъстващите и военните по повод големия Господски празник известен и като Просвещение. „Святото Богоявление събира всички нас – духовенство, държавници и войнство, за да бъде извършена стародавна традиция – на 6 януари Българската православна църква да благослови представителите на родната ни армия и бойните й знамена. Нека свято да пазим традициите, завещани ни от великите наши предци”, каза в словото си Николов.    \r\nТой пожела с осветената вода на Богоявление всеки да приеме здраве, дълголетие, повече оптимизъм и щастлив живот. Николов припомни, че Българската армия няма нито едно пленено знаме в историята ни. Той пожела на военнослужещите да бъдат горди, здрави и силни и с чест да служат на родината ни. \r\nСлед това с литийно шествие всички се оправиха към река Черна при Спортната зала, където архимандрит Висарион хвърли кръста. Във водите нагазиха 7 смелчаци, а Разпятието извади от реката 30-годишният Ангел Ангелов от Варна. След това в реката под звуците на родопската гайда мъжете играха хоро. Ангел е за първи в Смолян, но за кръста се хвърля за трети път. На почивка е в нашия град и от Интернет днес сутринта прочел къде ще се хвърля Божия кръст и дошъл. Всичко е Божия промисъл, посочи мъжът. Той пожела здраве на сина му, който е на една годинка, както и на всички присъстващи.   \r\nВ отбелязването на Богоявление взеха участие още зам.-областният управител Адриан Петров, председателят на Общинския съвет инж. Димитър Кръстанов, шефът 101 Алпийски батальон полк полковник Димитър Кацаров и много граждани. \r\nВъв всички храмове на Смолянска духовна околия беше отбелязан Йордановден.", "date": "2018.01.06", "title": "Смолян: Седем души влязоха във водите на р. Черна за Божия кръст, хвана го 30-годишен варненец"}
{"url": "http://www.focus-news.net/news/2018/01/06/2474279/tehran-times-vanshniyat-ministar-na-iran-osadi-litsemerieto-na-donald-tramp-spryamo-irantsite.html", "text": "Иранският външен министър Мохамад Джавад Зариф осъди президента на САЩ заради „лицемерния“ начин, по който се отнася към скорошните протести в страната от Близкия изток, пише  Tehran Times.\r\n„Тръмп по странен начин показва уважението  си към иранците: от определянето им като „терористична нация“ и забраняването на достъпа им до САЩ, до дребни оскърбления. Но най-вече лишавайки ги от икономически ползи от Споразумението за ядрената програма“, заяви Зариф. \r\nТръмп, вицепрезидентът на САЩ Майк Пенс и постоянният представител на страната в ООН Ники Хейли с думите си се опитаха да подхранят скорошните протести в Иран. \r\n„Сигурността и стабилността на Иран зависят от народа му, който за разлика от народите на регионалните най-добри приятелчета на Тръмп имат право на глас и протест. Тези спечелени с мъка права ще бъдат защитени и няма да позволяваме те да се саботират с насилие и разруха“, допълни Зариф.  Виктор Турмаков", "date": "2018.01.06", "title": "Tehran Times: Външният министър на Иран осъди „лицемерието“ на Доналд Тръмп спрямо иранците"}
{"url": "http://www.focus-news.net/news/2018/01/06/2474280/kaloyan-pargov-bsp-sofiya-botev-ni-zaveshta-idealite-si-no-nie-dostoyni-li-sme-dnes-za-tyah.html", "text": "Ботев ни завеща идеалите си, въпросът е дали ние днес, като общество, сме достойни за тях. Опитваме ли се да ги постигнем или ги забравихме в последните 28 години? Тези въпроси постави лидерът на БСП - София Калоян Паргов, който участва в тържественото честване на 170-ата годишнина от рождението на великия български поет, публицист и революционер Христо Ботев, съобщиха от пресцентъра на ГС на БСП - София. На събитието пред бюст-паметника на Ботев в Борисовата градина присъстваха заместник-председателите на Градския съвет на БСП - София проф. Ваня Добрева и Христо Проданов и народни представители от „БСП за България“.\r\n\"Миналото лято отбелязахме 180 години от рождението на Васил Левски, бяхме пред паметниците, изнасяхме речи, но можем ли да кажем, че направихме и крачка напред, за да постигнем мечтата му за чиста и свята република? На този и на още много въпроси трябва да си отговорим в дни като днешния, коментира Калоян Паргов. - Трябва да знаем какво правим, накъде вървим и къде ще бъдем след 5, 10, 15 години. За нас, като политици, е много важно да отговорим на тези въпроси, защото го дължим на гражданите на България. Ако родината ни тогава също е на дъното на европейските класации за качество в различните сфери, ако и тогава младите масово напускат страната, значи не сме достойни за заветите на Ботев и Левски. И трябва да се срамуваме\".\r\nЛидерът на столичните социалисти припомни, че през 2018 година предстои да отбележим много кръгли годишнини. \"Най-важната от тях е 140 години от Освобождението на България. В такъв момент сме длъжни да направим равносметка, каза Калоян Паргов. - И тя не е в наша полза. Днес, когато обществото ни е толкова силно разделено, когато нямаме ориентири, когато младите не намират причина да останат в родината си, имаме нужда точно от непримиримия дух на Ботев. На поета-бунтар, на човека, който не допуска компромиси с идеите и идеалите си и не се примирява с овчедушието на българина. На героя, който не търпи предателството и го счита за най-голям грях. На революционера, който е твърдо убеден, че хората трябва да са свободни и да живеят като братя\". \r\nКалоян Паргов коментира също, защо е толкова важно изучаването на Ботев в училищата. Според него е нужно да се обърнем към публицистиката, към гениалната му поезия и да потърсим опора и вдъхновение заради бъдещето ни.\r\n„Днес особено актуално звучи творчеството на Ботев, свързано не само с националната свобода, но и със социалната свобода. Българинът в 21-и век е все по-силно икономически зависим. За съжаление, все по-трудно става човек да разреши социалните си проблеми. Не можем да кажем, че живеем в демокрацията, за която толкова бленувахме, след като не разполагаме със социална свобода, категоричен е Паргов. - Тази социална свобода събира в себе си възможността да работиш, възможността да създадеш и да живееш достойно със семейството си, да си щастлив. Затова е толкова важно честно да си дадем сметка къде сме и какво правим. И да започнем да градим мостове, вместо постоянно да разделяме обществото“.", "date": "2018.01.06", "title": "Калоян Паргов, БСП - София: Ботев ни завеща идеалите си, но ние достойни ли сме днес за тях"}
{"url": "http://www.focus-news.net/news/2018/01/06/2474281/veliko-tarnovo-28-godishniyat-pavlin-slavev-izvadi-bogoyavlenskiya-krast-ot-osvetenite-vodi-na-reka-dunav-v-svishtov.html", "text": "Повече от 250 души се събраха на Йордановден край река Дунав в Свищов, съобщиха от пресцентъра на Община Свищов. Български трибагреници се развяваха гордо на мястото от където преди 140 години тръгва свободата на България, а под звуците на родопски гайди и народни песни се понесе мъжко хоро, около запаления огън. Всички присъстващи на местността Паметниците в крайдунавския град бяха в празнично настроение, за което допринесе и руйното вино на Винарна Свищов. Отец Михаил направи водосвет на река Дунав и благослови всички 15 смелчаци, скочили в реката за да извадят богоявленския кръст. Най-бърз се оказа 28-годишният Павлин Славев от Свищов, който освен кръста получи и парична награда от кмета на общината Генчо Генчев. Младият мъж каза, че за трета година участва в традиционния ритуал, но за първи път успява да вземе кръста и се чувства благословен. Късметлията сподели, че е семеен и има син Самуил на 2 годинки, с който като порасне ще скачат заедно за богоявленския кръст. Именно това пожела и кмета на Свищов в празничния ден – да има приемственост между поколенията и да се съхраняват традициите през годините. Генчо Генчев поздрави всички присъстващи с големия празник и си пожела Божията благословия да закриля цялата община.\r\nОсновен организатор на мероприятието и тази година беше зам.-кметът Борислав Замфиров, който каза, че се радва на засиления интерес от страна на гражданите, защото това обединява хората около българските традиции и ни връща към корените ни.", "date": "2018.01.06", "title": "Велико Търново: 28-годишният Павлин Славев извади богоявленския кръст от осветените води на река Дунав в Свищов"}
{"url": "http://www.focus-news.net/news/2018/01/06/2474282/pazardzhik-obshto-3-106-sa-imenitsite-v-obshtinata-na-yordanovden.html", "text": "Общо 3 106 са имениците в община Пазарджик на Йордановден, съобщиха от Община Пазарджик. Най-много са те в град Пазарджик - 1752. Най-голям брой са носещите името Йордан – 1285 и Йорданка – 1197. Най-малко са мъжете с имена Дарин и Божил – съответно 5 и 7 души. В селата от общината най-много жители ще празнуват Йордановден  в Огняново – 118, а само един носи името Йордан в село Крали Марко.", "date": "2018.01.06", "title": "Пазарджик: Общо 3 106 са имениците в общината на Йордановден"}
{"url": "http://www.focus-news.net/news/2018/01/06/2474283/origohu-balgariya-e-v-gotovnost-za-protivodeystvie-sreshtu-terorizma-po-vreme-na-predsedatelstvoto-si-v-saveta-na-es.html", "text": "Българските власти са повишили равнището на готовност за противодействие срещу терористичната дейност като превантивна мярка по време на шестмесечното председателство на страната в Съвета на ЕС, предава   Origo.hu.\r\nРешението е взето в МВР по време на среща, свикана за разглеждане на предизвикателствата в областта на сигурността, председателствана от вътрешния министър Валентин Радев.  Заради това в някои институции и министерства са въведени допълнителни мерки за сигурност.\r\nБългарските власти посочват, че понастоящем не са запознати с терористичната заплаха за страната. Виктор Турмаков", "date": "2018.01.06", "title": "Origo.hu: България е в готовност за противодействие срещу тероризма по време на председателството си в Съвета на ЕС"}
{"url": "http://www.focus-news.net/news/2018/01/06/2474284/burgas-56-dushi-sred-koito-chetirima-amerikanski-voenni-se-vklyuchiha-v-rituala-po-spasyavane-na-krasta-ot-vodite-na-cherno-more.html", "text": "20-годишният бургазлия Радул Димитров ще се радва на здраве и късмет през годината след като извади кръста от водите на Черно море. Той е плувец и за втори път участва в традиционното спасяване на християнския символ. Ритуалът беше извършен на Моста от Негово Високопреосвещенство сливенския митрополит Иоаникий и представители на бургаското православно духовенство. В спасяването на кръста тази година се включиха 56 души, сред които четирима американски военни. Най-малкият от ентусиастите бе на 16 години, а най-възрастният - на 65. Това съобщиха от пресцентъра на Община Бургас.\r\nХиляди бургазлии се събраха на плажа, на площадката при Морското казино и алеите на Морската градина, за да наблюдават отбелязването на светлия празник. Повечето от тях коментираха, че толкова хора за Йордановден не са се събирали от години, а плажът е пълен все едно, че е лято.\r\nОтбелязването на Йордановден в Бургас започна с празнична литургия в катедралата \"Св. св. Кирил и Методий\". Храмът се изпълни с вярващи още от рано сутринта, които се помолиха за здраве и благополучие. След службата митрополит Иоаникий освети бойните знамена на частите от Бургаския гарнизон.\r\nВ литийното шествие от храма до Моста, където бе извършен ритуалът за хвърлянето на кръста в морето, участваха много граждани и официални лица, сред които кметът Димитър Николов, зам.-областният управител Севдалина Турманова, зам.-кметовете Йорданка Ананиева и Красимир Стойчев, председателят на Общинския съвет Костантин Луков, депутати, общински съветници и общественици.\r\nСлед края на церемонията кметът Николов поздрави имениците.\r\n\"Пожелавам ви здраве, късмет и дълголетие. Поздравявам за смелостта и силния дух всички онези, които се включиха в традицията да скочат в студените води за спасяването на кръста. Носете с гордост имената си и нека в семействата ви има разбирателство, спокойствие и много любов\", каза Николов.\r\nНеизменна част от събитията за Йордановден в Бургас е изложбата на тримата именици - художниците Йордан Ангелов, Йордан Петров и Йордан Маринов, която се откри в галерия \"Богориди\". Съвместната експозиция на тримата автори е озаглавена \"Багри на Богоявление\".", "date": "2018.01.06", "title": "Бургас: 56 души, сред които четирима американски военни, се включиха в ритуала по \"спасяване\" на кръста от водите на Черно море"}
{"url": "http://www.focus-news.net/news/2018/01/06/2474285/the-hill-darzhavniyat-sekretar-na-sasht-saobshti-za-vodeni-pregovori-mezhdu-pravitelstvoto-i-kongresa-koito-tryabva-da-popravyat-iranskoto-yadreno-sporazumenie.html", "text": "Държавният секретар на САЩ Рекс Тилърсън съобщи, че си сътрудничи с екипа на Белия дом и с членовете на Конгреса за евентуални „поправки“ на Иранското ядрено споразумение, които да позволят на САЩ да остане в многонационалното споразумение, пише  The Hill.\r\n„Президентът или ще го поправи, или ще го отмени. В момента се опитваме да го поправим“, заяви Тилърсън.  На 12 януари президентът Доналд Тръмп трябва да вземе решение дали да ре-ратифицира споразумението. \r\nПреговорите между администрацията и конгреса могат да доведат до решението на Тръмп да поднови споразумението. Тилърсън увери, че преговорният процес „е на активна основа“.  Виктор Турмаков", "date": "2018.01.06", "title": "The Hill: Държавният секретар на САЩ съобщи за водени преговори между правителството и Конгреса, които трябва „да поправят“ Иранското ядрено споразумение"}
{"url": "http://www.focus-news.net/news/2018/01/06/2474286/yuriy-gramatik-kongres-na-balgarite-v-ukrayna-hristo-botev-e-bil-uchitel-v-s-zadunaevka-i-grad-izmail-spomenite-za-tova-sa-vse-oshte-zhivi-sred-mestnite-balgari.html", "text": "Днес навършват 170 години от рождението на Христо Ботев – символ на родолюбие и на непрекъсната борба за свободата на България. Животът му е бил кратък, но изпълнен с драматични събития, минавайки през които, той успява чрез словото да обедини хиляди хора около себе си и заедно с тях да води битки срещу турските поробители. Това каза президентът на Всеукраинската обществена организация „Конгрес на българите в Украйна“ по повод годишнината от рождението на българския революционер, поет, общественик и публицист, съобщиха от организацията. „Христо Ботев е тясно свързан с Одеса и българите в Бесарабия. В Одеса той учи и започва да реализира творческия си потенциал, като пише първото си стихотворение „Майце се“. В село Задунаевка и град Измаил (Одеска област) той работи като учител, спомените за което все още са живи сред местните българи.\r\nХристо Ботев е една от най-ярките личности от българската история през Възрожденския период. Неговото творчество оставя дълбок отпечатък в българската литература, а гениалните му произведения са актуални и днес.\r\nЗа да запазим нашата идентичност, ние не трябва да забравяме за приноса на Ботев, а всякакви дискусии относно изучаването на неговите творби в училищата са нисък опит за промяна на историческите факти. Нека не допуснем това да се случва, нека помним делата на нашите герои и възпитаваме нашите деца с любов към родното. Пожелавам Ви просперитет, нека делата ни носят успех, а българското живее в сърцата ни, където и да сме по света“, каза още Граматик.\r\nДнес по инициатива на Конгресът на българите в Украйна проведе церемония на полагане на цветя пред паметника на Христо Ботев в Одеса. Пред бюста на поет и революционер се бяха събрали представителите на организацията, на Българския културно-просветен център „Аз Буки Веди”, Одеския български драматичен театър, Българския младежки клуб „Актив” и други българи.", "date": "2018.01.06", "title": "Юрий Граматик, Конгрес на българите в Украйна: Христо Ботев е бил учител в с. Задунаевка и град Измаил, спомените за това са все още живи сред местните българи"}
{"url": "http://www.focus-news.net/news/2018/01/06/2474287/plovdiv-gradat-otbelyaza-tarzhestveno-170-ata-godishnina-ot-rozhdenieto-na-hristo-botev.html", "text": "Пловдив отбеляза тържествено 170-ата годишнина от рождението на Христо Ботев, предаде репортер на Радио „Фокус“ – Пловдив. В ритуала пред паметника на поета-революционер в Цар Симеоновата градина участваха почетна рота, венценосци и Военен духов оркестър от Пловдивския гарнизон и Комитет „Родолюбие“. На церемонията присъстваха председателят на 44-ото Народно събрание Цвета Караянчева и народни представители, областният управител на Пловдив Здравко Димитров, бриг. генерал Явор Матеев, командир на 68-ма бригада „Специални сили“, обществени организации, представители на юношеския отбор на ФК „Ботев“ Пловдив, Съюза на офицерите и сержантите от запаса, Общински комитет „Васил Левски“ и десетки граждани. Словото за делото и живота на великия българин произнесе Кръстю Кръстев, директор на Драматичен театър – Пловдив, а водещ на церемонията бе актьорът Петър Тосков. „Днес е много лесно да видим героя, силния човек, там, на върха на неговия живот, насред неговата героична смърт, и много е трудно да видим себе си сред своя собствен, незабележим, често пъти пълен с малки предателства живот. И често, когато величаем нечие име, нечие дело, ние го превръщаме само в портрет, а не в жив пример. И колкото по-гръмки слова изнамираме за него, колкото по-помпозно го честваме, толкова по-тихо и неотменно се отдалечаваме от онова, което всъщност той е бил, което той е. Защото \"Той не умира!\", той, Христо Ботев, нашата мяра за безсмъртие, за живот извън смъртта, нашето огнено име в небето!“, каза в словото си Кръстю Кръстев. Той посочи, че Ботев е преди всичко болезнен стремеж към истината, вяра, че там, където има истина, ще дойде и Свободата. „Не само да помним Христо Ботев, братя и сестри, нека и го четем!“, призова в словото си директорът на Драматичен театър-Пловдив.\r\nТони МИХАЙЛОВ", "date": "2018.01.06", "title": "Пловдив: Градът отбеляза тържествено 170-ата годишнина от рождението на Христо Ботев"}
{"url": "http://www.focus-news.net/news/2018/01/06/2474288/afp-nay-malko-17-tsivilni-sa-zaginali-pri-vazdushni-udari-v-iztochna-guta-v-siriya.html", "text": "По данни на базираната в Лондон Сирийска обсерватория за правата на човека най-малко 17 цивилни са загинали при удари на ВВС на сирийското правителство и на руските му съюзници в Източна Гута – анклав, държан от опозицията, разположен източно от Дамаск, предава  AFP.\r\n„Ударът с най-много жертви в Източна Гута е нанесен по района „Хамурия“, при който са загинали 12 цивилни, включително и две деца“, съобщава Обсерваторията. \r\nИзточна Гута е цел на почти ежедневни въздушни удари.  Виктор Турмаков", "date": "2018.01.06", "title": "AFP: Най-малко 17 цивилни са загинали при въздушни удари  в Източна Гута в Сирия"}
{"url": "http://www.focus-news.net/news/2018/01/06/2474289/zam-kmetat-na-dupnitsa-krasimir-georgiev-za-protesta-na-zhiteli-na-dzherman-vseki-ima-pravo-da-protestira-no-sadat-reshava-dokolko-opredeleni-deystviya-sa-zakonni.html", "text": "Всеки има право да протестира и да е недоволен от нещо, но съдът решава доколко определени действия са законни или не. Това каза пред Радио „Фокус” – Кюстендил зам.-кметът на община Дупница Красимир Георгиев, по повод протеста на жители от село Джерман срещу намерението на Общината да изгради регионален център за неопасни битови отпадъци в землището на населеното място. „До този момент ние печелим абсолютно всички дела и няма основание да предполагаме, че за в бъдеще ще бъде по-различно. Проектите, които подготвяме винаги са съобразено с българското законодателство, с европейските екологични норми”, каза Красимир Георгиев. По думите му Община Дупница е в непрекъснат контакт с Министерство на околната среда и водите. „Винаги са възможни такива действия от страна на инициативния комитет да се правят. На мен ми се струва, че много хора и от Джерман осъзнаха, че проектът е напълно отговарящ и екологичен”, каза Красимир Георгиев.\r\nВенцеслав ИЛЧЕВ", "date": "2018.01.06", "title": "Зам.-кметът на Дупница Красимир Георгиев за протеста на жители на Джерман: Всеки има право да протестира, но съдът решава доколко определени действия са законни"}
{"url": "http://www.focus-news.net/news/2018/01/06/2474290/plovdiv-pochinalo-e-13-godishnoto-momche-koeto-postrada-tezhko-sled-padane-ot-skala-kray-patya-asenovgrad-bachkovo.html", "text": "Починало е 13-годишното момче, което пострада тежко след падане от скала край пътя Асеновград-Бачково, до разклон за Асеновата крепост. Това съобщиха за Радио „Фокус“ – Пловдив от пресцентъра на УМБАЛ „Св. Георги“, където пострадалото дете бе откарано след инцидента. Детето е прието в шоково състояние, с политравми. „Било е в състояние, несъвместимо с живота. Докато лекарите започнат да оказват първа помощ и да правят необходимите изследвания, то е починало“, съобщиха още от лечебното заведение.\r\nТони МИХАЙЛОВ", "date": "2018.01.06", "title": "Пловдив: Починало е 13-годишното момче, което пострада тежко след падане от скала край пътя Асеновград-Бачково"}
{"url": "http://www.focus-news.net/news/2018/01/06/2474291/abc-news-srabskoto-pravitelstvo-dade-na-kontsesiya-letishteto-v-belgrad-na-frenska-kompaniya.html", "text": "Правителството на Сърбия избра френската компания „Винчи Еърпортс“ за 25-годишна концесия на летището в Белград, предава  ABC News. \r\nПравителствени източници съобщават, че френската компания ще предостави предварително 501 млн. евро и ще инвестира допълнителни 732 млн. евро в летище „Никола Тесла“. Сръбският министър-председател Ана Брнабич заяви, че французите са избрани на конкурса за концесия по „финансови, технически и правни критерии“. \r\n„Винчи Еърпортс“ е един от най-големите международни играчи в летищния сектор с 132 млн. обслужени пътници през 2016 г. и с 35 управлявани по целия свята летища. През изминалата година през „Никола Тесла“ в Белград са преминали пет милиона пътници.\r\nОчаква се споразумението за концесия да бъде финализирано през март т.г.  Виктор Турмаков", "date": "2018.01.06", "title": "ABC News: Сръбското правителство даде на концесия летището в Белград на френска компания"}
{"url": "http://www.focus-news.net/news/2018/01/06/2474292/pazardzhik-dve-momcheta-ednovremenno-hvanaha-krasta-v-peshtera.html", "text": "Две момчета едновременно хванаха кръста в Пещера. Това съобщи за Радио „Фокус“ – Пазарджик Стоян Йовчев от общинската администрация. „Въпреки слънчевото и топло време те бяха единствените, престрашили се да скочат в езерото и стигнаха до него заедно. Това бяха Венцислав Лилов и именикът Йордан Мадин\", добави Йовчев. Ритуалът на Богоявление в града е започнал с шествие, водено от всички пещерски свещеници и архиерейският наместник отец Любомир. В шествието са се включили кметът Николай Зайчев, народният представител Десислава Костадинова, ръководството на Общината, миряни. \"На езерото в централния парк свещениците отслужиха Божествена литургия за здраве и благочестие на миряните. По-късно Венцислав и Йордан бяха наградени от кмета Зайчев в неговия кабинет. Преди това работното място на кмета бе осветено от свещениците“, обясни Йовчев.\r\nВаня НИКОЛОВА", "date": "2018.01.06", "title": "Пазарджик: Две момчета едновременно хванаха кръста в Пещера"}
{"url": "http://www.focus-news.net/news/2018/01/06/2474293/pernik-30-dushi-vlyazoha-v-ledenite-vodi-v-selo-kladnitsa-po-povod-hristiyanskiya-praznik-bogoyavlenie.html", "text": "Тридесет души  влязоха в ледените води в село Кладница по повод християнския празник Богоявление. Кръстът беше изваден от 15-годишния Йордан Йорданов, най-малкият участник в ритуала. Това съобщиха от пресцентъра на Община Перник.\r\nРазпятието беше хвърлено от отец Илия в река Кладнишка, в местността Йордан, под манастира Св. Николай Мирликлийски Чудотворец. Обичаят, съхранен през годините, е сред най-големите атракции.\r\nКметът на Кладница Васил Мирчев поздрави участниците и жителите на селото. \"Хубаво е да запазим тази българска традиция. Това показва, че българският дух е жив и ще пребъде. Благодаря на смелите момчета, които нищо не ги спря и влязоха в студената вода\", сподели Мирчев.\r\nВ организацията на празника се включиха момчета от пернишкия ръгби клуб \"Валяците\", които за пореден път доказаха и показаха мъжкия си характер. На празника беше раздаден и курбан за здраве от манастира.\r\nПравославната църква празнува днес Богоявление – Йордановден, който е третият по значимост християнски празник през годината. Според библейската легенда на този ден Исус Христос е кръстен във водите на река Йордан от Йоан Кръстител. В момента на кръщението небето се отваря и Светият дух слиза върху Христос във вид на гълъб.Той има най-древен произход сред празниците на православната църква. Наричан е още Кръщение Господне и Йордановден, а в различни места на страната – Кръстовден, Водици, Водокръщи.", "date": "2018.01.06", "title": "Перник: 30 души влязоха в ледените води в село Кладница по повод християнския празник Богоявление"}
{"url": "http://www.focus-news.net/news/2018/01/06/2474294/plovdiv-vazstanoveno-e-dvizhenieto-po-pat-ii-86-asenovgrad-bachkovo-v-rayona-na-asenovata-krepost.html", "text": "Възстановено е движението по път II-86 Асеновград - Бачково в района на \"Асеновата крепост\". Това съобщиха от пресцентъра на Агенция \"Пътна инфраструктура\".", "date": "2018.01.06", "title": "Пловдив: Възстановено е движението по път II-86 Асеновград - Бачково в района на \"Асеновата крепост\""}
{"url": "http://www.focus-news.net/news/2018/01/06/2474295/yeni-safak-turskiyat-prezident-shte-otkrie-restavriranata-balgarska-zhelyazna-tsarkva-v-istanbul.html", "text": "Президентът на Турция Реджеп Тайип Ердоган ще открие в неделя, 7 януари, реставрираната 120-годишна българска църква в Истанбул, пише  Yeni Safak.\r\nСпоред официално заявление от президентството на Турция българският министър-председател Бойко Борисов ще присъства на церемонията в Истанбул. Православната църква „Св. Стефан“ се намира в историческия квартал „Балат“ на брега на Златния рог. Тя премина през мащабна реставрация през последните седем години по проект, съфинансиран от градските власти в Истанбул и от българското правителство. \r\nТя е построена през 1898 г. от железни елементи, след като предишната дървена сграда е разрушена от пожар.   Виктор Турмаков", "date": "2018.01.06", "title": "Yeni Safak: Турският президент ще открие реставрираната българска Желязна църква в Истанбул"}
{"url": "http://www.focus-news.net/news/2018/01/06/2474296/blagoevgrad-trayan-ivanov-ot-yambol-se-prebori-za-bogoyavlenskiya-krast-v-bansko.html", "text": "Траян Иванов от Ямбол се пребори с още трима претенденти за богоявленския кръст в Банско. Това съобщиха от пресцентъра на Община Банско. Това се случи днес, на светлия християнски празник Богоявление или Йордановден. Светият ден започна с водосвет, последван от литийно шествие, като по традиция светият кръст бе хвърлен във водната каскада на пл. „Никола Вапцаров” в курорта. Траян Иванов е на 41 години и работи в един от местните барове. Вярва се, че този, който извади кръста от водата, ще бъде здрав и щастлив. А от своя страна Траян, който за първа година хваща кръста в Банско, пожела на всички присъстващи много късмет и здраве през Новата 2018 година.\r\nПо традиция, на Богоявление се освещават бойните знамена и знамената светини на Българската армия. И тази година, местните патриотични организации в Банско, почетоха своите светини. Ритуалът за здраве и висок боен дух бе извършен от  отец Костадин Калайджиев.\r\nЗа първи път водосвет на знамената е отслужен по времето на цар Симеон след битката при Ахелой през 917 г. След дълго прекъсване, след демократичните промени тази традиция е възстановена през 1993 г. Оттогава всяка година на 6-ти януари – Богоявление, след прочитане на молитвата „За успех на народа” се ръси със светена вода за здраве и успехи на Българската армия.", "date": "2018.01.06", "title": "Благоевград: Траян Иванов от Ямбол се пребори за богоявленския кръст в Банско"}
{"url": "http://www.focus-news.net/news/2018/01/06/2474297/plovdiv-motorist-e-nastanen-v-bolnitsa-sled-katastrofa-v-selo-graf-ignatievo.html", "text": "Моторист е настанен в болница след катастрофа в пловдивското село Граф Игнатиево днес следобед. Това съобщиха за Радио „Фокус“ – Пловдив от Областната дирекция на МВР. На главния път в селото са се блъснали мотор и лек автомобил „Опел“. Няма данни състоянието на моториста да е тежко.\r\nДруг пътен инцидент е регистриран на разклон за село Дъбене. Там са се ударили две превозни средства „Форд“ и „Ивеко“. Нанесени са материални щети, няма пострадали. Произшествието е отработено с двустранни протоколи.\r\nОт полицията призоваха водачите да шофират с повишено внимание и съобразена скорост.\r\nТони МИХАЙЛОВ", "date": "2018.01.06", "title": "Пловдив: Моторист е настанен в болница след катастрофа в село Граф Игнатиево"}
{"url": "http://www.focus-news.net/news/2018/01/06/2474298/genoveva-tisheva-ochevidno-e-che-ima-zaplashtane-na-hora-s-tsel-otklonyavane-na-debata-za-ratifitsiraneto-na-istanbulskata-konventsiya.html", "text": "Очевидно е, че има заплащане на хора с цел отклоняване на дебата за ратифицирането на Истанбулската конвенция. Това каза управителят на Българския център за джендър изследвания Геновева Тишева в интервю за Агенция „Фокус“ по повод зачестилите обществени дебати във връзка с ратифицирането на Истанбулската конвенция, третия пол и еднополовите бракове.\r\n„Нека да оставим настрана това кой, по каква причина и къде е бил заплатен – този въпрос не желаем да дискутираме, защото очевидно има заплащане за отклоняване на дебата. И тази теза звучи вече и в много форуми. Но ние сме убедени от самото начало затова, че от някаква централа се заплаща – дали е сектантска не знам, но има много пари и с тях доотклонява нормалния курс на държавите за ратификация на тази Конвенция“, каза още тя и обясни, че това се обръща срещу жените, срещу момичетата, срещу децата и срещу всички, пострадали от насилие. „А кой плаща тази цена, за да получи другата - нас това не ни интересува. Нас ни интересува да не се пречи на този национален процес“, коментира Тишева.\r\n„Може би някой има някакви видения и страхове. Виждаме, че има много имена, които пречат на това, и те ще си понесат отговорността. Защото ако тези хора не си разсеят съмненията, не се смирят и не обяснят, че не са били наясно, всъщност няма да можем да ги оправдаем. Най-важното е, че Конвенцията не се отнася въобще за трети пол или еднополови бракове, а касае единствено понятието „джендър“ – защото именно „джендър“ е терминът, който е употребен и определен в контекста ѝ. Трябва да сме наясно, че когато има определения в дадена конвенция, те са само за указание за това, как се използват тези термини за целите в дадената област. Тук “джендър“ е определен като социален пол най-вече по връзката с насилието срещу жените. Затова трябва да се разглежда по-широко задължението на държавите за превенция и борба срещу насилието на жените и в по-голямата рамка – постигане на равнопоставеност между мъжете и жените. И да се отчита това, че всъщност се засилват някои форми на това насилие именно заради социалните структури и полово обусловените норми и роли, които насърчават насилието над жените и това явление започва да се възприема като нормално“, каза още Тишева и коментира, че вследствие на това се появяват по-уродливи форми като фемицид и убийства на жени заради самия факт, че са жени. „И всяка година има доста такива прояви на насилие срещу жени, завършващи с летален край, които са белязани от  мотива на омразата и желанието да се убие именно жена“, обясни тя.\r\nЦветилена СИМЕОНОВА", "date": "2018.01.06", "title": "Геновева Тишева: Очевидно е, че има заплащане на хора с цел отклоняване на дебата за ратифицирането на Истанбулската конвенция"}
{"url": "http://www.focus-news.net/news/2018/01/06/2474299/new-york-times-donald-tramp-zashtiti-psihicheskoto-si-zdrave-az-sam-napalno-stabilen-geniy.html", "text": "Президентът на САЩ Доналд Тръмп защити психичното си здраве и способността си да остане на поста, описвайки се като „гений, много стабилен при това“. В серия от послания на профила си в социалната мрежа „Туитър“ той отхвърли разкритията в критикуващата го книга „Огън и ярост: вътре в Белия дом на Тръмп“ заявявайки, че едно от водещите му качества е това, че е „много умен“, пише   New York Times.\r\nВ книгата с автор Майкъл Уулф президентът е описан като зле информиран и понякога непостоянен.  По-късно следващата седмица Тръмп ще премине през медицински прегледи, но в тях обикновено не се обръща внимание на психическото здраве. \r\nВ САЩ се видят спорове относно менталното състояние на Тръмп. Демократите в Конгреса са представили проектозакон, който да заставя президента да преминава и през психо-тестове. Няколко професионални психолози също така наскоро подписаха петиция, в която призоваха той да бъде отстранен от поста си. \r\nМеждувременно пред приятели Джаред Къшнър, зет на президента и негов старши съветник заяви преди време, че Тръмп е „луд, но гениален“.  Виктор Турмаков", "date": "2018.01.06", "title": "New York Times: Доналд Тръмп защити психическото си здраве: „Аз съм напълно стабилен гений“"}
{"url": "http://www.focus-news.net/news/2018/01/06/2474300/robot-otkri-balgarskoto-predsedatelstvo-na-saveta-na-es.html", "text": "Робот даде началото на първото българско ротационно  председателство на Съвета на Европейския съюз, съобщиха от пресцентъра на министерството на Българското председателство на Съвета на ЕС 2018 г. Това стана по време на откриването на MegaDojo Sofia 1.0 #kids4digiEU в Националния дворец на културата днес, 6 януари. Събитието събра стотици ученици от цялата страна. Роботи и създадени от децата електронни машини обсебиха коридорите на НДК и разхождайки се между гостите им даваха информация и възможност за избор на игри. \r\n„Децата са нашият капитал, нашето бъдеще, нашата гордост и през тях ние даваме най-истинския старт на Българското председателство. Надявам се след 14 години някой от тези деца да вземат важните решения за всички нас“, каза министърът за Българското председателство на Съвета на ЕС Лиляна Павлова. Младите хора, децата и уменията на 21 век са нашият основен приоритет, подчерта тя. За първи път деца откриват ротационното председателство на Съвета на ЕС. Събитието у нас, организирано под патронажа на Министерството за Българското председателство на Съвета на ЕС 2018, става възможно благодарение на CoderDojo Bulgaria и Дигитална Национална Коалиция. Специално за събитието в страната пристигна българският еврокомисар с ресор цифрова икономика и общество Мария Габриел. Децата поздрави и заместник-министъра на образованието Деница Сачева, дигиталният шампион на България Гергана Паси ръководи събитието.\r\n„Вие показвате, че не сте само потребители, а създатели на съдържание . Показвате ни важното, че това, което никой не може да замести сте самите вие. От днес започвате да пишете историята на успеха на Българското председателство, защото това ще е историята на успеха на България“, каза в обръщението си и Мария Габриел.\r\n„Да създаваш и да си полезен е най-голямото щастие. Забавлявайте се, учете, уважавайте идеите на другите, работете в екип и решавайте проблемите по един креативен начин“, пожела на учениците и зам.-министър Деница Сачева.  \r\nДоброволци, ментори, организатори и партньори на събитието създадоха на децата 18 работилници. В тях те учиха как да пазят кибер хигиена, разбиваха кодове на страни и съединяваха жичките така, че да светнат създаваните от тях роботи. В продължение на няколко часа учениците програмираха кодове и компютърни игри, композираха музика с клавиатурата, и учиха факти за Европа и за държавите членки с помощта на компютрите си. \r\nМалките програмисти тестваха и издръжливостта на паролите си. Министърът на Българското председателство Лиляна Павлова също тества колко е силна паролата на своя компютър. Оказа се, че може да бъде разбита за 4 месеца, а организаторите на работилницата „Няма да ме хакнат“ от държавната агенция „Електронно управление“ й обясниха, че всъщност паролата е сравнително слаба, защото силните се разбиват за стотици години. \r\nШест деца бяха излъчени да бъдат посланици на дигиталните умения по време на Българското председателство на Съвета на ЕС и през следващите шест месеца те ще посетят европейските институции.\r\nДетският уъркшоп по програмиране завърши с награди – таблет и 2 кано компютъра и торбички с книжки и подаръци за всички участници.", "date": "2018.01.06", "title": "Робот откри Българското председателство на Съвета на ЕС"}
{"url": "http://www.focus-news.net/news/2018/01/06/2474301/politico-manfred-veber-se-izvini-zaradi-komentara-si-za-okonchatelnoto-reshenie.html", "text": "Председателят на Групата на ЕНП в Европейския парламент Манфред Вебер съобщи, че „съжалява“ за избора си на думи, след като каза „окончателно решение“ по време на интервю. Тези думи са свързвани с политиката на изтребление на евреите в  Нацистка Германия, предава  Politico.\r\nПо време на интервю пред германски медии Вебер заяви, че „централна тема в Европа през 2018 г. ще бъде окончателното решение на бежанския въпрос“.  Фразата може да се свърже с реториката на Нацистка Германия, описваща Холокоста. \r\n„Изборът ми на думи бе грешен и съжалявам за него“, заяви Вебер но осъди критиците си, че обвинявайки го те „напълно погрешно определят неговата лична гледна точка и позиции“. \r\n„Европа трябва да намери отговор за мигрантското предизвикателство и да предложи допълнителна защита на хората, спирайки същевременно нелегалната миграция“,  допълни той.\r\nНякои критици обвиниха Вебер в „непознаване на историята“, докато други намекнаха, че политикът съвсем нарочно е използван свързаните с Райха думи.  Виктор Турмаков", "date": "2018.01.06", "title": "Politico: Манфред Вебер се извини заради коментара си за „окончателното решение“"}
{"url": "http://www.focus-news.net/news/2018/01/06/2474302/kyustendil-21-godishniyat-georgi-chelenkov-ot-samoranovo-izvadi-bogoyavlenskiya-krast-ot-vodite-na-reka-dzherman-v-dupnitsa.html", "text": "21-годишният Георги Челенков от Самораново извади богоявленския кръст от водите на река Джерман в Дупница, предаде репортер на Радио „Фокус“- Пирин. Над 60 юнаци премериха сили за свещения кръст, а след това, отново, дружно извиха „мъжко хоро” във водите на реката. Десетки български знамена се развяваха над главите на участниците в ритуалите, а на „Наков мост“ ехтяха популярни патриотични песни и възгласи „Българи, юнаци!”, „Сърце, душа за България!”. Над 3500 дупничани се радваха на богоявленския ритуал, който започна два часа преди да бъде хвърлен кръстът от архиерейския наместник отец Георги Паликарски. Събралите се граждани играха хора, пяха родолюбиви песни и химна на Република България. Празникът, за трета поредна година, протече, в крак с традицията, с автентични хора, песни, под звънкия съпровод на гайди и тъпани, пристигнали от Родопския край. Събраните средства от Йордановден и от поставените кутии в града ще бъдат дарени за лечението в чужбина на Йоана Ковачева от село Сапарево. Момичето учи в Гимназия „Христо Ботев“ в Дупница и страда от дистония, като загубва подвижността на дясната си ръка и двата си крака.\r\nЛора КАЛЧЕВА", "date": "2018.01.06", "title": "Кюстендил: 21-годишният Георги Челенков от Самораново извади богоявленския кръст от водите на река Джерман в Дупница"}
{"url": "http://www.focus-news.net/news/2018/01/06/2474303/ria-novosti-spored-zapoznati-diplomaticheski-iztochnitsi-ek-pomaga-na-balgariya-v-predsedatelstvoto-y-v-saveta-na-es.html", "text": "Европейската комисия ще изпрати в България около 40 чиновника, за да ѝ помагат в поетото ротационно председателство в Съвета на ЕС, предава РИА Новости, позовавайки се на дипломатически източник в Брюксел. \r\n„Европейската комисия по молба на България ще изпрати 40 чиновници за оказване на помощ в осигуряването на българското председателство в ЕС“, съобщава източникът. \r\nНа 1 януари България пое ротационното шестмесечно председателство в Съвета на ЕС. В София ще се проведат редица министерски заседания, осигуряващи процеса на одобрение на страните членки на ЕС на проектите за наднационални регламенти и съгласуването им с Европейския парламент.  Виктор Турмаков", "date": "2018.01.06", "title": "РИА Новости: Според запознати дипломатически източници ЕК помага на България в председателството й в Съвета на ЕС"}
{"url": "http://www.focus-news.net/news/2018/01/06/2474304/georgi-tityukov-zam-kmet-na-plovdiv-prez-2018-g-zapochva-realizatsiya-na-tri-golemi-infrastrukturni-proekta-v-sferata-na-sporta.html", "text": "През 2018 година Община Пловдив започва поетапната реализация на три големи инфраструктурни проекта в сферата на спорта. Това съобщи за Радио „Фокус“ – Пловдив Георги Титюков, заместник-кмет по спорт, социална политика и младежки дейности. По думите му през тази година ще започне същинското проектиране на стадион „Пловдив“, за да се спре със спекулациите и да има готови проекти по всички части, с количествени стойностни сметки, за да се знае колко ще струва цялостното завършване на стадиона. „Когато знаем точната цена, ще можем да търсим варианти за финансиране“, посочи Титюков. Заместник-кметът каза още, че започва и четиригодишна програма за залесяване на 650 декара от екопарк „Марица“, която е на стойност 4,2 млн. лева. Тази година в общинския бюджет ще бъдат заложени около 800 хиляди лева. „В екопарк „Марица“ се предвижда и изграждането на 105 декара водно огледало, дублиращ гребен канал с три входа, връзки със сега съществуващия – след финала, на старта и на хилядния метър. Отделно от това, ще бъде изградено изкуствено езеро с големина 37 декара, с 16 острова за гнездене на редки и защитени птици и над 20 атракции. През март се очаква решение на Върховния административен съд за тези обекти. Надяваме се то да е в полза на Община Пловдив, за да можем да стартираме и този проект, каза Титюков.\r\nЗаместник-кметът добави, че за реализирането на третия голям проект – нов 50-метров плувен басейн до сега съществуващият „Младост“, който да отговаря на стандартите за провеждане на големи първенства, са необходими около 11 милиона лева с включено ДДС. „Вече са готови проектите на различните части от съоръжението и търсим варианти за финансиране по програма „Джесика“, коментира Георги Титюков. Той обясни, че басейнът е проектиран с реална дължина 52,5 метра и с подвижен мост. „Когато мостът е в края, басейнът е 50 метра и е с олимпийски размери, а когато е в средата – имаме два 25-метрови басейна с трибуни, за да отговаря на условията за провеждане на състезания. Това е много интересен проект и се надявам тази година да го финансираме, за да стартира изпълнението му“, добави Титюков.\r\nЗаместник-кметът на Пловдив коментира, че това са най-големите проекти в сферата на спорта, чиято реализация ще започне през тази година. „Има и някои други по-малки проекти, но те са на по-ранен етап на изпълнение и не бих искал да ги коментирам докато няма нищо черно на бяло“, посочи Титюков.\r\nТони МИХАЙЛОВ", "date": "2018.01.06", "title": "Георги Титюков, зам.-кмет на Пловдив: През 2018 г. започва реализация на три големи инфраструктурни проекта в сферата на спорта"}
{"url": "http://www.focus-news.net/news/2018/01/06/2474305/blagoevgrad-baletniyat-festival-v-bansko-preminava-pri-silen-interes.html", "text": "Балетната постановка „Лебедово езеро” премина при препълнена зала и признателни аплодисменти в читалище „Никола Вапцаров” в Банско. Това бе втората от общо трите гостуващи танцови спектакли, част от репертоара на Държавна опера - Варна. Това съобщиха от пресцентъра на Община Банско. „Лебедово езеро” с гениалната музика на П. И. Чайковски е най-значимото балетно произведение в света, символ на класическия балет. В основата на сюжета е старинна немска легенда за красивата принцеса Одета, превърната в лебед от злия магьосник Робарт. Варненската постановка запазва класическата редакция на балета, с нейното лирическо очарование, одухотвореност, в която музиката и танца са в хармония. „Балет в Банско” се провежда в ски центъра за четвърта поредна година, под патронажа на кмета Георги Икономов.  Съботната вечер на 6 януари е последният балетен спектакъл. \"Зе опазеното момиче\" от Лудвиг Хертел е едно от първите класически балетни произведения. То ще бъде представено в нова хореографска редакция от солиста на Большой Театър Сергей Антонов. Премиерата на творбата е в далечната 1789 г. в Бордо, Франция и от тогава е сред най-предпочитаните заглавия. Сюжетът разказва за любовта между Лиза и Колен, която е заплашена от подлите намерения на майката на девойката – Марцелина, която иска да я омъжи по сметка.Постановката започва от 18 ч. В салона на читалище „Никола Вапцаров” – Банско.", "date": "2018.01.06", "title": "Благоевград: Балетният фестивал в Банско преминава при силен интерес"}
{"url": "http://www.focus-news.net/news/2018/01/06/2474306/plovdiv-natovareno-e-dvizhenieto-po-uchastaka-na-am-trakiya-v-oblastta-sashto-po-patishtata-plovdiv-karlovo-i-plovdiv-asenovgrad.html", "text": "Натоварено е движението по участъка на АМ „Тракия“ в Пловдивска област, също по пътищата Пловдив-Карлово и Пловдив-Асеновград. Това съобщи за Радио „Фокус“ – Пловдив дежурният в Областното пътно управление. Предимно сухи и нормално проходими са пътните настилки по основните направления в областта, по усойните и планински райони са влажни, но са обработени срещу заледяване. Остава опасността от свличане на земна и скална маса по пътните артерии Бачково-Нареченски бани и Кричим-Девин, също в района на проходите Козница и Стражата. Ограничено е движението на МПС над 12 тона през прохода Троян-Кърнаре и по пътя Югово – Лъки – Здравец, в отсечката град Лъки-пътно кръстовище за хижа Момчил юнак. Забрана за преминаване на камиони над 12 тона е наложена и за пътя Поповица-Болярци. Все още е ограничено и преминаването на МПС над 5 тона по пътя Плодовитово – Първомай – Асеновград, в района на км 6, заради намален габарит на пътното платно на мост. Обходният маршрут за водачите е през път ІІ-66 Стара Загора – Поповица и път І-8 София – Пловдив – Свиленград.\r\nДвижението в град Пловдив се осъществява без затруднения. Най-интензивен е трафикът в централната градска част, също по входно-изходните артерии. Пътните настилки са сухи и нормално проходими.\r\nТони МИХАЙЛОВ", "date": "2018.01.06", "title": "Пловдив: Натоварено е движението по участъка на АМ „Тракия“ в областта, също по пътищата Пловдив-Карлово и Пловдив-Асеновград"}
{"url": "http://www.focus-news.net/news/2018/01/06/2474307/afp-nay-malko-25-migranti-sa-zaginali-pri-korabokrushenie-kray-bregovete-na-libiya.html", "text": "Най-малко 25 мигранти са загинали при корабокрушение край бреговете на Либия, след като превозващ близо 150 души съд се сблъсква с проблеми, предава  AFP.\r\n„Гумената лодка се преобърна северно от Триполи. Най-малко 25 души са загинали при инцидента, но точният им брой все още не е известен. На място е пристигнал италианския флот“, съобщава германската благотворителна организация „Сий Уоч“. \r\nИталианската брегова охрана съобщава, че 85 души са спасени от потъващия съд и че до момента са открити осем тела на удавили се.  Виктор Турмаков", "date": "2018.01.06", "title": "AFP: Най-малко 25 мигранти са загинали при корабокрушение край бреговете на Либия"}
{"url": "http://www.focus-news.net/news/2018/01/06/2474308/veliko-tarnovo-vazstanoveno-e-dvizhenieto-na-avtomobili-v-rayona-na-zhp-preleza-v-lesichri.html", "text": "Възстановено е движението на автомобили в района на жп прелеза в павликенското село Лесичери, където по-рано днес стана катастрофа между влак и лека кола. Това съобщиха от пресцентъра на ОДМВР - Велико Търново. Движението на влакове също се провежда нормално, но само по едната линия.\r\nПри инцидента на място загина 39-годишен мъж от Варна.", "date": "2018.01.06", "title": "Велико Търново: Възстановено е движението на автомобили в района на жп прелеза в Лесичри"}
{"url": "http://www.focus-news.net/news/2018/01/06/2474309/papa-frantsisk-po-sluchay-bogoyavlenie-ne-pravete-parite-i-karierata-tsel-na-zhivota-si.html", "text": "Папа Франциск призова печалбата, кариерата и успеха да не стават основата на човешкия живот, заявявайки по време на месата си по случай Богоявление, че хората трябва да се съпротивляват срещу „затъването в арогантност, жажда за власт и богатства“, предава ABC News.\r\nПо време на месата в базиликата „Св. Петър“ Франциск заяви, че хората често са щастливи и единствено със „здраве, малко пари и много забавление“. Той призова да се помага на бедните и на нуждаещите се. \r\n„Някои звезди са светли, но не сочат пътя. Така е и с успеха, парите, кариерата, почестите и удоволствията, когато те станат целия наш живот“, допълни папата и заяви, че често такъв път не води до мир и радост.  Виктор Турмаков", "date": "2018.01.06", "title": "Папа Франциск по случай Богоявление: Не правете парите и кариерата цел на живота си"}
{"url": "http://www.focus-news.net/news/2018/01/06/2474310/vangeliya-treneva-nch-bratya-miladinovi-1914-petrich-2017-godina-be-porednata-otlichna-godina-za-nas.html", "text": "2017 година бе наситена с много дейности за нас. В общи линии изпратихме поредната отлична година за читалище ,,Братя Миладинови“. Това каза за Радио „Фокус“ – Пирин Вангелия Тренева, секретар на културната институция. По думите ѝ през изминалата година читалищните състави са успели да представят читалище „Братя Миладинови“ и град Петрич достойно, тъй като са имали много участия. „Например през май месец клубът за модерни танци и балет участваха в международен танцов фестивал и се завърнаха с 3 първи места. Не само клуб ,,Кристал“ представи достойно читалището, но и Фолклорен ансамбъл ,,Пролет“, които имаха участие в международен фолклорен фестивал в Карпати, Румъния, откъдето се върнаха с 4 място“, каза още Тренева. „Имахме и международно участие в Международен фестивал на изкуствата в Катерини, Паралия, в Гърция. Това са само част от изявите на читалищните състави“, подчерта Тренева. Тя допълни, че през цялата година изявите на съставите не са малко, защото освен в международни фестивали, те са участвали и в много национални фестивали и конкурси, и във всички общински мероприятия, които се провеждат в Петрич. „В общи линии нито едно събитие в общината не минава без тяхното великолепно участие в различни категории“, заяви Тренева.\r\nЛивия НИНОВА", "date": "2018.01.06", "title": "Вангелия Тренева, НЧ „Братя Миладинови – 1914“ – Петрич: 2017 година бе поредната отлична година за нас"}
{"url": "http://www.focus-news.net/news/2018/01/06/2474311/fox-news-palestintsite-izlyazoha-na-protest-sreshtu-erusalimskiya-pravoslaven-patriarh-zaradi-sdelki-sas-zemi.html", "text": "Десетки палестинци  във Витлеем протестират срещу  ерусалимския православен патриарх Теофил III, пристигнал в града, за да празнува Рождество по стар стил, предава  Fox News.\r\nПротестиращите са се сблъскали с палестинската полиция и с миряни в събота, докато Теофил III се е отправял към Базилика „Рождество Христово“. Палестинците искат оставката му, защото смятат, че е продавал църковни земи на израелците. \r\nПротестиращите са съборили временните метални заграждения на километър от църквата, където се е отслужвала коледна служба. \r\nЦърквата е най-големият земевладелец в Светите земи. Повечето свещеници са гърци, докато по-голямата част от миряните – палестински християни.  Виктор Турмаков", "date": "2018.01.06", "title": "Fox News: Палестинците излязоха на протест срещу ерусалимския православен патриарх заради сделки със земи"}
{"url": "http://www.focus-news.net/news/2018/01/06/2474312/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Благоевград. Това съобщиха за Радио „Фокус“ – Пирин от Областно пътно управление – Благоевград. През деня обстановката е била спокойна и няма регистрирани тежки пътни инциденти. Натоварено към този час е движението по автомагистрала „Струма“ и главен път Е-79. В област Благоевград няма въведени ограничения за движението на моторни превозни средства. Повишена опасност от падащи камъни има в Кресненското дефиле и по второкласен път – 19 Симитли – Гоце Делчев. Проходът Предел е отворен за движение.\r\nЛора КАЛЧЕВА", "date": "2018.01.06", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2018/01/06/2474313/pregled-na-mezhdunarodnite-novini-do-18-chasa-agentsiya-fokus.html", "text": "Министърът на външните работи на ФРГ Зигмар Габриел прие турския си колега Мевлют Чавушоглу за среща в родния си град Гослар, провинция Долна Саксония.\r\n„Разговаряхме по трудни теми“, заяви първият дипломат на Берлин пред репортери, като подчерта, че двете страни са направили стъпки една към друга, без обаче да навлиза в конкретни подробности. \r\nДвамата министри подчертаха, че биха искали отношенията между Берлин и Анкара да бъдат „поставени на по-добра основа“, като препоръчаха да бъдат възобновени отново срещите на Германо-турската икономическа комисия. Стратегическият диалог на външните министерства също трябва да бъде възобновен, изразиха увереност дипломатите. \r\nНа свой ред Чавушоглу призна, че не по всички въпроси е постигнал съгласие със събеседника си. „Трябва да бъде възможно обсъждането на разширяването на Митническия съюз на ЕС“, подчерта първият дипломат на Анкара. \r\nПреговорите за това бяха блокирани от федералното германско правителство след задържането на кореспондента на германския вестник Die Welt.Темата за съдбата му обаче така и не бе засегната в разговорите в Гослар, отбелязват от редакцията. \r\n***  Най-малко 25 мигранти са загинали при корабокрушение край бреговете на Либия, след като превозващ близо 150 души съд се сблъсква с проблеми, предава  AFP.\r\n„Гумената лодка се преобърна северно от Триполи. Най-малко 25 души са загинали при инцидента, но точният им брой все още не е известен. На място е пристигнал италианския флот“, съобщава германската благотворителна организация „Сий Уоч“. \r\nИталианската брегова охрана съобщава, че 85 души са спасени от потъващия съд и че до момента са открити осем тела на удавили се. \r\n*** Сръбската полиция успя да арестува въоръжено лице, което се барикадира в жилищна сграда в столицата Белград.\r\nПо данни на правоохранителните органи 44-годишният мъж има солидно криминално досие. Съгласно разпространената информация, в сутрешните часове на събота той е позвънил в полицията и е уверил, че иска да се предаде на властите. При пристигането на служителите обаче мъжът ги е заплашил с пистолет. Властите предполагаха също, че той разполага и с автоматично оръжие. \r\nНа място освен полицейски патрул бяха изпратени снайперисти и екип психолози, които се опитаха да преговарят с въоръжения мъж.\r\nНе се привежда информация за как е извършен арестът на мъжа. \r\n*** По данни на базираната в Лондон Сирийска обсерватория за правата на човека най-малко 17 цивилни са загинали при удари на ВВС на сирийското правителство и на руските му съюзници в Източна Гута – анклав, държан от опозицията, разположен източно от Дамаск.\r\n„Ударът с най-много жертви в Източна Гута е нанесен по района „Хамурия“, при който са загинали 12 цивилни, включително и две деца“, съобщава Обсерваторията. \r\nИзточна Гута е цел на почти ежедневни въздушни удари. \r\n***  Най-малко 14 терористи от „Ислямска държава“ са ликвидирани при въздушен удар в източната афганистанска провинция Лагман.\r\nСпоред данни на полицията операцията е проведена в петък вечерта в района Алингар в региона Кондгул. Сред ликвидираните има двама полеви командири на терористите. \r\nАгенция „Фокус“ припомня:\r\nВ последно време се наблюдава засилване на позициите на екстремистите в източните и в южните провинции на Афганистан. Все повече полеви командири и редови терористи се заклеват във вярност на „Афганистанска държава“.", "date": "2018.01.06", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2018/01/06/2474314/aktualna-patna-obstanovka-kam-1730-chasa.html", "text": "Агенция \"Пътна инфраструктура\" предоставя информация за състоянието на републиканските пътища към 17:30 часа. Актуалната пътна обстановка в страната е следната:Метеорологична обстановка:\r\nТемпературите са в интервала от - 1° до + 17°.\r\nВремето над страната е предимно ясно.\r\nСлаб вятър духа в областите Бургас и София.\r\nПътните настилки в по-голямата част от страната са сухи, на места – мокри, а по усойните и планински райони – частично заледени и обработени.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“: няма ограничения.\r\nАМ „Хемус“: няма ограничения.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.Въведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” – отворен за всички МПС;\r\n- „Предел” - отворен за всички МПС;\r\n- „Републиката“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т; \r\n- „Петрохан” - забранен за МПС над 12 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 12 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nОбласт Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2018 г.\r\nОбласт София: Забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок 01.09.2018 г.; \r\nот км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок до 13.09.2018 г.; \r\nОбласт Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъкът с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; Срок 13.09.2018 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма ограничения.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nобласт Кърджали: Черноочене-Кърджали – ограничено е движението на МПС над 15 т. Срок до 21.12.2018 г.\r\nОбходен маршрут: път І-5-път ІІІ-505 /с. Манастир/-път ІІІ-507-Г. Войводино-Мост- Чифлик-Кърджали.; Надлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:\r\nОбласт Перник: Движение в една лента от км 78+500 до км 79+500 поради аварийни дейности. Движението се осъществява в активната лента посока Радомир – Перник и е регулирано с пътни знаци. Срок до 31.01.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; \r\nОбласт Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево“-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 28.02.2018 г.;\r\nОбласт Бургас: Движението по път I-9 Бургас – Слънчев бряг в участъка обход на гр. Ахелой се осъществява с повишено внимание спрямо поставената вертикална сигнализация поради обезопасяване на движението в следствие на ремонтни дейности. Срок до 30.10.2018 г.Състояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма ограничения.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г; \r\nПът III-908: Движението по път ІІІ-908 от разклона за с. Варовник до кръстовището с път II-79 от км 22+400 до км 39+300 е ограничено за МПС над 10 т поради намален габарит на пътното тяло. Срок до 31.12.2018 г; \r\nПът III-992: Движението по път ІІІ-7306 Черница – Сунгурларе – Чубра е ограничено за МПС над 10 т поради намален габарит на пътното тяло. Срок 10.01.2018 г.\r\nОПУ-Варна:\r\nВременно са въведени следните ограничения за движение на МПС: няма ограничения.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 07.01.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът ІІІ-504: Движението по път ІІІ-504 Самоводене – Ресен в участъка от км 1+845 до км 5+925 е ограничено поради ремонтни дейности . \r\nОбходен маршрут: път ІІІ-504 Самоводене - до км 1+845, път ІІІ-3031 от км 1+845 до с. Хотница, път VTR 2011 с. Хотница – с. Ресен и обратно. Срок до 15.01.2018 г.;\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок целогодишно.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 07.01.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.01.2018 г.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.03.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.03.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.03.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+550 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nОПУ-Добрич:\r\nВременно са въведени следните ограничения за движение на МПС: няма ограничения.\r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.01.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nОПУ-Ловеч: \r\nВременно са въведени следните ограничения за движение на МПС: \r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.04.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112: Движението по път ІІІ-112 Дъбова Махала – Смирненски – Славотин – Студено Буче – Монтана е ограничено за МПС над 12 т поради изпълнение на строително-монтажни работи. Останалите автомобили да се придвижват с повишено внимание. Срок до 31.03.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 31.03.2018 г.; \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 09.01.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът III-3004: Движението по път III-3004 в гр. Долна Митрополия от км 6+199 до км 8+027 е ограничено за всички МПС поради подмяна на ВИК мрежа. \r\nОбходен маршрут: по сигнализирана вътрешна улична мрежа в гр. Д. Митрополия. Срок до 31.01.2018 г.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът III-5802: Движението по път III-5802 Тополово – Леново – Поройна в участъка от край с. Поройна до кръстовище с път III-667 от км 19+287 до км 19+495 е ограничено за всички МПС. Срок до 21.12.2018 г. \r\nПът III-8611: Движението по път III-8611 Белица-Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nОПУ-Разград:\r\nВременно са въведени следните ограничения за движение на МПС: няма ограничение.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 26.04.2018 г.\r\nПът III-202: Движението по път ІІІ-202 Нисово – Кацелово от км 17+750 до км 33+900 се ограничава за всички МПС за целия зимен период. Срок до 31.03.2018 г.\r\nОбходен маршрут: път ІІІ-501 Русе – Иваново – Две могили – път ІІІ-5001 Две могили – Широково – Кацелово и обратно. \r\nПът III-501: Движението по път ІІІ-501 Борово – Бяла от км 46+665 до км 51+245 се ограничава за всички МПС за целия зимен период. \r\nОбходен маршрут: гр. Борово – път І-5 /Русе – В. Търново/ - кръгово кръстовище гр. Бяла и обратно. Срок до 31.03.2018 г.\r\nПът ІІІ-5101: Движението по път ІІІ-5101 Борово – Пет кладенци от км 0+000 до км 6+670 е ограничено за МПС над 10 тона. \r\nОбходен маршрут: през гр. Бяла. Срок до 26.04.2018 г.\r\nОПУ-Силистра:\r\nВременно са въведени следните ограничения за движение на МПС: няма ограничения.\r\nОПУ-Сливен:\r\nВременно са въведени следните ограничения за движение на МПС: няма ограничения.\r\nОПУ-Смолян:\r\nВременно са въведени следните ограничения за движение на МПС: \r\nПът III-861: Движението по път III-861 в отсечката гр. Лъки-пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.03.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2018 г. 3\r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът III-801: Движението по път III-801 Вакарел – Панагюрище е ограничено за МПС с ремаркета и полуремаркета поради намален габарит на пътното тяло. Срок до 31.03.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. Срок до 30.09.2018 г.\r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. \r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 в с. Скобелево е ограничено поради аварирал р. Марица при км 7+600. \r\nОбходни маршрути:\r\n- път ІІ-66 Поповица – Плодовитово – Първомай – Скобелево;\r\n- път ІІ-66 Чирпан – Плодовитово – Първомай – Скобелево;\r\n- Скобелево – Първомай – Плодовитово – път ІІ-66.\r\nПът III-5005: Движението по път III-5005 връх Шипка – връх Бузлуджа от км 0+000 до км 12+213 се ограничава за всички МПС за целия зимен период. Срок до 31.03.2018 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nОПУ-Търговище:\r\nВременно са въведени следните ограничения за движение на МПС:\r\nПът III-4082: Движението по път III-4082 Капище – Банковец от км 0+000 до 11+300 е ограничено за МПС над 3,5 т поради компрометирано експлоатационно състояние на мостово съоръжение. Срок до 30.04.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. Срок до 21.05.2018 г.\r\nОбходен маршрут: Шумен – Овчарово – Друмево.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 31.03.2018 г.;\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 31.03.2018 г.\r\n2. Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.01.06", "title": "Актуална пътна обстановка към 17.30 часа"}
{"url": "http://www.focus-news.net/news/2018/01/06/2474315/blagoevgrad-bez-zatrudneniya-se-osashtestvyava-preminavaneto-po-osnovnite-patnite-arterii-v-oblastniya-tsentar.html", "text": "Без затруднения се осъществява преминаването по основните пътните артерии в областния център, предаде репортер на Радио „Фокус“- Пирин. Без затруднения се осъществява преминаването през кръговото кръстовище при „Зърнени храни“ – на бул. „Св. Димитър Солунски“ и бул. „Васил Левски“, както и през кръговото кръстовище между булевардите „Джеймс Баучер“ и „Васил Левски“ и улиците „Д-р Христо Татарчев“ и „Владо Черноземски“. В края на деня, трафикът в областния център е интензивен. Нормално се извършва преминаването през кръговото кръстовище на бул. „Св. св. Кирил и Методий“ при Трето основно училище „Димитър Талев“. През деня няма регистрирани тежки пътни инциденти в областния център. Градския транспорт се движи с обичайното си разписание за делничен ден, без закъснения или отклонения от маршрута си. Светофарните уредби са в изправност, като преминаването през тях отнема около 1-2 минути.\r\nЛора КАЛЧЕВА", "date": "2018.01.06", "title": "Благоевград: Без затруднения се осъществява преминаването по основните пътните артерии в областния център"}
{"url": "http://www.focus-news.net/news/2018/01/06/2474316/genoveva-tisheva-agresivnite-partnyori-na-zhenite-zhertvi-na-nasilie-se-nasarchavat-oshte-poveche-ot-psevdo-debata-za-istanbulskata-konventsiya-i-stavat-oshte-po-agresivni.html", "text": "Агресивните партньори на жените, жертви на насилие, се насърчават още повече от дебата за Истанбулската конвенция и стават още по-агресивни. Това каза управителят на Българския център за джендър изследвания Геновева Тишева в интервю за Агенция „Фокус“ по повод зачестилите обществени дебати във връзка с ратифицирането на Истанбулската конвенция, третия пол и еднополовите бракове.\r\nНа въпрос дали с дебата за „третия пол“ всъщност си „затваряме очите“ за един толкова сериозен проблем в обществото ни като домашното насилие, Тишева отговори, че именно това е причината Българският джендър център непрекъснато да говори по тази тема. „Всъщност това означава за нас, че хората, които говорят, че тези проблеми могат да поизчакат и са против ратификацията на Конвенцията, се скачват с насилника. И така се замотават както дебатът, така и необходимостта да се предприемат спешни и ефективни мерки, защото в България няма такива. И това можем да го докажем във всеки един момент и предстои да го правим в следващите дни, за да се обоснове още повече необходимостта от Конвенцията“, обясни тя. \r\nПо думите й най-лошо е, че по този начин агресорите оправдават собственото си насилие. „Постоянно забелязваме в ежедневните реакции на агресивни партньори, че те са насърчени от този псевдо дебат и от това отклоняване на вниманието. И стават дори по-агресивни и проявите им дори са още по-крайни. Отнасят се пренебрежително към нас, защото, видиш ли, нещата са си били добре и не са нужни по-силни мерки. И това е една от основните причини да искаме да се ратифицира Конвенцията и да се създаде път за промените в наказателното законодателство. Там също ще има затруднения при преминаването – не толкова в Министерски съвет, колкото в Парламента, защото ще искаме засилена отговорност за всички форми на насилие срещу жените“, каза още Тишева и обясни, че това значи по-строги наказания за насилниците.  „Защото ние всеки ден виждаме как тези хора чувстват, че няма да бъдат засегнати от законите. А в момента ескалират много тежки форми на насилие“, каза още тя.\r\nЦветилена СИМЕОНОВА", "date": "2018.01.06", "title": "Геновева Тишева: Агресивните партньори на жените, жертви на насилие, се насърчават още повече от псевдо дебата за Истанбулската конвенция и стават още по-агресивни"}
{"url": "http://www.focus-news.net/news/2018/01/06/2474317/reuters-spored-postoyanniya-predstavitel-na-frantsiya-v-oon-protestite-v-iran-ne-sa-zaplaha-za-mezhdunarodniya-mir.html", "text": "Постоянният представител на Франция в ООН Франсоа Делатр заяви, по време на  среща на Съвета за сигурност на международната организация, че скорошните протести в Иран не заплашват международните мир и сигурност, предаде  Reuters.\r\n„Колкото и да са притеснителни събитията през последните няколко дни в Иран, те не представляват заплаха за международния мир и сигурност“, заяви дипломатът. „Трябва да се притесняваме от опити кризата да се използва за лични облаги, което може да доведе до резултат, който е диаметрално противоположен на този, който желаем“, допълни той Виктор Турмаков", "date": "2018.01.06", "title": "Reuters: Според постоянния представител на Франция в ООН протестите в Иран не са заплаха за международния мир"}
{"url": "http://www.focus-news.net/news/2018/01/06/2474318/svezhina-dimitrova-naop-varna-prez-2018-godina-shte-ima-tri-chastichni-slanchevi-zatamneniya-koito-obache-nyama-da-mogat-da-se-nablyudavat-ot-balgariya.html", "text": "През 2018 година ще има три слънчеви затъмнения, като всички ще бъдат частични и няма да могат да се наблюдават от територията на България. Това каза в интервю за Радио „Фокус” – Варна Свежина Димитрова, директор на ЦПЛР – Народна астрономическа обсерватория и планетариум „Николай Коперник” във Варна. Първото затъмнение ще бъде на 15 февруари и ще се вижда само от южните части на Чили и Аржентина, както и от Антарктида. Второто частично слънчево затъмнение ще бъде на 13 юли и ще се вижда в много малка зона между Австралия и Антарктида. „Последното слънчево затъмнение за 2018 година ще бъде на 11 август и ще може да се наблюдава от Русия, Скандинавския полуостров, Монголия, Северен Китай и Корея, но отново няма да бъде пълно, а частично”, допълни Свежина Димитрова. Тя отбеляза, че 2018 година е започнала с интересното явление Супер Луна, което бе наблюдавано на 1 срещу 2 януари, когато Луната е била най-близо до нашата планета. Между 3 и 4 януари е наблюдаван метеорният поток Квадрантиди, като максимумът е бил тази сутрин. „Тъй като в момента е пълнолуние, малко трудно е да се видят метеорите, но през годината ще има много метеорни потоци,  които ще могат да се наблюдават”, добави Свежина Димитрова.\r\nМарияна ВАЛЕНТИНОВА", "date": "2018.01.06", "title": "Свежина Димитрова, НАОП – Варна: През 2018 година ще има три частични слънчеви затъмнения, които обаче няма да могат да се наблюдават от България"}
{"url": "http://www.focus-news.net/news/2018/01/06/2474320/emsc-zemetresenie-s-magnitud-50-e-registrirano-na-iransko-irakskata-granitsa.html", "text": "Земетресение с магнитуд 5,0 по скалата на Рихтер е регистрирано на границата между Иран и Ирак, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 18:52 часа местно време (17:22 часа българско време) на дълбочина 40 км. на 185 км. североизточно от Багдад и на осем км. от иранския град Шарпол е Захаб. \r\nНяма данни за жертви и разрушения.  Виктор Турмаков", "date": "2018.01.06", "title": "EMSC: Земетресение с магнитуд 5,0 е регистрирано на иранско-иракската граница"}
{"url": "http://www.focus-news.net/news/2018/01/06/2474321/predstoyashti-sabitiya-v-stranata-za-7-yanuari-agentsiya-fokus.html", "text": "***\r\nМинистър-председателят Бойко Борисов ще открие реставрирания български православен храм „Свети Стефан“ в Истанбул. На официалната церемония ще присъства и президентът на Турция Реджеп Тайип Ердоган. \r\n***\r\nВ 11.00 часа по бул. „Св. св. Кирил и Методий“ официално ще бъде открит Кукерски фестивал. \r\n***\r\nОт 11.00 до 17.30 часа в зала „Георги Баев“ на Културен център „Морско Казино“ ще се проведе второ издание на Астрономическия форум.\r\n***\r\nВ 09.00 часа в храм „Св. Вмчк Георги“, Негово високопреосвещенство Врачанският митрополит Григорий ще оглави архиерейска света Литургия.\r\n***\r\nОт 11.00 часа в кв. „Сушица“ ще се проведе традиционния обичай „КЪПАНАК” /къпане на булка/, който се провежда всяка година на Дръндевата чешма.\r\n***\r\nВ 09.00 часа в храм „Св. вмчк Харалампий\", епископ Яков - викарий на Пловдивския митрополит и архиерейски наместник на Пазарджишка духовна околия, ще отслужи Архиерейска света Литургия.\r\n***\r\nОт 11.00 часа в салона на ДКТ-Сливен ще се изиграе представлението „Коледен подарък“.\r\n***\r\nОт 10.00 часа в центъра на селото ще бъде пресъздаден обичаят „Къпане на зетьове\".", "date": "2018.01.06", "title": "Предстоящи събития в страната за 7 януари (Агенция „Фокус”)"}
{"url": "http://www.focus-news.net/news/2018/01/06/2474322/ivaylo-slavov-broker-mezhdu-20-000-i-50-000-leva-sa-srednite-tseni-na-izvangradskite-imoti-vav-velikotarnovskite-sela.html", "text": "Между 20 000 и 50 000 лева са средните цени на извънградските имоти във великотърновските села. Това каза за Радио „Фокус” – Велико Търново брокерът на недвижими имоти Ивайло Славов. Той отбеляза, че предпочитани са малките населени места, които се намират в близост до областния град и са с добра инфраструктура. Цените на вилните имоти там варират от 30 до 70-80 000 лева. В по-отдалечените села, които са по-слабо населени, с нередовен транспорт, липса на магазин и лекар, може да се закупи къща и за 3-4 000 лева. „Сами виждате, че говорим за близо 10 пъти разлика в цената на един и същи имот. Просто търсенето обуславя цените”, посочи Славов. Той допълни, че се отчита ръст на броя на реализираните сделки при този тип имоти. „Все повече хора инвестират във втори дом или във вилен имот. Има леко повишаване на цените, но само в по-атрактивните села, селата с по-добра инфраструктура. Там се случват повече сделки и можем да кажем, че се наблюдава ръст от около 15% в цената. Това обаче важи само за атрактивните имоти в хубави и предпочитани села. За никой не е тайна, че в нашия регион много села, които за съжаление, се обезлюдяват, села, в които живеят по 10-15 човека, няма транспорт, няма магазин, заведение, лекар и т.н. Там дори имотите смъкват стойността си с времето, отколкото да я увеличават. Но в хубавите атрактивни села, които са близко до градовете и с добра инфраструктура, се наблюдава една позитивна тенденция и леко увеличение на цените”, допълни Ивайло Славов.\r\nНадежда КРЪСТЕВА", "date": "2018.01.06", "title": "Ивайло Славов, брокер: Между 20 000 и 50 000 лева са средните цени на извънградските имоти във великотърновските села"}
{"url": "http://www.focus-news.net/news/2018/01/06/2474323/alfa-tv-makedoniya-spored-ivitsa-dachich-tazi-godina-sarbiya-ya-ochakvat-tezhki-pregovori-za-kosovo.html", "text": "Сръбският министър на външните работи Ивица Дачич заяви, че тази година страната му я очакват тежки преговори за откриване на трайно решение на косовския въпрос, предава македонската медия  „Алфа ТВ“.\r\n„Държавните и национални интереси трябва да бъдат защитавани при условия, когато има голям натиск, условия и изнудване, които забавят нашия европейски път“, заяви Дачич. Според него големите западни сили не са приятели, а партньори, но допълни, че е възможно да се намери общ интерес с тях. \r\n„Ако няма зачитане на сръбските интереси, няма да има и трайно решение за Косово. Ако някой смята, че се съгласяваме с едностранния  акт, който вече е приет, мисля, че това са напълно нереалистични очаквания“,  подчерта министърът.\r\n„Разберете, че няма да има решение без споразумение с Белград, върху който никой не може да окаже натиск  да се съгласи с решение, което не е в съответствие със интересите на Сърбия. Ако смятат друго, те не познават сръбския народ“, допълни Дачич. Виктор Турмаков", "date": "2018.01.06", "title": "„Алфа ТВ“ (Македония): Според Ивица Дачич тази година Сърбия я очакват тежки преговори за Косово"}
{"url": "http://www.focus-news.net/news/2018/01/06/2474324/tass-v-balgariya-otbelyazaha-bogoyavlenie-s-masovo-potapyane-v-ledeni-vodi-i-s-osveshtavane-na-znamenata.html", "text": "Богоявление бе отбелязано в България с гмуркане за светия кръст. Най-масово бе потапянето в студените води на река Тунджа в Град Калофер, където около 500 млади мъже в национални носии станаха участници на молебена-водосвет, където под звуците на гайди и тъпани те танцуваха, а след това се хвърлиха да спасяват осветен дървен кръст. Успехът да улови кръста се усмихна на 11-годишният местен жител Драгомир, за когото новата година, според поверията,  трябва да бъде особено щастлива, предава ТАСС.\r\n„Традиционният и вековен ритуал е истински символ на България, отразява силния български дух, носи на всички участници здраве и късмет“, заяви кметът на Калофер Румен Стоянов, който заедно със сънародниците си се гмурна сутринта в ледена Тунджа. \r\nВодното мъжко хоро в Калофер на Богоявление се провежда вече 100 години. Народният танц е кандидат за влизане в Списъка на нематериалното културно наследство на ЮНЕСКО и сутринта ритуалът бе наблюдаван от официални представители на международните организации. \r\nПразнични ритуали по спасяването на кръста се състояха също така на българското Черноморие във Варна и в Бургас, а също така и във Видин, Русе и Силистра на Дунав и на други местна в страната.  В България ритуалът е свързван с кръщението на Иисус Христос в река Йордан. Той се смята за един от най-тържествените църковни празници, който в случая символизира пречистващата и оздравяваща сила на „кръстената вода“.\r\nСъс светена вода в събота бяха осветени и бойните знамена на българската армия. Официалната церемония в българската столица бе проведена от патриарх Неофит и на нея присъства и президентът на републиката Румен Радев.\r\nЗа първи път в българската история церемонията за освещаването на знамената е проведена през 917 г. по време на цар Симеон преди битката в Ахелой и оттогава се провежда преди всеки бой с участието на български войници. След Освобождението на страната през 1878 г. церемонията се възражда и се провежда до 1946 г.  В историята на съвременна България ритуалът е възстановен през 1993 г. и се провежда във всички военни гарнизони. Виктор Турмаков", "date": "2018.01.06", "title": "ТАСС: В България отбелязаха Богоявление с масово потапяне в ледени води и с освещаване на знамената"}
{"url": "http://www.focus-news.net/news/2018/01/06/2474325/vangeliya-treneva-nch-bratya-miladinovi-1914-petrich-golyam-e-broyat-na-hudozhestvenite-ni-kolektivi-i-sastavi.html", "text": "Голям е броят на художествените колективи и състави, които действат в рамките на Народно читалище „Братя Миладинови – 1914“ – Петрич. Това каза за Радио „Фокус“ – Пирин Вангелия Тренева, секретар на културната институция. По думите ѝ към тях има разкрит Мандолинен оркестър с диригент Тодор Ковачев, Детски танцов фолклорен състав ,,Пролет“ с ръководител Мария Янева, Клуб за любители на родни танци ,,Македонка“ с ръководител Мария Янева, които през 2017 година са участвали във фестивал на изкуствата в Чехия, Австрия и Унгария и са се завърнали с престижното 1 място. „В читалището работи и Клуб за любители на народни танци с ръководител Христо Кирилов, Детска вокална група ,,Съншайн“ с ръководител Светла Гочева, Клуб по модерни танци и балет ,,Кристал“ с ръководител Марина Димова, Литературен клуб с ръководител Катерина Лилянова. Също така имаме и Детска музикална школа, читалищна библиотека и общински детски духов оркестър с ръководител Сабрин Николов“, каза още Тренева. Тя добави, че в музикалната школа към читалището се обучават над 120 деца. „Искам да спомена и техните преподаватели. В класовете по „Поп и рок музика“ преподавател е Светла Гочева, клас „Народно пеене“ е с ръководител Григор Бушлов, в клас „Пияно“ преподавател  е Ирина Назърова, в клас „Китара“ преподавател е Светослав Бобошки. Имаме и втори клас с китара с преподавател Гроздан Дълчев и клас „Мандолини и цигулка“ с преподавател Тодор Ковачев“, допълни Тренева.\r\nЛивия НИНОВА", "date": "2018.01.06", "title": "Вангелия Тренева, НЧ „Братя Миладинови – 1914“ – Петрич:  Голям е броят на художествените ни колективи и състави"}
{"url": "http://www.focus-news.net/news/2018/01/06/2474326/krastyu-krastev-dramatichen-teatar-plovdiv-prez-2018-godina-ni-ochakvat-po-golemi-predizvikatelstva-podgotvyame-postanovka-po-tyutyun-na-dimitar-dimov-i-oshte-mnogo-iznenadi.html", "text": "През 2018 година ще поднесе още по-големи предизвикателства пред Драматичен театър-Пловдив. Това каза за Радио „Фокус“ – Пловдив Кръстю Кръстев, директор на културната институция. Той посочи, че смисълът на работата на екипа и всички актьори от театъра се крие именно в предизвикателствата. „Така се храни и любопитството на нашата велика публика – пловдивската“, коментира Кръстев. Директорът разкри, че Драматичен театър-Пловдив посреща 2018 година с работа по няколко нови проекта и заглавия. „Започваме годината с някои много любопитни неща, като едно заглавие и една тема за поета и времето, в което живеем. Колко отговорно е и как ние, смятайки поетите за по-различни хора, изчерпваме с това нашето внимание към тях. Всъщност това са хората, чиито думи, сложени на лист, като че ли обуславят много важни неща в нашия живот, в историята на хората. Става въпрос за представление, което ще правим за Димчо Дебелянов, режисьор ще бъде Диана Добрева. После ни предстои една много любопитна словенска пиеса, която ще прави една млада режисьорка – Александра Петрова. После ни предстои мюзикъл, който създаваме сега с Младежкия театър по музиката на Стефан Вълдобрев. Имаме късмета, че той се съгласи това да се случи. Работим върху драматичния текст на „Тютюн“ от Димитър Димов. В действие е вече и работа по нови текстове, които създаваме“, посочи Кръстю Кръстев. Той подчерта, че продължава традицията театърът да откупува правата на най-добрите български произведения и да ги представя на сцената си. „Едно от тях е „Камбаната“ на Недялко Славов – Деко. За мен е голяма чест и удоволствие, че този пловдивски автор се съгласи да работи с нас. След това ние работим по един много сложен проект – „Одисей“, с който ще се представим през 2019 година, когато Пловдив ще бъде Европейска столица на културата. Предстоят и още няколко проекта, които са пред нас. Имаме идеи и ги развиваме“, коментира Кръстев. Директорът подчерта, че през 2019 година Драматичен театър-Пловдив ще има водеща роля при представянето на града като Европейска столица на културата. „Ние сме благодарни, че бяхме одобрени с този проект от Фондация „Пловдив 2019“ и ще се опитаме да не посрамим Пловдив. Вярвам, че това ще бъде нещо, което ще бъде принципно ново, по нов начин, с нова визия, нови идеи за пътуващия човек, задавайки си въпроса къде пътува – към света или към дома, към бурите и предизвикателствата или към спокойствието и любовта, която е нужна на всеки човек. Какъв е този феномен на човека да върви напред и като че ли да се завръща към самия себе си?“, запита Кръстю Кръстев.\r\nТони МИХАЙЛОВ", "date": "2018.01.06", "title": "Кръстю Кръстев, Драматичен театър-Пловдив: През 2018 година ни очакват по-големи предизвикателства – подготвяме постановка по „Тютюн“ на Димитър Димов и още много изненади"}
{"url": "http://www.focus-news.net/news/2018/01/06/2474327/ria-novosti-na-11-mart-v-kuba-shte-se-provedat-parlamentarni-izbori.html", "text": "На 11 март в Куба ще се проведат парламентарни избори, предава РИА Новости, позовавайки се на местни медии.\r\n„На 11 март тази година ще се проведат избори, на които избирателите на републиката ще изберат за пет години представителите на местните законодателни органи и депутати в Народното събрание на народната власт“, съобщава местното издание „Гранма“.\r\nНа 21 януари местните законодателни власти ще издигнат кандидат-депутати за провинциалните органи и за националния парламент.  Виктор Турмаков", "date": "2018.01.06", "title": "РИА Новости: На 11 март в Куба ще се проведат парламентарни избори"}
{"url": "http://www.focus-news.net/news/2018/01/06/2474328/sliven-v-nova-zagora-stopanite-shte-plashtat-naem-za-polzvane-na-polski-patishta-i-kanali.html", "text": "Наем за предоставените им полски пътища и нефункциониращи канали за напояване в масивите за ползване на обработваемите земи ще плащат на Общината в Нова Загора собствениците и арендатори на земеделски площи. Това съобщиха от Община Нова Загора.\r\nСъс заповед на кмета на Нова Загора Николай Грозев, земеделските стопани в 32-те населени места на общината ще трябва да сключат договори за ползването на общинските имоти и заплащането на съответна сума.\r\nВ списъка на стопаните, предоставен от Областната дирекция по земеделие в Сливен попадат общо 3672 физически и юридически лица. Най-ниската рента от 0.74 лева ще плати стопанин, през чиято земя минава 31 квадрата полски път, а най-високата е в размер на 166.37 лв. за 22,785 дка.", "date": "2018.01.06", "title": "Сливен: В Нова Загора стопаните ще плащат наем за ползване на полски пътища и канали"}
{"url": "http://www.focus-news.net/news/2018/01/06/2474329/predstoyashti-mezhdunarodni-sabitiya-za-7-yanuari-agentsiya-fokus.html", "text": "Германският канцлер Ангела Меркел започна преговори ще проведе преговори с ГСДП за съставяне на управляваща коалиция. \r\n*** Българската църква \"Св. Стефан\" в Истанбул, позната като \"Желязната църква\" ще отвори отново врати след продължила години реставрация. \r\n*** Православните църкви ще отбележат Коледа по стар стил.\r\n*** В непризнатата Севернокипърска турска република, която е призната единствено от Анкара,  ще се проведат парламентарни избори. \r\n***", "date": "2018.01.06", "title": "Предстоящи международни събития за 7 януари  ( Агенция „Фокус“ )"}
{"url": "http://www.focus-news.net/news/2018/01/06/2474330/nimh-utre-shte-bade-predimno-slanchevo-s-maksimalni-temperaturi-mezhdu-10-i-15.html", "text": "През нощта ще бъде предимно ясно и почти тихо. На места в низините и около големите водни басейни отново ще се образува мъгла. Минималните температури ще са между минус 3° и 2°, в София – около минус 1°. Утре ще бъде предимно слънчево, но на места в низините до обяд все още ще е мъгливо. Вятърът ще е съвсем слаб от югозапад. Максималните температури ще са между 10° и 15°, по-ниски в районите с трайна мъгла, в София – около 11°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане ще продължи да се повишава и ще е над средното за месеца.\r\nНад Черноморието ще е предимно слънчево. На места в сутрешните часове ще има мъгла или ниска облачност. Ще духа слаб южен вятър, който до вечерта ще се ориентира от запад. Максималните температури ще са между 10° и 13°.\r\nНад планините ще е предимно слънчево. Ще духа до умерен западен вятър. Максималната температура на височина 1200 метра ще е около 10°, на 2000 метра – около 5°.\r\nВ понеделник времето ще е сравнително топло, предимно слънчево и почти тихо. В низините и котловините на места ще бъде мъгливо или с инверсионна облачност, там ще остава и по-студено. По-късно през деня ще започне увеличение на високата и средна облачност. Във вторник и сряда от североизток ще прониква студен въздух, температурите ще се понижават бавно. Ще има значителна облачност, но само на отделни места ще превали слаб дъжд.", "date": "2018.01.06", "title": "НИМХ: Утре ще бъде предимно слънчево, с максимални температури между 10° и 15°"}
{"url": "http://www.focus-news.net/news/2018/01/06/2474346/krastyu-krastev-dramatichen-teatar-plovdiv-posreshtame-s-shiroko-otvoreni-vrati-mladite-aktyori-i-prohozhdashtite-balgarski-tvortsi.html", "text": "Драматичен театър-Пловдив посреща с широко отворени врати младите актьори и прохождащите български творци. Това каза за Радио „Фокус“ – Пловдив Кръстю Кръстев, директор на културната институция. По думите му младите актьори и творци са важна съставна част от магията на театъра. „Хората, които наистина обичат театъра и които правят всичко възможно в тази професия, имат място на сцената на Драматичен театър – Пловдив“, посочи Кръстев и добави, че към момента екип от млади хора работи по „Метаморфози“ на Овидий . „В края на годината също имахме един спектакъл, който беше на млади хора. Не споменавам имената им, защото те са толкова много, но се надявам, че публиката скоро ще ги научи и ще ги обикне.\r\nТова са много млади талантливи хора, които тепърва ще види пловдивската публика, а може би и публиката в България ще ги заобича“, смята директорът.\r\nКръстю Кръстев пожела на всички жители на града и почитатели на театралното изкуство да са живи и здрави, да са щастливи в онова, което вършат, също в своите семейства. „Нека да бъдат добронамерени, да притежават и да изградят в себе си това велико качество да прощават, за да бъдат простени и те. И повече да са усмихнати. Сега България има нужда, освен от сериозна работа, и от усмивка“, каза директорът на Драматичен театър-Пловдив.\r\nТони МИХАЙЛОВ", "date": "2018.01.06", "title": "Кръстю Кръстев, Драматичен театър-Пловдив: Посрещаме с широко отворени врати младите актьори и прохождащите български творци"}
{"url": "http://www.focus-news.net/news/2018/01/06/2474347/deutsche-welle-ochakva-se-novo-pokachvane-na-nivoto-na-rekite-v-germaniya-v-nedelya.html", "text": "Очаква се нивата на реките в Германия да продължават да се покачват и в неделя, съобщава Deutsche Welle. В Колон властите очакват нивото на река Рейн да се покачи почти до девет метра, като медията допълва, че при нормално обстоятелства реката не превишава 3,5 метра. Междувременно в Дюселдорф са издигнати диги покрай коритото на Рейн а някои ресторанти в близост до бреговете ѝ смятат да преустановят временно работа, ако ситуцията продължава да се влошава. По същото време реката е заляла някои улици в Бон, въпреки че към момента ситуацията остава под контрол. \r\nМеждувременно с около 60 сантиметра се е покачило и нивото нарека Мозел, достигайки почти седем метра. Най-критична е ситуацията около Дунав, която е наводнила няколко къщи, намиращи се близо до брега на реката. Властите са предупредили живеещите наблизо да бъдат готови за евакуация. \r\nОпасната ситуация се създаде заради топене на снеговете в Алпите и скорошните обилни дъждове.: Цанко Цолов", "date": "2018.01.06", "title": "Deutsche Welle: Очаква се ново покачване на нивото на реките в Германия в неделя"}
{"url": "http://www.focus-news.net/news/2018/01/06/2474348/targovishte-v-selo-alvanovo-shte-presazdadat-obichaya-kapane-na-zetyove-na-ivanovden.html", "text": "В село Алваново, община Търговище, ще пресъздадат обичая „Къпане на зетьове“ на Ивановден. Това съобщи за Радио „Фокус“- Шумен Добрин Добрев, един от организаторите. Ритуалът ще започне сутринта на 7 януари, като началото ще бъде дадено от 10.00 часа.  Тази година двама зетьове ще бъдат окъпани на белокаменната чешма в центъра на селото. Ритуалът ще бъде изпълнен последователно и в двете къщи. Започва се в дома с обредно къпане на булката. То се прави от свекървата, роднини и познати, къпането е на трендафил, като върху стара престилка се излива светена вода, изричат се и благопожелания за здраве, посочи Добрин Добрев. „След това в дома се търси зетят, който се укрива, след като го намерят, се играе кратко хоро пред дома и всички заедно се отправят към чешмата, там зетят отново прави опит да избяга“, каза Добрин Добрев. Къпането на зетя се прави на чешмата, като мъжът се потопя във всички корита, а накрая се хвърля и в най-голямото корито. Ритуалът завършва с общо хоро. „Преди три години организирахме възстановка на „къпането на зетьове“, нашето желание е да запазим и предадем тази традиция, стараем се да сме максимално близо до автентичния обичай, да има музикален съпровод на гайда, участниците да са облечени в народни носии, за което ни помагат и от съседните села Буховци и Пробуда“, каза Добрин Добрев.\r\nИвелина ИВАНОВА", "date": "2018.01.06", "title": "Търговище: В село Алваново ще пресъздадат обичая „Къпане на зетьове“ на Ивановден"}
{"url": "http://www.focus-news.net/news/2018/01/06/2474349/otbelyazahme-170-godini-ot-rozhdenieto-na-balgarskiya-revolyutsioner-i-poet-hristo-botev-obzor.html", "text": "С различни мероприятия в цялата страната отбелязахме 170 години от рождението на Христо Ботев - национален герой, революционен демократ, поет, журналист. Роден е в Калофер на 6 януари (по нов стил), 25 декември (по стар стил), през 1848 г. \r\nСтотици българи се събраха на площада в родния град на Ботев - Калофер, за да присъстват на митинг-поклонението по повод рождението му. Преди това много от хората се изкачиха до Мемориалния комплекс на Ботев, за да отдадат почит на националния ни герой.  Пред паметника на Ботев в едноименния мемориал бе поднесен и „Гирлянд на славата“. Слово произнесе кметът на Карлово д-р Емил Кабаиванов, който припомни накратко за живота на Христо Ботев и отбеляза, че най-важното днес е Ботев и неговото дело да останат в сърцата ни, паметта за него да е вечна, както и духовното наследство, което ни е завещал.\r\nПредседателят на Комисията по отбрана в Народното събрание ген. Константин Попов заяви: „Днес ние сме тук, в Калофер, където майка България е родила един велик българин, поет, революционер, който пише стихове с плам, с жар, с любов и с омраза към потисниците, но пише и нежно, с любов към майка си, към любимата, към родината. И тези думи, Ботевите думи, на всички, които са ги чели, преминават през съзнанието, достигат всяка наша клетка и озаряват душата ни“. Попов заяви, че Ботев е поет и революционер от човещина. „Той е меч, който сочи напред, сочи ни бъдещето, иска и води, защото има идеал – човека. Свободните хора и свободата е мярата, която ни разделя, но и е целта, която трябва да преследваме,“, каза още Константин Попов. По думите му точно затова Ботев вдъхновява всички и ни води и сега. „Той е знаме, затова 100 години и след това ние сме тук, за да се обърнем и за да се докоснем за малко до Ботев“, допълни Попов. \r\nС тържествена церемония пред бюст-паметника на Христо Ботев в Борисовата градина в София бе отбелязана 170-ата годишнина от рождението на българския поет, революционер и идеолог на българското Освобождение.\r\nСтоличният кмет Йорданка Фандъкова заяви, че личността на Христо Ботев е така благородна и величествена, дейността му - така чиста и силна, влиянието му - тъй огромно, че колкото повече се вглеждаме в чертите му, толкова по-силно се изпълваме с безусловно уважение и любов към него. „Всичко, в което човекът може да бъде прекрасен и велик се съединява в него: гениален ум, най-благороден характер, твърдост на волята, пламенност и нежност на душата, сърце, открито за съчувствие, силни, но чисти страсти, живот, изпълнен с борба и дейност“, допълни Фандъкова.\r\nВ петък в Калофер председателят на Народното събрание Цвета Караянчева съобщи, че на 18 януари в Народното събрание ще бъде учреден Национален инициативен комитет за честванията на годината на Христо Ботев по повод 170 години от рождението на българския революционер, поет и публицист.", "date": "2018.01.06", "title": "Отбелязахме 170 години от рождението на българския революционер и поет Христо Ботев (ОБЗОР)"}
{"url": "http://www.focus-news.net/news/2018/01/06/2474350/anadolu-agency-24-dushi-sa-arestuvani-v-turtsiya-v-sabota-po-obvinenie-v-trafik-na-narkotitsi.html", "text": "24 души са арестувани в събота в Турция по обвинение в трафик на наркотици, съобщава Anadolu Agency. Всички арести са били част от специализирана операция на полицията, по време на която също така е иззето голямо количество забранени от закона вещества. В провинция Диарбекир органите на реда са конфискували 565 килограма марихуана, докато в провинция Ван са открити общо над 100 килограма хероин, конфискувани от няколко адреса. Други 56 килограма хероин са открити в камион, превозващ плодове и зеленчуци от Ирак към Европа, шофьорът на превозното средство е арестуван за разпит. : Цанко Цолов", "date": "2018.01.06", "title": "Anadolu Agency: 24 души са арестувани в Турция в събота по обвинение в трафик на наркотици"}
{"url": "http://www.focus-news.net/news/2018/01/06/2474351/plovdiv-kmetat-ivan-totev-shte-uchastva-v-tseremoniyata-za-otkrivane-na-restavriranata-balgarska-tsarkva-sveti-stefan-v-istanbul.html", "text": "Кметът на Пловдив инж. Иван Тотев ще участва в официалната церемония за откриване на реставрираната българска църква „Свети Стефан“ в Истанбул, по-известна като Желязната църква. Това съобщиха за Радио „Фокус“ – Пловдив от пресцентъра на Общината. Сред присъстващите ще бъдат още кметът на район „Тракия“ Костадин Димитров, заместник-кметът на Община Пловдив Георги Титюков, също народният представител инж. Атанас Ташков. По време на посещението кметът Иван Тотев и останалите гости от Пловдив ще проведат и срещи с представители на българската общност в Истанбул. Официалната церемония по откриването и освещаването на ремонтирания православен храм ще се състои на 7 януари.\r\nТони МИХАЙЛОВ", "date": "2018.01.06", "title": "Пловдив: Кметът Иван Тотев ще участва в церемонията за откриване на реставрираната българска църква „Свети Стефан“ в Истанбул"}
{"url": "http://www.focus-news.net/news/2018/01/06/2474352/tass-meksiko-smyata-da-kupi-ot-sasht-raketi-i-torpeda-na-stoynost-pochti-100-miliona-dolara.html", "text": "Правителството в Мексико има планове за закупи от САЩ военни ракети и торпеда на стойност почти 100 милиона долара, съобщава ТАСС, като се позовава на информация от местния вестник El Universal. Съгласно разпространена от американските власти информация, Мексико разглежда възможността за купуване на шест ракети тип Harpoon, 23 тип RAM и шест противокорабни торпеда MK54, както и немалък брой боеприпаси. Според изявление на представител от Агенцията по сътрудничество и безопасност в сферата на отбраната към Министерството на отбраната на САЩ, тази продажба „ще помогне за американската национална сигурност, тъй като ще подсили защитните механизми на стратегическите партньори на САЩ.“: Цанко Цолов", "date": "2018.01.06", "title": "ТАСС: Мексико смята да купи от САЩ ракети и торпеда на стойност почти 100 милиона долара"}
{"url": "http://www.focus-news.net/news/2018/01/06/2474353/blagoevgrad-narodno-chitalishte-bratya-miladinovi-petrich-shte-navarshi-104-godini-na-26-fevruari.html", "text": "Народно читалище ,,Братя Миладинови” – Петрич ще навърши 104 години на 26 февруари 2018 година. За Радио „Фокус“ – Пирин Вангелия Тренева, секретар на културната институция каза, че това е датата на която читалището е основано, но корените му се зараждат много по-дълбоко в историята. „Още преди основаването му през 1905 година е създаден училищен градски хор, самодеен театър и така нататък. Още в самото създаване през 1919 година пръв основател и притежател на читалището е Тодор Стоянов, но поради войната и последвалите национални катастрофи дейността му замира, за да се възобнови през 1919 година, когато е приет нов устав, избрано е ново читалищно настоятелство с председател Атанас Маджаров“, каза още Тренева. Тя добави, че за нуждите на читалището е предоставена сградата на турската джамия, която е преправена и в нея се обособява салон със сцена, библиотека с читалня и бюфет с кафене. „Така читалището се сдобива със свой нов дом. С превръщането на Петрич в окръжен административен център през 1919 година, читалищното дело в града и околията се разширява значително“, допълни Тренева. По думите ѝ чрез доброволен труд на  населението през 1947 година започва строителството на новата читалищна сграда, в която читалището съществува и до днес. Цялостният ремонт на сградата е завършен през 1953 година.\r\nЛивия НИНОВА", "date": "2018.01.06", "title": "Благоевград: Народно читалище ,,Братя Миладинови” – Петрич ще навърши 104 години на 26 февруари"}
{"url": "http://www.focus-news.net/news/2018/01/06/2474354/voa-propravitelstvenite-demonstratsii-v-iran-prodalzhiha-chetvarti-den.html", "text": "Събота, шести януари, бе четвъртият пореден ден, в който в Иран се проведоха демонстрации в подкрепа на правителството, съобщава радио Voice of America. Според репортажи на държавните телевизии, събралите се хора са скандирали лозунги, насочени срещу САЩ, Израел и Великобритания. \r\nДемонстрациите в събота са организирани ден след като Съветът за сигурност на ООН проведе извънредно заседание при затворени врати в петък, чиято цел бе да се обсъди ситуацията след протестите в Иран. Според първия дипломат на Техеран, свиканото от САЩ заседание е било „външнополитическа грешка на администрацията на (Доналд) Тръмп“. Междувременно някои държави-членки на Съвета, сред които Русия и Китай осъдиха извънредната среща, тъй като според тях антиправителствените демонстрации в Иран, които бяха организирани по-рано в страната и при които бяха убити 21 души, са вътрешно дело на Иран. : Цанко Цолов", "date": "2018.01.06", "title": "VOA: Проправителствените демонстрации в Иран продължиха четвърти ден"}
{"url": "http://www.focus-news.net/news/2018/01/06/2474355/shumen-v-selo-babuk-pazyat-obichaya-ivanovtsi.html", "text": "В село Бабук пазят обичая „Ивановци“. Той е характерен за селището и се изпълнява на Ивановден, каза пред Радио „Фокус“- Шумен Елена Радева от НЧ „Дочо Михайлов- 1906“. Кукерска група обхожда домовете на момите и пожелава здрава и плодородна година. „Ивановците са млади момчета и новозадомени младежи, групата наброява от 15 до 17 човека, в състава на зимните кукери има булка, зет и поп. Отивайки в къщата на момата, те обикалят жилището и поразхвърлят, задължително вземат и снимка, с която се закичва зетят и така подсказват за бъдещи взаимоотношения между момата и дадения ерген“, разказа Елена Радева. Тя посочи, че освен персонажите останалите кукери носят маски, изработени най-вече от кратуни. Елена Радева каза, че тази година обичаят „Ивановци“ ще бъде пресъздаден около 20 януари.\r\nИвелина ИВАНОВА", "date": "2018.01.06", "title": "Шумен: В село Бабук пазят обичая „Ивановци“"}
{"url": "http://www.focus-news.net/news/2018/01/06/2474356/reuters-donald-tramp-zayavi-che-bi-provel-telefonen-razgovor-s-kim-chen-un.html", "text": "Американският президент Доналд Тръмп заяви в събота, че би провел телефонен разговор с лидера на Северна Корея Ким Чен-ун, съобщава Reuters. Коментарът му е направен в отговор на репортерски въпрос. \r\n„Абсолютно, бих направил това“, каза Тръмп в отговор на журналистически въпрос дали би провел разговор с Ким Чен-ун. Американският президент отбеляза, че „изобщо нямам проблем с това“. \r\nАгенцията припомня, че откакто Тръмп встъпи в длъжност американският държавен глава и севернокорейският лидер размениха няколко обиди, като Тръмп нарече Ким Чен-ун „ракетен човек“. \r\nПо-рано Пхенян и Сеул се съгласиха да проведат официални разговори на високо равнище следващата седмица след повече от две години без среща между представители на двете правителства. : Цанко Цолов", "date": "2018.01.06", "title": "Reuters: Доналд Тръмп заяви, че би провел телефонен разговор с Ким Чен-ун"}
{"url": "http://www.focus-news.net/news/2018/01/06/2474357/tass-v-rusiya-zapochna-kolednata-liturgiya.html", "text": "Руският патриарх Кирил започна Коледната литургия в катедралния храм „Христос Спасител“, съобщава ТАСС. Според кореспондент на агенцията, това е станала малко след 23:00 часа местно време, като на службата присъстват хиляди хора, сред които членове от двете камари на руския парламент и други високопоставени официални лица. \r\nЗаедно с Руската православна църква на седми януари Рождество Христово ще отбележат също така Православните църкви на Полша, Ерусалим, Грузия и Сърбия.: Цанко Цолов", "date": "2018.01.06", "title": "ТАСС: В Русия започна Коледната литургия"}
{"url": "http://www.focus-news.net/news/2018/01/06/2474358/makfaks-makedoniya-planinarka-ot-makedoniya-be-spasena-sled-padane-ot-2-800-metra-visochina-v-gartsiya.html", "text": "Планинарка от Македония е паднала по време на изкачване на планината Олимп, съобщава македонската държавна агенция Макфакс, като се позовава на данни от гръцките медии. Жената е била спасена след няколкочасова акция, последвала падането ѝ от 2800 метра надморска височина, при което най-вероятно е наранила сериозно гръдния си кош. Хеликоптер на планинските спасители е успял да види къде се намира пострадалата, като след трудно кацане тя е била отведена от най-близкия планински дом а след това до болницата в Лариса. \r\nИнцидентът се е случил около 10:00 часа сутринта под връх Стефани, като сигналът е бил подаден от други двама планинари, които са изкачвали върха с нея. : Цанко Цолов", "date": "2018.01.06", "title": "Mакфакс (Македония): Планинарка от Македония бе спасена след падане от 2 800 метра височина в Гърция"}
{"url": "http://www.focus-news.net/news/2018/01/06/2474359/the-guardian-izklyuchitelno-studeno-vreme-se-ochakva-po-iztochnoto-kraybrezhie-na-sasht.html", "text": "Изключително студено време се очаква по източното крайбрежие на САЩ в неделя, пише Guardian. Температурите в района от Бостън до Филаделфия ще бъдат между минус 23 и минус 29 градуса по целзий. \r\nСтудът идва само няколко дни след като  силни бури донесоха до 46 сантиметра снежна покрива в някои райони. Поне десет души са загинали заради лошите метеорологични условия а много разположени на самия бряг градчета в Масачузетс бяха наводнени. Според Националната метеорологична служба на САЩ, температурите в някои части на Ню Хемпшър и Мейн могат достигнат до минус 43 градуса по Целзий, докато в планинските райони на Върмонт се очакват температури до минус 46 градуса по Целзий. \r\nПредупреждения за опасно студено време са издадени за части на Върмонт, Ню Йорк, Вирджиния, Мериленд, Мейн и Ню Хемпшър. \r\nВ началото на следващата седмица се очаква затопляне и връщане към нормалните за сезона температури.  : Цанко Цолов", "date": "2018.01.06", "title": "The Guardian: Изключително студено време се очаква по източното крайбрежие на САЩ"}
{"url": "http://www.focus-news.net/news/2018/01/06/2474360/reuters-arabskata-liga-smyata-da-prizove-oon-da-priznae-nezavisima-palestinska-darzhava.html", "text": "Арабската лига смята да призове ООН да признае независима палестинска държава със столица Източен Ерусалим и граници от преди Шестдневната война, съобщава Reuters, като се позовава на изказване, направено от външния министър на Йордан Айман Сафади. \r\nИзявлението е направено след среща на първите дипломати на Египет, Мароко, Саудитска Арабия, Обединените арабски емирства, Палестинската автономия и Йордан, проведена в събота в Аман. Според Сафади, „ние ще търсим резолюция на ООН, която да признава независима палестинска държава в граници от 1967 г. и столица Ерусалим“. Външният министър обаче не разкри кога шестте държави смятат да предприемат конкретни стъпи по решението си. : Цанко Цолов", "date": "2018.01.06", "title": "Reuters: Арабската лига смята да призове ООН да признае независима палестинска държава"}
{"url": "http://www.focus-news.net/news/2018/01/06/2474361/tass-ruskiyat-patriarh-kiril-pozdravi-rusnatsite-po-sluchay-koleda.html", "text": "Руският патриарх Кирил поздрави руснаците по случай настъпването на Коледа в страната, съобщава ТАСС. Кирил подчерта за важността на любовта между хората. Според него, „това е ключовият принцип на целия свят и ако хората се откажат от него, това ще доведе до самоунищожение“. По думите на патриарха, „в момента хората се опитват да изградят собствена ценностна система, която пренебрегва Божиите заповеди и любовта, жертвоготовността и вярността.“ „Тази система ще разруши нас самите, обществото и държавата“, отбеляза още Кирил.  \r\nЗаедно с Руската православна църква на седми януари Рождество Христово ще отбележат също така Православните църкви на Полша, Ерусалим, Грузия и Сърбия.: Цанко Цолов", "date": "2018.01.06", "title": "ТАСС: Руският патриарх Кирил поздрави руснаците по случай Коледа"}
